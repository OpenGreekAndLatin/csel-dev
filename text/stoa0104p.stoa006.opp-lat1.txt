Multifariam multisque modis ago gratias, Fortunate mihi in Domino 
 carissime, diuinae benignitati, quod et tuam pietatem excitauit

 

 
 
 
 ad exstimulandum officium meum, ut unico libello commilitonibus 
 nostris materiam subministrarem, unde sibi gratia spiritus opitulante 
 munimenta telaque fabricarentur aduersus persecutionum incursus, et 
 mihi quod petebas conanti non dedignata est adesse, et quod utriusque 
 nostrum operam non passa est esse sterilem, hoc est quod mei 
 Fortunati pium desiderium bene fortunauit, et ministri sui officium 
 uoluit esse gregis sui beneficium. scribis enim ex eo libro multum 
 roboris et alacritatis accessisse strenuis, timidioribus autem et infirmis 
 tantum animorum esse additum, ut ex his quoque per Dei gratiam 
 certam uictoriam nobis promittere debeamus. eoque libentius obtemperaui 
 posterioribus tuis litteris, quibus orat tua caritas, ut quoniam 
 hoc auspiciis Domini nostri Iesu Christi bene successit, addam uolumen 
 alterum de duplici martyrii genere: quorum unum exhibetur 
 cum saeuit tortorum immanitas, alterum occultius quidem est, sed 
 nihilominus fortem animum postulat multaque diuinitus armatura 
 communitum. utinam et hoc munus Christi spiritus per me fratribus 
 et commilitonibus nostris largiri dignetur et quod dederit bene prosperare. 
 quemadmodum enim nihil sanctum nisi illo sanctificante, 
 nihil potens nisi illo corroborante: ita nihil felix, nihil auspicatum 
 nisi illo prosperante. sane et uestris precibus et Domini bonitate 
 fretus aggrediar. 
 
 Martyr, ut iis quoque notum est qui Graece nesciunt, testem sonat.

quamquam autem post exortam euangelicae ueritatis lucem ecclesiastica 
 consuetudo cognominis huius honorem proprie tribueret iis qui 
 in tormentis usque ad mortem perdurarunt in professione nominis 
 Iesu Christi et euangelicum instrumentum sanguine suo uelut obsignarunt 
 apud incredulos: omnis tamen piorum uita testimonium reddit 
 Deo, non quod ille cuiusquam egeat testimonio, qui ex se fons est 
 aeternae gloriae, ut nec ullis hominum honoribus fieri possit honoratior 
 nec ullis mortalium ignominiis obscurior: sed tamen ita uisum 
 est aeterno illius diuinoque consilio, ut suam bonitatem sapientiam 
 ac potentiam apud homines per homines uelit illustrari, sicut mundum 
 gubernari uoluit per angelos, cum angelorum ministerio non egeat, 
 multaque hominibus per homines largiatur, quae per se dare poterat, 
 qui quidquid uult nutu potest et cui uoluisse fecisse est. et quamquam 
 ut dixi ad illam ineffabilem maiestatem nulla pertingit ignominia, 
 tamen in scripturis ita loquitur, quasi per nos honoretur uel 
 
 
 ignominia afficiatur. nam in Deuteronomio cum Moyse expostulat, 
 quod apud populum ob laticis penuriam murmurantem in Cades deserti 
 Sin ad aquas contradictionis non sanctificarit ipsum inter filios 
 Israel, et ob hanc offensam non est illi nec Aaroni datum ingredi 
 terram promissam ac tot annis exspectatam. sed tantum e montis 
 uertice procul aspicere licuit.

Porro quod dictum est sanctificare pro glorificare, qui litteras Hebraeorum 
 callent, affirmant esse sermonis illius proprietatem. quod 
 ipsum tamen ex aliis scripturarum locis liquere potest, si minus 
 illorum testimonio fidimus, quandoquidem et in oratione dominica 
 sanctificetur nomen tuum dictum est pro glorificetur siue 
 clarificetur nomen tuum. sic et Corinthios exhortatur, ut glorificent 
 ac baiulent Deum in corpore suo. sicut enim nomen Dei glorificatur 
 uita piorum hominum, in quibus ipse per spiritum suum operatur 
 quidquid faciunt boni: ita e diuerso polluitur et infamatur malefactis 
 eorum qui se Dei cultores profitentur. quemadmodum et militis uirtus 
 aut serui probitas redundat in gloriam ducis aut heri, ita militis 
 ignauia aut serui nequitia dedecori est duci aut hero, propterea quod 
 horum mores magna ex parte pendent ab illorum moribus in quorum 
 potestate sunt. qui etiamsi prorsus absunt ab omni culpa, tamen 
 popularis existimatio solet dominorum mores ex seruorum moribus 
 aestimare. unde etiam hic uidemus diuinam scripturam frequenter 
 iuxta mortalium affectus loquentem uelut in Leuitico de eo qui de 
 semine suo dedisset idolo Moloch dicit: quia polluit nomen 
 sanctum meum. at quod ab hominibus sanctificatum est, pollui 
 potest: Dei uero nomen in se semper est gloriosum, apud homines 
 tantum contaminatur, quemadmodum mendax infamia non polluit 
 uirum integrum. sic et apud Ezechielem clamat nomen suum fuisse 
 pollutum inter gentes impiis moribus Israelitarum. quin et beatissimus 
 Paulus scribens Romanis ex auctoritate prophetae dicit, appellans 
 Iudaeos legem profitentes, sed ea quae lex uetat facientes: nomen 
 Dei blasphematur inter gentes. et in oratione dominica, 
 sicut attigi modum, ex auctoritate redemtoris oramus ut sanctificetur 
 nomen Dei patris, hoc est ut inclarescat et illustretur apud 
 homines utique per homines uel potius in hominibus. illustratur

 
 
 
 autem, si spiritus illius regnet in nobis et si illius uoluntati obtemperetur 
 in terris, quemadmodum in caelis nulla est rebellio. quoniam 
 autem homines ex sese nihil habent uirtutis, quidquid per nos recte 
 geritur cedit in gloriam Dei et ideo thesaurum diuinae potentiae 
 promit interdum ex uasis fictilibus, ut sublimitas sit uirtutis Dei et 
 non ex nobis.

Ergo quamquam omnia piorum uita martyrio suo glorificat Deum 
 et Christum filium eius, nullum tamen est illustrius testimonium apud 
 homines quam sanguinis, hoc est uitae propter Deum contemtae et 
 mortis fortiter toleratae. reddiderunt et miracula testimonium diuinae 
 potentiae, praesertim apud incredulos, nam his proprie data sunt 
 signa, quemadmodum scribit beatus apostolus: sed semper efficacius 
 fuit sanguinis profusi testimonium. quot morbos insanabiles uerbo 
 sanarat Dominus, quot caecos illustrarat, quot mancos paralyticos 
 ac debiles restituerat, quot exanimes ad uitam reuocarat? et tamen 
 pauci credebant in eum, et audiebat: in Beelzebub eiecit 
 daemonia. ceterum ubi uentum est ad sanguinem, ibi deiectum est 
 satanae regnum, ibi subactus est mundus. commemorat et Ioannes 
 euangelista triplex in terra testimonium, spiritus aqua et sanguis, 
 quod efficacissimum est postremo recensens loco. spiritum in columbae 
 specie descendentem super Iesum uidere meruit Ioannes baptista, 
 an alii uiderint incertum. certe hoc testimonium Ioanni datum est, 
 quo desineret dubitare de Domino Iesu, an ille esset qui baptizaret 
 spiritu et igni. aquae testimonium uidit Ioannes euangelista, nec 
 satis constat solusne uiderit an cum multis. erat quidem hoc ingens 
 mysterium sacri lauacri quo delentur peccata: sed uidit aquam simul 
 effluere cum sanguine, qui nisi adfuisset inefficax erat aqua. quid 
 enim prodest aboleri peccata, nisi succedat uita iustitiae quam confert 
 sanguis? quamquam hi tres unum sunt: unus enim Deus est, 
 qui per spiritum aquam et sanguinem declarat hominum generi uirtutem 
 ac bonitatem suam: aut ideo dicuntur unum esse, quoniam 
 undique sibi constat testimonium nec ulla ex parte dissonat, quemadmodum 
 quos artissima iungit amicitia propter summum animorum 
 consensum unus animus esse dicuntur.

Ac iuxta sensum crassiorem haec tria praecipua sunt m homine 
 uitae argumenta atque etiam instrumenta. quamdiu enim pulmonis

 
 
 
 officio attrahitur uicissim ac redditur halitus, certum uitae indicium 
 est: unde loquendi consuetudine spirare dicuntur qui uiuunt et exspirasse 
 qui uitam finierunt. quin et anima Latinis flatus dicitur ad 
 Graecae uocis imitationem, qui uentum ἄνεμον uocant super haec 
 sunt in ipso homine subtilissimi spiritus a corde ubi fontom habent 
 sparsi per uniuersum corpus, sed praecipue per arterias commeantes, 
 licet et aliis partibus omnibus mixti: hi si subito euolent, mortem 
 praesentem afferunt : sin includantur, lenta aegrotatione consumunt 
 hominem. adest et humor quidam naturalis, quem ut arbitror medici 
 phlegma uocant, sparsus et ipse per uniuersum corpus. huius usum 
 numquam sentimus euidentius quam in sensu gustus: nisi enim hic 
 admixtus sit inter linguam et palatum, nullum erit palati iudicium. 
 et tamen haec sic mixta sunt in homine, ut non sit sanguis absque 
 spiritu et phlegmate, et pariter ad tuendam uitam conferunt omnia. 
 uidemus quoduis animal mori simulatque sanguis effluxerit, et consumto 
 humore quem medici radicalem uocant non aliter moritur homo, 
 quam exstinguitur lucerna consumto oleo. sed nimium diu moramur 
 in contemplatione naturae, quod tamen non inutiliter factum opinor 
 a nobis, ut dilucidius fiat caritati uestrae mysterium, in cuius contemplatione 
 ideo uersamur lubentius quia salubrius. nam iuxta naturae 
 considerationem tunc ista magnam uim habent, cum in nino 
 corpore sua munia peragunt: ac iuxta mysticam philosophiam tunc 
 demum plurimum ualent cum corpus relinquunt.

Nemo miratus est Dominum humano more spirantem ac respirantem, 
 sed cum in cruce clamore ualido emisisset spiritum, simul 
 intellectum est, illum et uerum fuisse hominem et uerum Deum: 
 hominem quod iuxta naturae ordinem et ubi uitalem flatum emisisset, 
 desiit uiuere: Deum, quod simul cum ingenti clamore mortuus est, 
 declarans se nolentem ac spontaneum deponere uitam, quod humanarum 
 uirium nemo nescit non esse. sensit efficax testimonium spiritus 
 uicinus centurio: sic enim narrat beatus Marcus: uidens autem 
 centurio qui ex aduerso stabat, quia sic exspirasset, 
 ait: uere hic homo filius Dei erat. quid morte abiectius 
 iuxta carnem? sed nihil morte potentius iuxta spiritum. 
 erat et illud praeter naturae cursum quod e latere exanimati

 
 
 
 corporis sanguis et aqua profluit, ut absolueretur triplex testimonium. 
 totum effudit spiritum ut nos respiraremus: quidquid 
 erat humoris aquei reliquum, expressit ut nos ablueremur: 
 quidquid resederat in corde sanguinis, emisit ut nos confirmaremur. 
 atque haud scio an perperam faciam haec tria inter 
 se conferens, cum sint unum non natura sed in mysterio. si qua 
 tamen est discretio, sanguis in testimoniorum ratione potissimum celebratur, 
 quod in hoc scriptura testatur esse uitam animantis, et ob 
 id a cibis submouebatur edicto legis: praeterea magis est expositus 
 hominum oculis sanguis quam spiritus ant aqua.

Vita Domini, qui summus fuit martyr quique et hodie pugnat et 
 uincit in martyribus, plurimis fuit offendiculo. non iam loquor de 
 Pharisaeis et scribis, ipsis etiam cognatis ac fratribus fuit detestabilis, 
 cum dicerent illum in furorem uersum: sed mors illius non 
 solum piis, sed impiis etiam fuit admirabilis, nec alibi magis uerum 
 fuit quod Dei uirtus in infirmitate perficitur. ibi fracta 
 est satanae tyrannis, ibi deuicti sunt inferi, ibi triumphatum est de 
 diabolo, ibi deiectus orcus, caelum apertum. nimirum hoc erat quod 
 instante mortis tempore deprecabatur Dominus: pater, clarifica 
 filium tuum, ut filius tuus clarificet te, quid homine 
 mortuo contemtius ? quis enim uel Caesarem mortuum metuat? sed 
 Christi morte quid efficacius ? uelum templi scissum est a summo 
 usque ad imum, terra concussa est, saxa discissa sunt, aperta sunt 
 monumenta, reuixerunt sepultorum corpora, sol medio die obtexit 
 faciem suam. numquam per omnem uitam magis declarauit potentiam 
 suam: mox refractis omnibus mortis repagulis uiuum se discipulis 
 exhibuit. nimirum hoc est efficax illud sacrosancti sanguinis testimonium, 
 qui solus potuit dirimere maceriam, quae Deum ab hominum 
 genere separabat: solus potuit unica litura delere totum illud chirographum 
 quod erat contra nos, et satanae in nos ius uindicabat. 
 neque enim sanguis hircorum aut uitulorum potuit abolere peccatum: 
 umbrae erant illa et typi futurorum. nec ullius hominis sanguis 
 poterat tollere peccatum mundi praeter unici illius agni sanguinem 
 cui baptista tribuit testimonium dicens: ecce agnus Dei, ecce 
 qui tollit peccata mundi.

Plus est tollere peccatum quam peccata et peccatum non huius aut 
 illius sed mundi. corpus enim peccati mundum uniuersum occuparat: 
 hoc per Christum esse sublatum sanguis ipsius pro nobis effusus 
 reddit euidens testimonium, melius pro nobis loquens, ut inquit 
 apostolus, quam sanguis Abel. siquidem ille clamans de terra loquebatur 
 uindictam: at Christi sanguis de cruce clamans pacem loquitur 
 et reconciliationem. quin idem sanguis quoniam a nobis bibitur, si 
 modo digne bibitur, clamat in cordibus nostris uerba pacifica et 
 solatii plena. et illic triplex est testimonium, licet spiritali quodam 
 modo. clamat spiritus qui nobis arrhabonis loco datus est: Abba 
 pater, testificans quod sumus filii Dei. clamat aqua 
 per quam renati sumus, quod condonata sunt nobis omnia peccata: 
 et si quis adhuc dubitat, accedit sanguinis testimonium clamantis: 
 quid adhuc haesitas, quid adhuc pauitas tyrannum satanan? ecce 
 pretium quo te redimit Dei filius. nisi te saluum uoluisset Deus, non 
 tradidisset unigenitum suum in mortem.

Nemo maiorem caritatem habet, quam ut animam 
 suam ponat pro amicis suis. si non est maius eximiae beneuolentiae 
 testimonium quam si quis uitam impertiat amico, grauius 
 est dominici sanguinis testimonium qui pro inimicis effusus est. 
 effusus pro inimicis fecit amicos ac filios Dei: atque ut consideremus 
 hanc fore perpetuam amicitiam, reliquit nobis edendam carnem suam, 
 reliquit bibendum sanguinem, ut per eadem aleremur, per quae sumus 
 redemti. sanguinis aspersione confirmatum est uetus testamentum, 
 quemadmodum ad Hebraeos scribens praeclare docet beatissimus 
 Paulus: Christi sanguine consignatum et corroboratum est nonum 
 testamentum, hoc est testamentum et pactum gratiae et remissionis 
 peccatorum per sanguinem agni immaculati, qui in se recipere dignatus 
 est totius mundi peccatum, quod omnes ex Adam contrahunt qui 
 prodeunt in hanc uitam et cuius contagio peccant quicumque peccant. 
 tanta autem est Christi sublimitas, ut fortasse non oporteat quemquam 
 ceterorum hominum cum illo conferre, nisi ipse nobis tantam 
 fiduciam praebuisset, qui non dedignatus sit discipulos suos uocare 
 amicos, seruulos suos uocare fratres et coheredes. quemadmodum igitur 
 ille suo mirabili testimonio clarificauit patrem in hoc mundo

 
 
 
 atque etiam in caelis: ita testimonium illius quodammodo consummatur 
 testimonio sanctorum, quasi sit una. passio Domini et seruorum. id. ne 
 quia existimet parum religiose dictum, beatus Paulus nobis patrocinatur 
 ita scribens ad Colossenses: qui nunc gaudeo in passionibus 
 pro nobis, et adimpleo ea quae desunt passionum 
 Christi in carne mea pro corpore eius, quod est ecclesia. 
 quis enim nescit, fratres, quam uberem prouentum effudit ecclesiae 
 seges, apostolorum ac ceterorum martyrum sanguine irrigata? quo 
 plus sanguinis effusum est, hoc magis effloruit multitudo fidelium, hoc 
 latius sparsit suas propagines illa beata uitis a Christo stirpe surgens 
 et occupans orbem uniuersum quacumque patet ab oriente ad occidentem, 
 ab aquilone usque ad austrum.

Ecce, fratres dilectissimi, a Domini redemtoris temporibus anni 
 fluxerunt plus minus ducenti quadraginta, iamque huius uitis palmites 
 paene latius se sparserunt quam Romanum imperium, efferas etiam 
 nationes musto spiritus inebriantes et quos nulla ferri uis domare 
 potuit, emollit sanguis illius agni candidi. qui naturae causas scrutantur, 
 narrant adamantem nullae chalybis duritiei cedentem hircino 
 sanguine maceratum ictu malleorum dissilire: nullus autem adamas 
 corde saxeo peccatorum durior. hoc igitur cor ferreum, cor saxeum, 
 cor plus quam adamantinum emollit sanguis Christi et huius martyrum, 
 qui supplerunt quod illius passionibus deerat. hoc argumento summus 
 ille pastor et ut Petrus ait princeps pastorum testificatus est se esse 
 pastorem bonum, quia animam suam posuit pro ouibus, nobis exemplum 
 praebens, ut qui pro nostra qualicumque portione uices illius 
 gerimus, parati simus et ipsi pro grege dominico sanguinem fundere, 
 nisi malumus uideri mercenarii quam pastores. domini uerbis congruunt 
 uerba discipuli. cum enim dixisset se gaudere in passionibus, 
 quibus consummaret passiones Christi, perpetiens et ipse pro corpore 
 Christi, quod est ecclesia, qualia passus erat Dominus, causam adiecit 
 cur ea libenter pateretur. cuius, inquit, factus ego sum minister 
 secundum dispensationem Dei, quae data est 
 mihi in nobis, ut impleam uerbum Dei. et alio quodam 
 in loco scribit se repleuisse euangelium. sicut ergo mortibus martyrum 
 consummantur passiones Christi, ita sanguine pastorum confirmantur

 

 
 
 
 promissa Christi. nullum enim instrumentum indubitabilius, quam 
 quod tot martyrum sanguine signatum est. hoc nimirum est implere 
 uerbum Dei, hoc est replere euangelium.

Sed interim grauissimus dolor oboritnr animo meo, dilecti, dom 
 mecum reputo, cum adhuc recens ille Christi sanguis feruere debeat 
 in cordibus fidelium, tam multos esse in quibus refrixit caritas, atque 
 hoc grauius discrucior, quod tales non paucos pastores habeat ecclesia, 
 qui non solum non opponunt corpora sua aduersus luporum incursus, 
 uerum etiam ipsi lupos agunt, dum mactant ac perdunt animas simplicium, 
 ipsi uentri suo, quaestui et ambitioni seruientes, adeoque 
 non implent uerbum Dei, ut illud cauponentur potius et impiis dogmatibus 
 adulterent: nec cogitant quod ille pastorum princeps seuerissimo 
 iudicio reposcet singulas oues, pro quibus redimendis sanguinem suum 
 fuderat, de manibus eorum. sed illos suum manet supplicium: nunc 
 melius est ut omissis querelis nos inuicem ad officium quod Christo 
 debemus exhortemur.

Triplex a Christo testimonium accepimus, triplex illi testimonium 
 reddamus oportet. rudimenta fideliter tradamus baptizandis, perfectiora 
 baptizatis. confirmemus illos fructibus spiritus ad caelestem 
 uitam prouocantes, et si res postulet, libenter etiam uitam commisso 
 nobis gregi impendamus nostraque morte uicissim Deum clarificemus. 
 et ne cui uideatur mirum morte hominum glorificari Deum, audi beatum 
 Ioannem in euangelio de Petro, cui Dominus praedixerat fore ut 
 ubi senuisset, ab alio cingeretur et duceretur quo nollet, ita loquentem: 
 significans qua morte esset glorificaturus Deum. 
 quotquot igitur ab orbe condito propter Deum, propter iustitiam ac 
 pietatem mortui sunt, morte sua glorificauerunt Deum. nam eleemosynas 
 ieiunia precationes aliaque pietatis exercitamenta simulant etiam 
 hypocritae: mortem nemo suscepit alacriter, nisi qui certo persuasum 
 haberet, nihil aduersi posse accidere iis qui persistunt in caritate Dei.

Neque tamen statim martyr est qui occiditur, occiduntur et sicarii et 
 piratae: non supplicium facit martyrem sed causa. quod si qui leguntur 
 sibi fortiter consciuisse necem, aut infirmitas erat morte quaerens dolorum 
 finem aut ambitio aut dementia. nec hoc est testimonium praebere 
 Deo id facere quod et Deo displicet et gentium etiam legibus

 
 
 
 prohibetur. plurimum interest inter barbaricam immanitatem et martyrum 
 modestissimam constantiam in se imbecillem, in Christo fortem. sunt 
 qui certis artibus corpus stupefaciunt, ne sentiant cruciatus: hoc 
 modo se quidem malefici muniunt aduersus carnificum manus. sunt et 
 affectus impotentes qui sensum adimunt animo, ita ut uel mortem impauidi 
 perferant. sed placidum illud ac mansuetum, illud humiliter 
 sublime et sublimiter humile non uidemus nisi in Christi martyribus. 
 non obtuentur trucibus oculis carnificem, non minitantur tyranno: 
 magis dolent de illorum caecitate quam de suis afflictionibus. scilicet 
 clamat et in illis Christus: pater ignosce illis, quia nesciunt 
 quid faciunt. non aliud spectant quam in caelum, ubi 
 spem omnem habent repositam. sic ipse Dominus uelut agnus sine 
 uoce ad mactationem ductus est: et si quam edidit uocem, ea magis 
 declarauit animum mitem ac placidum quam ullum potuisset silentium. 
 quam blanda oratione compellat ludam proditorem, quam placide 
 respondit caesus alapa, quam nihil ferocius loquitur Annae et 
 Caiphae, quam tranquille respondit Pilato. denique cum Pharisaei 
 uelut uictores mouerent capita sua amarissimis conuiciis in illum 
 debacchantes, ille mitissimus clamat: pater ignosce illis, quia 
 nesciunt quid faciunt.

Non igitur mori per se testimonium est, sed sic mori est testimonium 
 praebere Deo. Stephanus iuuenis inter homicidas agnus inter 
 lupos stabat placido angelicoque uultu et ad Domini exemplum orat 
 pro lapidantibus nec alibi habet oculos quam in caelum. illic uidere 
 meruit, cuius praesidio superior erat persequentibus. qui uero timet 
 Deum, non metuit hominum saeuitias. qui ex animo diligit uitam caeIestem, 
 facile uilem habet animam atque illi cum beato Paulo ui uere 
 Christus est, mori lucrum. an non ingens lucrum est hanc et 
 breuem et innumeris malis contaminatam uitam cum sempiterna felicitate 
 commutare? hic Dominus quemadmodum et in ceteris omnibus 
 sese formam nobis exhibuit. quum enim instaret extremus actus martyrii 
 quem aiunt in fabulis oportere esse optimum, secessit, abiecit 
 sese in terram, prolixe atque etiam frequenter ac sanguineo sudore 
 madescens nostrae naturae in se expressit imbecillitatem, ante testatus 
 animi taedium ac tristitiam usque ad mortem, ne nos in

 
 
 
 desperationem caderemus, si cum omnia mortem praesentem intentant, 
 horrorem naturae senserimus. nisi enim adesset sensus dolorum, 
 nihil haberet admirabile martyrium, sed superare dolorem corona 
 dignum est. horrere mortem naturae est, uincere naturam animi 
 fortitudine gratiae est. omnia potest Paulus, sed in eo qui ipsum 
 corroborat. sed quibus praesidiis uincitur naturae infirmitas? si nos 
 totos humi prosternamus, hoc est si nihil omnino tribuamus uiribus 
 nostris, si uigilemus et oremus instanter, si nostram uoluntatem diuinae 
 uoluntati submittamus dicamusque illa ex animo ex toto corde: 
 transeat hic calix si fieri potest, sed fiat non sicut 
 ego uolo, sed sicut tu uis.

Noui ego ac fleui quosdam magna animi fortitudine praeditos, qui 
 iam coronae proximi defecerunt et quem diu professi fuerant abnegarunt. 
 quid fuit in causa ? dimouerant oculos suos ab eo qui solus robur 
 dat infirmis: intermiserant orationem ac coeperant ad humana 
 praesidia respicere. contemplabantur suae naturae uiriculas, considerabant 
 aculeos ungulas candentes laminas ferrum et ignem reliquumque 
 carificinae apparatum etiam aspectu horrendum, et cruciatuum 
 atrocitatem cum suis uiribus conferebant, et ideo uictoriam amiserunt 
 e manibus. ubi quis ita cogitat hoc possum, illud perpeti non 
 possum>, numquam feliciter peraget martyrium. sed qui se totum tradit 
 diuinae uoluntati non alio spectans quam ad illius opem, is demum 
 firmus est et inuictus. hoc autem fieri non potest, nisi adsit uera ac 
 uiuida fides, nihil haesitans, nihil disquirens: ne cogitaueris quanta 
 sit tyranni saeuitia, quanta hominis imbecillitas, sed quanta sit Domini 
 uirtus, qui certat ac uicit in membris suis.

Ergo ut a digressione reflectamus ad id quod erat constitutum, 
 quemadmodum Domini mors potentior erat quam uita, ita uoluit martyrum 
 suorum mortem esse potentem. quid enim infirmius quam uinciri 
 damnari caedi cruciari occidi et ad carnificis arbitrium praebere 
 corpus? haec species interdum misericordiam mouet etiam saeuissimis 
 tyrannis. uerum ubi iam ad monumenta martyrum pelluntur morbi, 
 rugiunt daemones, terrentur monarchae, coruscant miracula, concidunt 
 idola: tum apparet quam sit efficax ac potens martyrum sanguis. 
 praesentia infirma, epistolae graues, audiuit beatissimus

 
 
 
 gentium doctor. hoc et ad martyres recte accommodabitur: uita infirma 
 et contemta, mors grauis ac potens. iam non est par omnium 
 martyrum in tormentis alacritas, quemadmodum nec omnes eodem genere 
 mortis defunguntur. tres illi beati pueri in mediis flammis inuenere 
 refrigerium et septi innocuo elemento uelut in conclaui canebant 
 hymnum Domino. Daniel item citra noxam leonum sodalitio est usus. 
 beatus Andreas, ut habet humana quidem historia, sed satis probatae 
 fidei, gaudens sibique gratulans ibat ad crucem. alii diutinis ac uariis 
 cruciatibus subinde moriuntur nec tamen morte datur finire dolorem. 
 est igitur et illud neri martyris hoc quoque totum arbitrio Dei committere. 
 nouit ille quid expediat nobis et quid ad ipsius gloriam maxime 
 conducibile sit. tantum illud assidue cogitandum est: siue uiuimu$siue 
 morimur, Domini sumus. nec sibi quisquam 
 displiceat, si corpore pariter et animo sentiat grauem ac diutinam 
 molestiam, tantum fidat ei cui certat. is non patietur quemquam 
 tentari supra id quod potest, sed faciet etiam 
 cum tentatione prouentum. quosdam electos interdum patitur 
 in tormentis deficere, ut agnoscant imbecillitatem suam, atque eosdem 
 post fortissimos reddit in certamine. hac dispensatione Petrus ter abnegauit 
 Dominum, ut edoctus quam nihil posset suis uiribus confirmaret 
 fratres suos. quomodo autem confirmaret? ut sibi diffisi fiduciam 
 omnem collocarent in Domino.

Sed iam tempus est, ut de altero martyrii genere disseramus caritati 
 tuae, de quo etiam accuratius est disputandum, quod occultum sit 
 et omnium temporum commune: neque enim semper saeuiunt Nerones, 
 Diocletiani, Decii ac Maximini: numquam tamen cessat diabolus exercere 
 Christi militiam professos. et fortassis erunt posthac donante 
 Christo tempora, quibus nullae tyrannorum persecutiones affligent 
 ecclesiam: numquam tamen defutura sunt certamina, numquam martyria 
 quibus homines pii glorificent Deum. ecclesia quidem adhuc in 
 hoc exsilio militans peculiaribus gaudiis applaudit iis, qui in professione 
 nominis Iesu animas suas fideliter deposuerunt, et ad horum 
 memorias magna cum alacritate concurritur: sed caeleste theatrum, 
 angelorum myriades et iustorum cum Christo regnantium innumerabilis 
 populus applaudunt omnibus, qui sinceram fidem et caritatem

 
 
 
 inuictam quam habent erga Dominum Iesum integritate et innocentia 
 uitae testificantur.

Nec solum professione fidei, quae iuxta Paulum ore fit ad salutem, 
 glorificatur Deus: uerumetiam confessione commissorum. haec ne temere 
 ex nobis ipsis loqui uideamur, adducenda sunt scripturarum testimonia. 
 ergo nisi piorum uita cederet in gloriam Dei, Christus non 
 diceret in euangelio: ut uideant opera uestra bona et glorificent 
 patrem uestrum qui in caelis est. nec Paulus 
 apostolus scriberet Galatis: et in me glorificabant Deum. 
 confirmatur hoc et per repugnantiam ex his quae diximus. etenim si 
 nomen Dei polluitur ac dehonestatur impia uita sui populi, utique 
 bona illius uita cohonestatur. damnatur apud apostolum et philosophorum 
 impia sapientia, qui cum Deum cognouissent, non 
 tamen eum ut Deum glorificauerunt. sapientiam profitebantur 
 et summum exhibebant stultitiam. itaque cum Deum. 
 esse profiterentur, tamen turpiter uiuentes et idolis sacrificantes falso 
 testimonio quodammodo obscurabant Dei gloriam, quasi nec iustus 
 esset nec uerax, aut quasi non unus esset sed multi, aut quasi saxis 
 esset assimilis. id autem euidentius etiam testatur beatissimus Paulus 
 scribens ad Corinthios, emti, inquit, estis pretio magno, 
 glorificate et portate Deum in corpore uestro. ideo 
 Deus redemit nos pretio sanguinis sui, ut semel a peccatis expurgati 
 deinceps uitam ipso dignam ageremus.

Ac symbolum imperatoris gestamus impressum frontibus nostris. 
 quid si gerens signum Christi praestet opera Belial, nonne dedecoratur 
 ille cuius insignia gerimus ? contra sicut imperator sibi placet de 
 milite praestrenuo, sic existimans illius uirtutem ipsi decori et ornamento 
 esse: sic Deus gloriatur in his quos redemit, quos lauit, quos 
 sanctificauit, quos spiritus donatiuo dignatus est, si uitae sanctimonia 
 declararint Domini gratiam in ipsis non fuisse uacuam. si Paulus 
 gloriatur in discipulorum pietate, gaudium et coronam suam illos appellans, 
 qui nihil erat nisi disponsator alieni muneris: annon Dominus 
 magis gloriatur super his pro quibus mortuus est? iam quod in 
 libro Iob ad hunc modum satanae loquitur Dominus:

 

 

 
 
 
 num animaduertisti seruum meum Iob, quomodo non sit ei similis 
 super terram, homo simplex et rectus ac timens Deum 
 et recedens a malitia? nonne sermonem profert de suo cultore 
 gloriantis? beatus autem Paulus splendidiore etiam uerbo usus est 
 scribens secundam ad Corinthios epistolam: Deo autem gratia, 
 qui semper triumphat nos in Christo Iesu, et odorem 
 notitiae suae manifestat per nos in omni loco, quia 
 Christi bonus odor sumus Deo. melius est nomen bonum 
 super unguenta pretiosa. scriptura gloriosam famam 
 appellare solet odoramenta. non tamen Deus gloriatur hominum more, 
 sibi placens ac gestiens,, sed nostram salutem suam ducit gloriam et 
 ideo subiecit apostolus: in his qui salui fiunt et in his qui 
 pereunt. quomodo glorificatur Deus in his qui salui fiunt? quoniam 
 in illis illustratur illius misericordia. quomodo in his qui pereunt? 
 quoniam in his declaratur illius iustitia.

Nunc ipse sermonis cursus nos eo deduxit, ut doceamus et peccatorom 
 confessione glorificari Deum. hic occurrit protinus ex libro Iesu 
 Naue Achan, qui quoniam contra diuinum edictum sustulerat ex anathemate 
 pallium coccineum insigne ac ducentos siclos argenti ac linguam 
 auream siclorum quinquaginta, populus Israel terga uertit hostibus. 
 itaque Iosue dixit Achan: fili mi, da gloriam Domino 
 Deo Israel et confitere atque indica mihi quid feceris, 
 ne abscondas. confessus dedit poenas, et auersus est furor Domini. 
 ea confessio clarificauit Dei iustitiam ac sapientiam. sapientiam, quod 
 illius oculis nihil esset abstrusum: iustitiam, quod non sine causa 
 passus esset hostes aduersus Israelem inualescere, quodque leges ipsius 
 nullus hominum impune uiolat. nihil erat magni quod suffuratus erat 
 Achan: magnum tamen erat documentum uniuerso populo, quantum 
 periculum sit Dei iussa negligere eique uelle imponere quasi quidquam 
 illum fugeret, aut quasi faueret praeuaricatoribus. atque ille 
 quidem cum esset Iudaeus, ob unicum peccatum quod ipsi leue uidebatur 
 seuerissimas poenas dedit, lapidatus ab uniuerso populo, corporis 
 interitu salutem animae redimens. non enim iudicat Deus bis in id 
 ipsum.

Sed quae poena manet illos, qui post tantam enangelii lucem et 
 gratiam, postea quam semel illuminati sunt, gustauerunt etiam donum 
 caeleste , et participes facti sunt spiritus sancti, gustauerunt aeque 
 bonum Dei uerbum uirtutesque saeculi uenturi, in multa atque immania 
 crimina relabuntur, crucifigentes sibimetipsis filium Dei et 
 ostentui habentes ? qui hoc sunt etiam miserabiliores, quod cum tales 
 sint, aspernantur tamen poenitentiae salutaris remedium, contemnunt 
 ecclesiam maternum gremium offerentem et ad sanitatis instaurationem 
 inuitantem. eiusmodi defectio quantam putas ignominiam 
 inurit ecclesiae? nec ea ignominia non potest pertinere ad 
 Christum qui est. caput ecclesiae et per omnia suum esse ducit, 
 quod est corporis ac membrorum ipsius. e diuerso, quanta totius 
 ecclesiae exsultatio, cum qui lapsus est per poenitentiam ecclesiae 
 reconciliatur? ac ne putemus hoc gaudium apud uos tantum esse, 
 Dominum audiamus in euangelio xara Lucam loquentem: ita dico 
 uobis, quod gaudium erit in caelo super uno peccatore 
 poenitentiam agente, quam super nonaginta nouem 
 iustis, qui non indigent poenitentia. nam haec clausula 
 finit parabolam de pastore, qui relictis nonaginta nouem ouibus unam 
 quam a grege aberrauerat multo labore quaesitam ac tandem inuentam 
 imposuit humeris suis et caulae restituit. simili sententia claudit parabolam 
 de muliere, quae drachmam perditam inuenerat. ita dico 
 uobis gaudium erit coram angelis Dei super uno pec 
 catore poenitentiam agente. nec tamen hoc sic accipiendum 
 est, quasi Deo et eius angelis gratius sit post lapsum redire ad pietatem, 
 quam citra lapsum perseuerare in innocentia: sed scriptura suo 
 more loquitur secundum affectus humanos, illud testatum esse 
 uolens Deo gratissimam esse peccatorum conuersionem. non enim 
 quaerit mortem peccatoris, sed magis ut conuertatur 
 et uiuat.

Atque interdum piorum hominum lapsus quamuis enormes diuina 
 dispensatione uertuntur in summum ecclesiae profectum. sic lapsus 
 est apostolorum princeps, sic Paulus gentium doctor, sic Maria Magdalene, 
 quibus nunc ecclesia praecipue gloriatur, quorum lapsus cesserunt 
 in stabilimentum ac solatium domus Dei. praeterea non hic

 
 
 
 loquitur de uere iustis, sed de iustitia Pharisaica, quemadmodum alibi 
 dicit: non est opus sanis medico, sed male habentibus. 
 at non erant sani quibus hoc dicebat Dominus, sed legis qualicumque 
 obseruatione tumidi sibi uidebantur sani et ideo non desiderabant medicum.\'.

Haec cum ad hunc habeant modum, desiderate frater, conemur 
 assiduis exhortationibus excitare fidelium animos, ut tota etiam uita 
 martyrium hoc est testimonium reddat Deo: quod adeo negligendum 
 non est, ut nisi ea praecesserit, martyrium quod sanguine perhibetur 
 non sit martyrium. frustra enim ceruicem praebueris carnifici, nisi 
 prius occideris membra quae sunt super terram, hoc est affectus qui 
 militant aduersus spiritum, odium inuidiam auaritiam libidinem: quibus 
 quicumque seruit Deum quodammodo abnegauit et Christum ore 
 profitens uita satanam Deum confitetur. nec hic sermo debet cuiquam 
 uideri durior, cum sit uerax ac salutaris: quidquid homo quiuis Deo 
 anteponit, sibi Deum facit, nec possumus duobus seruire dominis: 
 unus enim est Deus ex toto corde ex tota anima ex totis uiribus diligendus.\'

Quisquis igitur ore dicit: credo in unum Deum, et seruit auaritiae 
 aut libidini aut luxui, sibi mentitur sibique repugnat, aliud lingua. 
 sonans, aliud animo celans, uoce tantum testimonium perhibens Deo, 
 cum uita satanam colat. efficacius autem est uitae quam linguae testimonium. 
 non omnis qui dicit: Domine, Domine, intrabit 
 in regnum, sed qui facit uoluntatem patris 
 caelestis. habent et opera suam linguam, habent suam facundiam 
 etiam tacente lingua. ideo Dominus in euangelio Ioannem ita loquitur: 
 opera quae dedit mihi pater ut perficiam, ipsa 
 opera quae ego facio testimonium perhibent de me. 
 quemadmodum igitur bona opera profitentur Deum, ita mala quodammodo 
 loquuntur: non est Deus, nec scientia in excelso. 
 quis non contremiscat, quis non inhorrescat, quis non laceret 
 uestimenta sua, quis non obturet aures suas, si tales uoces 
 audiat ex Christiano ? quantus horror, quantus dolor occupat 
 animos nostros, cum quis uictus tormentis iussus abnegare 
 Christum abnegat et ad Iouis statuam tus adolet? quam

 

 

 
 
 
 trepidamus metuentes ne Deus iratus fulmen in nos uibret irae suae, ne terra 
 dehiscens nos absorbeat? ut interdum unius impietas supplicii consortio 
 multos inuoluat: et sunt scelera tam immania., ut uidisse quoque 
 aut audisse sit detestabile. sed cur alias in simili crimine tam 
 sumus conniuentes ? cur et nobis adeo blandimur et aliis. at uide 
 quid de talibus loquitur apostolus scribens Tito: profitentur se 
 nosse Deum, factis autem negant. idem in priore ad Timotheum 
 de uidua quae negligit familiam: si qua autem suorum 
 maxime domesticorum curam non habet, fidem negauit 
 et est infideli deterior. si fidem negauit quae negligentius 
 habet suam familiam, quid dicturum putas de his qui se totos dediderunt 
 mammonae et uentri? de Christianis utique loquitur Paulus 
 scribens Philippensibus, cum ait: quorum finis interitus, 
 quorum Deus uenter est. quos eosdem taxat scribens Romanis: 
 huiusmodi Christo Domino non seruiunt, sed suo 
 uentri. sentire iuxta scripturarum consuetudinem dixit pro colere. 
 uentrem colunt eum quem habent pro Deo. iam de anaritia manifestius 
 etiam pronuntiat scribens ad Colossenses: mortificate, inquit, 
 membra uestra quae sunt super terram, fornicationem 
 immunditiam libidinem concupiscentiam malamao 
 et auaritiam, quae est simulacrorum seruitus.

Execramur eos qui procumbunt ad Dianae simulacrum: quanto iustius 
 eos execramur, qui toto pectore seruiunt mammonae, qui illi 
 quotidie sacrificant? et si auarus est idololatra qui pecuniae studio 
 tenetur, qui quod hereditate obuenit aut industria partum est recondit 
 nec erogat in egenos: quid censendum est de his qui lenocinio, 
 qui fenore, qui rapto, qui fraude, qui calumniis, qui opprimendis pauperibus 
 rem accumulant? atque haec idolorum seruitus non solum inuenitur 
 inter Christianos, uerum etiam quod gemendum est inter episcopos. 
 porro temulentia adeo communis est Africae nostrae, ut propemodum 
 non habeant pro crimine. annon uidemus ad martyrum memorias 
 Christianum a Christiano cogi ad ebrietatem ? an hoc leuius 
 crimen esse ducimus, quam hircum immolare Baccho ? mihi uidetur 
 multo grauius, si rem recta ratione uelimus expendere. cum tyrannus

 

 

 
 
 
 dicit \'abnega Christum et immola Ioui, et esto amicus noster, aut 
 morere\', saepe lingua negat corde reclamante et manus adolet tus, cum 
 animus intus adoret Christum. quamquam hoc quoque grauissimum 
 est crimen, tamen aliquam impietatis culpam eleuat humanae naturae 
 imbecillitas. ibi satanas tibi loquitur uoce tyranni: at quid tibi dicit 
 idem per tuam concupiscentiam? \'abnega Christum, et esto diues: 
 sacrifica Mammonae et Christo nuntium remitte.\' quid est quod pollicetur 
 ? aurum et argentum, inutilem materiam nisi exerceas. nec dicit 
 \'morere sed oblecta oculos\', immo potius hoc dicit \'lucrare pecuniam 
 ad breue tempus habiturus et perde in aeternum animam tuam. 
 et tamen hic sponte submittis genua satanae et abnegato Christo te 
 totum. illi mancipas. quid autem Christus? meus esto et uiue in 
 aeternam : contemne diuitias istas temporarias, et ego tibi centuplum 
 reponam in hoc saeculo et uitam aeternam in futuro. 
 relinque terram et accipe coelum. ac Deus ista pollicens deseritur, 
 et diabolus tam nihili res easque falso promittens adoratur. 
 o foedam defectionem. o turpem idololatriam. o iniquam 
 permutationem. quo praemio sollicitauit humani generis primos auctores? 
 ostendit pomum et dedit mortem. mendacio fefellit: non moriemini, 
 sed eritis sicut Dii, scientes bonum et malum. 
 atque illi delusi qualem Dominum deseruerunt et ad quem defecerunt ? 
 a qua felicitate exciderunt et in quas aerumnas semet coniecerunt? 
 sed idem ille tenebrarum princeps qui Euae locutus est per serpentem, 
 nobis loquitur per satellites suos ac ministros, per lenas et lenones, 
 per eos qui pelliciunt ad amorem pecuniae ad ambitionem ad uoluptatem, 
 auocantes a sinceritate quae est in Christo Iesu. idem ille loquitur 
 nobis per concupiscentias nostras quae uiuunt in membris 
 nostris. nec dicit quod homo tyrannus: aut mihi optempera aut morere, 
 nec ostentat carceres catenas uncinos sartagines aut caminos 
 incensos, non cruces laqueos aut gladios, sed tantum : \'contemne Deum, 
 renuntia uitae caelestis hereditati, et committe adulterium, et capies 
 uoluptatem). sed qualem? momentaneam et corporis tantum: quot 
 autem amaritudinibus conditam ? infamia periculo, super omnia uero 
 secreto conscientiae cruciatu. haec est esca diaboli, hoc auctoramentum. 
 stipendium porro quale est? dicat maiore cum fide beatus

 
 
 
 apostolus: stipendium peccati mors est. quae mors? corporis, 
 quam solam minitatur et inferre potest tyrannus homo? non, sed 
 mors gehennae quae finem nescit. plus potest homo tyrannus quam diabolus. 
 ille quodammodo cogit hominis naturam, hic nihil aliud potest 
 quam sollicitare: deicere non potest nisi assentiaris, contemsisse uicisse 
 est. \'

Maior itaque uenia debetur Christum in tormentis abneganti quam 
 sponte assentienti diabolo, cui credidisse est Christum abnegasse. 
 ille mendax est et omnis mendacii pater, et illius promissa quantumcumque 
 fronte blandiantur nihil aliud sunt quam praestigiae pellicientes 
 in exitium. ne quis itaque sic sibi blandiatur; (sum peccator, 
 amo pecuniam, seruio libidini, studeo honoribus, indulgeo uindictae, 
 deditus sum uoluptatibus: sed Christum non abnegaui). at reclamat 
 tibi Dominus ipse: non potes duos dominos colere. et interim 
 horres abominandum turificati aut libellati cognomen , ipse fortasse 
 turificatis aut libellatis deterior. illos humanus metus uiolentior quam 
 ut hominis natura possit uincere eo compulit, ut impias uoces promant 
 lingua reclamante conscientia: tu tam uili mercedula sollicitatus 
 sponte deficis ad eum, a cuius tyrannide te Christus suo 
 sanguine redemit: cuius iam totus es factus, quemadmodum ait apostolus: 
 emti estis pretio magno, et iam non estis uestri. 
 huius militiam professus es ad salutare lauacrum, huic dedisti 
 nomen, huius sacramentis initiatus es, accepisti donatiuum et pignus 
 spiritus, ne quid dubitares de promisso stipendio, simulque diabolo 
 denuntiasti perpetuas inimicitias, renunciasti omnibus illius pompis 
 ac uoluptatibus, exsuffiasti, exsibilasti, iurasti in uerba redemtoris: 
 cumque tot uitiis seruias, tibi places quod nondum sis turificatus aut 
 libellatus.

Si quis miles iuratus in uerba Caesaris profugeret ad Turcam et 
 ex illius arbitrio faceret ea quae sciret ingratissima Caesari, nonne 
 comprehensus ad supplicium raperetur ut desertor, ut periurus, ut 
 perfuga? quis autem audiret eum ita se defendentem (non sum 
 desertor, non abnegaui Caesarem\'. annon mox audiret cquid refert 
 si lingua tacuit? re ipsa abnegasti, et plusquam abnegasti, qui non 
 solum deserueris militiam, uerum etiam ad tyrannum et hostem

 
 
 
 imperatoris tui irreconciliabilem transfugeris\'. merito fidelium aures 
 abominantur apostatae uocabulum: uerum hoc non ibi tantum execrandum 
 est, cum incenso tusculo aut scripto libello renuntiatur professioni 
 nominis Christi, sed ubicumque contemtis Christi legibus 
 obtemperatur satanae. nec enim refert quid sonet lingua: quae si 
 sonet Christum, cum animus sit deditus criminibus, non est professio 
 sed hypocrisis, abnegatura Christum si metus urgeat, qui premit 
 turificatos aut libellatos. atque in his rebus quae sic inter se pugnant, 
 ut neutra ferat alterius consortium, quoties hanc amplectimur, illam 
 abdicauimus, quoties unam reiecimus, alteram agnoscimus. cuiusmodi 
 sunt lux et tenebrae, bellum et pax, mors et uita, Deus et Belial: 
 quemadmodum testatur et beatus Paulus in secunda ad Corinthios: 
 quae enim participatio iustitiae cum iniquitate, aut 
 quae societas luci ad tenebras? quae autem conuentio 
 Christi ad Belial? adhaesisse Belial est abnegasse Christum, 
 Christum lingua aut habitu Christum profitearis.

De hoc si quis simpliciorum dubitarit, dabo argumentum crassum 
 et euidens. fingamus tyrannum ita loqui Christiano incendes tus 
 Ioui\', nihil addentem nec exigentem ut Christum abneget: si adoleuerit, 
 nonne cunctis manifestum erit illum hoc ipso Christum abnegasse, 
 quod Ioui fecerit thymiama, etiamsi nihil proferat impium 
 in Christum? quemadmodum qui magicis artibus utuntur (a quo 
 malo nos Domini misericordia liberauit, sicut a ceteris omnibus, quibus 
 iuxta ueterem hominem quondam ambulantes tenebamur) tacite 
 Christum abnegant, dum cum daemonibus habent foedus. iam si 
 Machabaei fratres una cum matre maluerunt tot cruciatibus exanimari 
 quam carne suilla uesci, sic existimantes eum Deum legis auctorem 
 negare. quisquis sciens ac uolens legis praecepta uiolat: quo 
 pacto sibi blanditur, qui in luxu temulentia auaritia rapinis adulteriis, 
 aliisque criminibus consenescunt, quae gentium etiam leges noluerunt . 
 esse impunita? et cum tot modis Christum abnegent, cum toties 
 immolent daemonibus, pro Christianis haberi postulant ? atque in his 
 sunt, qui palam ista committunt ac propemodum etiam gloriantur in 
 rebus pessimis: adeo non pudet aut piget admissorum. et tamen audent 
 uenire in ecclesiam sanctorum, audent misceri gregi dominico.

 
 
 
 tales interdum tolerat ecclesia, ne prouocati magis etiam perturbent 
 populum Dei: sed quid prodest non eiici coetu piorum, si merueris 
 eiici? nam eiici remedium est et gradus ad recuperandam sanitatem: 
 eiectionem meruisse summa malorum est. ac frustra miscetur coetui 
 sanctorum in templo manufacto, si submotus est a consortio Dei et 
 ab uniuerso corpore mystico Christi.

I Oportet autem et illud considerare quantopere Christiani abhorrent 
 ab idolothytis et ab ingressu fanorum atque ab ipsis etiam simulacris. 
 cum beatus Paulus clamet neque idolum esse aliquid neque idolothytum, 
 multo minus fanum ex lapidibus constructum est aliquid: et 
 tamen plurimorum animus ea religione tenetur, ut mortem oppetant 
 citius quam gustent idolis immolatum: et inexpiabile piaculum esse 
 ducant, si ingrediantur fanum Iouis aut Apollinis ant Dianae seque 
 putent contactu simulacri uehementer contaminari. equidem probo 
 talium religionem, si sibi constet in omnibus. nunc pro dolor uidere 
 est quosdam in his paene superstitiose trepidos, in aliis ubi grauior 
 erat metuendi causa nimium esse securos. per se non inquinat animam 
 contactus idoli nec ingressus fani nec esus idolothyti: sed per 
 se polluit conscientiam amor pecuniae incestus rapina hypocrisis et 
 his similia monstra. quam uero congruit horrere fani ingressum, nec 
 horrere in templo sancto spiritui consecrato uictimas immolare daemoniis 
 ? clamat sanctus Paulus scribens Corinthiis: nescitis quia 
 templum Dei estis, et spiritus Dei habitat in uobis? 
 si quis autem templum Dei uiolauerit, disperdet illam 
 Deus. rursus in eadem epistola: an nescitis quoniam membra 
 uestra templum.sunt sancti spiritus qui in nobis 
 est, quem habetis a Deo et non estis uestri? quod si 
 Christianorum pectora sibi consecrauit Deus ut in illis inhabitet per 
 spiritum suum, illic deliciatur et inambulat, illic amat sibi offerri 
 uictimam puram in omni loco. et qui in hoc templum Deo sacrum 
 eiecto sancto spiritu inducit abominationes quas in mystica uisione 
 conspexit Ezechiel, qui illic sedem facit Mammonae Veneri Como 
 Baccho aliisque portentis, qui ibi daemonibus immolat spurcissimas 
 hostias, ueretur ingredi fanum gentium ne contaminetur? proinde 
 nemo sibi frustra blandiatur, Deus non irridetur: constet sibi nostra

 
 
 
 religio, nec alios detestemur ipsi grauioribus obnoxii criminibus: nec 
 alibi simus religiose timidi, alibi impudenter impii. sed Christum 
 semel professi tota uita reddamus illi testimonium, et undique glorificemus 
 illum obedientes illius praeceptis: ut in hoc cognoscant homines 
 quod uere fidimus illi, quod ex animo diligimus illum et quod 
 non simulate ad sacrum lauacrum addiximus nos illius militiae.

Beatus apostolus praedixit nulli pie uiuere nolenti in Christo Iesu 
 defuturam persecutionem. si deest tyrannus, si tortor, si spoliator: 
 non deerit concupiscentia martyrii materiam quotidianam nobis exhibens. 
 postremo haec ipsa mala quae secum defert uita mortalium 
 quaeque piis cum impiis communia sunt, martyrii coronam nobis parabunt, 
 si placide, si cum gratiarum actione pertulerimus. neque priuati 
 sunt martyrii gloria quicumque uiolenta morte consummati non 
 sunt. quis autem ausit uel Abraham patriarcham uel huius filium 
 Isaac uel beatum Iob eximere e martyrum numero? quae carnificinae 
 grauius torserunt corpus, quam patriarchae mentem torquebant 
 , naturae affectus, cum incunctanter ad Dei iussum appararet immolare 
 filium unicum et unice carum, in quo tota spes erat illi posteritatis ? 
 quid defuit Isaac martyrio, qui nihil obmurmurans passus est se colligari 
 et imponi busto, nec expauit in ceruicem uibratam machaeram? 
 cuius autem martyrium audebimus conferre cum his quae passus 
 est Iob?

Quod si quis adhuc diffidit sermoni nostro, certe beati Pauli uerbis 
 non poterit diffidere. is scribens ad Hebraeos orsus ab Abel usque 
 ad Gedeonem ingentem sanctorum catalogum recenset, in quo plures 
 sunt qui non defuncti sunt morte uiolenta, immo pauci sunt qui sic 
 mortui sunt: et tamen de omnibus pronuntiat: et hi testimonio 
 fidei probati inuenti sunt, perspicue declarans etiam uita 
 bona peragi martyrium fidei. ecclesiae quidem usus discernit illos cognominibus, 
 martyres appellans eos qui uiolenta morte decesserunt, confessores 
 qui constanter in cruciatibus ac minis mortis professi sunt 
 nomen Domini Iesu parati mortem oppetere uel potius martyrii supremam 
 coronam ambientes. apud Deum tamen quicumque carnem suam 
 crucifixerunt cum uitiis et concupiscentiis, quicumque Christo uere 
 commortui sunt eique in baptismo consepulti sunt, ut iam non sibi 
 uiuant neque mundo cui semel mortui sunt, sed ei qui pro ipsis est

 

 

 
 
 
 mortuus, martyres sunt nec martyrum corona fraudabuntur: inprimis 
 autem monachi qui uere monachi sunt ac uirgines quae uere uirgines 
 sunt. neque enim locus desertus , saccus pro ueste, legumen pro cibo, 
 neque ieiunia neque chameuniae monachum absoluunt, sub his inuolucris 
 interdum latet animus ualde mundanus. quod ita deprehenditur 
 si ad munus aliquod ecclesiasticum uocentur: ibi uideas quosdam ex 
 illis facillime uinci deliciis, impatientiores iniuriarum, appetentiores 
 uindictae quam quiuis alius sit ex media plebe. quid causae est? 
 quoniam corpus exercuerunt magis quam animum: cum beatus Paulus doceat, 
 quod exercitatio corporalis ad modicum utilis sit, 
 pietas ad omnia ualeat.

Non haec dixerim, quod improbandi sint qui talibus modis castigant 
 corpus suum et in seruitutem redigunt: sed quod satanas mille 
 instructus artibus nonnumquam illudit incautis, transfigurans se in 
 angelum lucis et ex huiusmodi corporum exercitamentis inducit illis 
 falsam sanctimoniae persuasionem, cumque intus madeant spiritalibus 
 uitiis, et sibi et aliis habentur pii. talis erat iustitia Pharisaeorum, 
 cui praelata est iudice Christo publicani iniustitia. ita sunt et uirgines 
 fatuae, quae solidam existimant pietatem corpus habere uiro intactum, 
 cum animus auaritia superbia inuidia et obtrectatione sit corruptissimus. 
 sunt et falso uiduae, quae dum uiuunt in deliciis Christo mortuae 
 sunt. in summa tamen quisquis uere Christianus cuiusque status 
 ant ordinis habet certamina sua, habet crucem suam: quam si patienter 
 tollit ,| si constanter sustinet, testimonio suo glorificat Dominum, 
 tantum ne sibi uindicet laudem bonorum operum: hoc enim non est 
 glorificare Deum, sed clarificare seipsum.

Habet unusquisque fidelium agones suos, habet aduersarium diabolum, 
 habet agonothetam Deum, habet theatrum non solum ecclesiae 
 et angelorum sed et infidelium, quemadmodum dicit Paulus ad Corinthios: 
 spectaculum facti sumus mundo et angelis et 
 hominibus. si uincimus, gloriantur angeli, gloriantur et fidelium 
 ecclesiae, gloriatur et ipse Christus in membris suis. sin uincimur 
 ignauia nostra, triumphat satanas cum angelis suis, iusultant nobis increduli 
 ac Deum contumeliis afficiunt, dicentes: ecce qui iactant se 
 redemtos a tyrannide satanae, qui praedicant se mortuos mundo,

 
 
 
 nihilominus uincuntur a cupiditatibus suis quam nos, quos dicunt adhuc 
 teneri sub regno satanae. quid prodest illis baptismus, quo dicunt 
 exui ueterem hominem cum actibus suis et indui nonum qui secundum 
 Deum creatus est? quid prodest illis Spiritus sanctus, cuius arbitrio 
 dicunt se temperari ? cur semper in ore habent ceuangelium 
 euangelium'), cum tota uita discrepet ab euangelii praeceptis ? quanto 
 creditis pudore suffunditur ecclesia, cum haec ingeruntur ab hostibus 
 nec habet quo refellat opprobria? nonne uidemus totum ecclesiae coetum 
 demittere uultus atque erubescere, quotiens aliqua uirgo quae 
 Christo nupserat dilapsa ex angelico contubernio, defecit ad stuprum 
 aut coniugium ? quantus moeror occupat omnium nostrum animos sed 
 praecipue pastorum, si quando Christi miles tormentis inferior renuntiauit 
 imperatori suo? quantus autem ex aduerso satanae triumphus ?

Itaque, fratres dilectissimi, si uere diligimus Deum, si quotidie petimus 
 ex animo sanctificetur nomen tuum , summo studio aduigilemus, 
 necubi polluamus nomen illius, sed et morte et uita glorificemus 
 illum, iuxta beati Pauli monita uiuentes sine querela ut simplices 
 filii Dei, sine reprehensione in medio nationis prauae et peruersae, 
 inter quos luceamus sicut luminaria in mundo, uerbum uitae continentes 
 ad gloriam Christi Iesu, regis et agonothetae nostri, qui suum 
 esse ducit quidquid in membris ipsius geritur. patiamur cum illo, ut 
 cum illo glorificemur in die Domini. nos hic illum clarificemus apud 
 homines, ut ille nos clarificet claritate sua coram angelis suis, cum, 
 ut inquit beatus Paulus, uenerit glorificari in sanctis suis. 
 nemo coronatur nisi legitime certauerit. et hi qui 
 corruptibilem coronam ambiunt, ab omnibus se abstinent, 
 nihil non facientes quod ad uictoriam conducit: quid nos facere 
 conuenit, ut assequamur illam immortalis uitae coronam incorruptibilem 
 et immarcescibilem in coelis ?

Hic si quis roget, quo pacto quis possit esse martyr sine sanguinis 
 effusione: quisquis hoc animo sequitur iustitiam, ut mortem citius admissurus 
 sit, quam uelit a iustitia deflectere, huic promta uoluntas 
 pro martyrio deputabitur. Deus enim non aestimat quemquam ex 
 euentu rerum sed ex affectu. cur enim ille fraudetur martyrii gloria, 
 per quem non stetit quominus martyrium peregerit? ut contra

 

 
 
 
 mercedem apostatae feret, quisquis hoc animo uiuit, ut Christum negaturus 
 sit, si iactura bonorum ant corporis cruciatus aut mors sit accipienda. 
 qui ob paululum pecuniae peierat an is uerebitur abnegare 
 Christum, si tota res periclitetur, si intentetur infamia, carcer et mors ? 
 qui ob febriculam ad incantatricum remedia confugit an is malit cruciatus 
 morte tristiores perferre quam Christo renuntiare ? immo qui 
 totiens ob breuem carnis delectatiunculam, ob momentaneam gloriam 
 deficit a Christo, uitam habebit uilem pro Christo? nec hunc tyrannus 
 fecit apostatam, sed ad tyrannum accessit apostata. ut autem est similis 
 certandi ratio, ita iisdem armis fratrum animi communiendi sunt 
 ad has pugnas quibus ostendimus confirmandos ad martyrium. fides 
 est, quae pugnat et superat in martyribus: nec quisquam defecit in 
 tormentis nisi fidei defectu.

Orandus igitur assidue Deus, ut fidem in nobis augeat: est enim 
 Dei donum et illi debetur omnis uictoriae gloria. ingeramus illorum 
 animis et infigamus, quam horrendum crimen sit omnis idololatria, 
 quam seuere punita sit a Deo sub lege uetere, quot millia trucidarit 
 Moyses ob uitulum aureum. deinde proponatur comparatio manifestae 
 idololatriae cum immolatur simulacris et occultae cum contemto Deo 
 obeditur per concupiscentiam satanae. deinde conferantur inter se 
 Deus fons omnis boni et diabolus omnis malitiae princeps. ostendatur 
 et inaequalitas contubernii: in altera parte sunt filii Dei, conciues 
 angelorum et heredes beatae immortalitatis: in altera filii Belial, 
 societas omnium daemonum et heredes gehennae. conferatur et impar 
 militiae genus, comparentur diuersa stipendia. haec si prius fuerint 
 persuasa et intimis infixa uisceribus, facilis erit uictoria. nunc fides 
 multis natat in labiis, cum in corde aut nulla sit ant uehementer langueat. 
 quis enim non profitetur, quod in Deuteronomio legimus: audi, 
 Dominus Deus tuus, Dominus unus est? et: Dominum 
 Deum tuum adorabis, et illi soli seruies ? quis non quotidie 
 recitat ore (credo in Deum patrem omnipotentem.\' at non credit 
 in Deum qui in eo solo collocat totius felicitatis suae fiduciam, nec 
 unum habet Deum ac Dominum qui per scortationem, per luxum et 
 auaritiam satanae facit imperata, nec illi soli seruit qui seruit uentri, 
 qui deditus est huic mundo, qui in prauo positus est.

Eihmci putant plurea esse deos, et hoc tibi uideris perfectus Christiauus, 
 quod persuasum habes unum esse Deum? quid magni facis? 
 idem credunt Iudaei qui quotidie blasphemant in synagogis suis: idem 
 credunt daemones et contremiscunt. si uere credis in Deum, crede iustum 
 et ueracem: iustum in remunerandis piis et puniendis impiis, ueracem in 
 promissis. crede non esse spem salutis, nisi per filium eius quem pro nobis 
 omnibus tradidit in mortem: crede nihil accidere mali posse iis qui se 
 totos illius uoluntati tradiderunt et in illo perseuerant. hoc est credere 
 in Deum patrem, hoc est credere in filium eius, hoc est credere in 
 Spiritum sanctum, unum Deum et ecclesiam sanctam mysticum Christi 
 corpus, extra quam non est salus et in qua non est pernicies.,

Quisquis in tali petra pedes animi fixerit, aduersus omnes tentationum 
 incursus stabit immobilis. exempli gratia: lacessitus ea conuicio, 
 suggerit tibi caro uindictae cupiditatem. priusquam respondeas, sic 
 cogita tecum: hunc maledicum hominem subornauit diabolus ut me 
 deiiciat ac deiectum perdat, sed ausculta quid suadeat imperator tuus 
 cui militas: beati, inquit, mites, quoniam ipsi possidebunt 
 terram, et: mea est uindicta, et ego retribuam. quid 
 suadeat fortissimus ille Christi dux Paulus: non nosmetipsos 
 uindicantes, carissimi, sed date locum irae. diabolus 
 dicit: (fruere uindicta et perde uitam aeternam>. Deus dicit: uince 
 in bono malum, et noli resistere malo, et accipe cum filio meo possessionem 
 regni coelestis\'. mox dispice, utri potius expediat obtemperare. 
 dicit tibi per concupiscentiam tuam diabolus: (moechare et fruere 
 temporaria corporis uoluptate, et esto meus seruus et coheres gehennae.\' 
 audi potius quid dicat tibi Deus: sperne temporariam uoluptatem et 
 accipe centuplum bonae conscientiae gaudium in hoc saeculo et uitam 
 aeternam in futuro\', et expende utri potius sit auscultandum. suggerit 
 tibi per carnis affectum ueluti per Euam satanas (uiue genialiter\', ex 
 aduerso dicit Christus: beati qui lugent, quoniam ipsi consolationem 
 accipient. ad eundem modum de ceteris tentationibus 
 obiice tentatori clipeum scripturarum, in quibus tibi loquitur 
 Deus non minore fide, quam si tibi coram ore ad os loqueretur. ex his 
 torrentibus sume tibi lapides, quibus deiicias superbum Goliath. habes 
 exemplum a Domino tuo, sic ille prostrauit diabolum: nec deiicias

 

 

 
 
 
 animum si saepius inuadat, ac subinde maioribus machinis aggrediatur: 
 nihil potest aduersus eum qui tecum est. dic illud Ioannis : maior 
 est qui in nobis est, quam qui in isto mundo. succurrat 
 illud Domini dictum: confidite quoniam ego uici mundum. 
 his orationibus si Christi miles fuerit exercitatus ad conflictum , in a 
 dies comperiet suum antagonistam debiliorem.

Nec tamen remittendae sunt excubiae, si quando hostis simulabit 
 tranquillitatem, sed obseruans illius insidias dicat cum beato Abacuc: 
 super custodiam meam stabo et gradum figam super 
 petram, omni custodia seruans cor meum, ne qua pateat aditus 
 obambulanti quaerentique quem deuoret. tutissimum autem cordis 
 munimentum est sobrietas cum instanti oratione iugique scripturarum 
 meditatione. omnis enim scriptura diuinitus inspirata, 
 utilis est ad docendum, ad arguendum, ad corripiendum, 
 ad erudiendum in iustitia, ut perfectus sit homo 
 Dei, ad omne opus bonum instructus. ex hac igitur colligendae 
 sunt sententiae, quas ad manum et uelut in procinctu habeas, 
 ut his protinus serpentem caput erigentem deiicias. nullus est enim 
 animorum morbus, cui non praesens remedium diuina scriptura suppeditaret. 
 hinc comparanda sunt exempla piorum sed praecipue Christi, 
 quibus se quisque uel animet uel consoletur.

Venio nunc ad illa mala quae uel ipsam naturam hominis comitantur 
 uel fortuito uidentur inferri. haec quoque pius animus et ad 
 pugnandum instructus sibi uertet in materiam coronae. exemplo faciam 
 quod dico clarius. excutitur aliquis facultatibus suis siue bello siue 
 naufragio siue rapina. ne protinus hic cogitet laqueum aut rationem 
 malis artibus sarciendi quod periit, sed ita secum loquatur: (Dominus 
 est qui tentat me an diligam ipsum ex toto corde. ipse dedit, ipse 
 abstulit, sit nomen Domini benedictum. gratias agat quod 
 acceperit ex Domini benignitate: agat gratias quod amiserit ad probationem 
 fidei. si haec dixerit eo animo quo dixit sanctus lob, cum 
 illo mercedem accipiet. Dominus aestimat non quantum quis perdat 
 sed quam patienter, quemadmodum non respicit quantum aliquis largiatur 
 egentibus sed quo animo. habet aliquis filium unice carum, eo

 

 

 

 
 
 
 te mors orbat praematura, pestilentia spoliat te carissimis, sponsa 
 liberis amicis: ferto patienter et dic: \'Domino ita uisum, et sic fortassis 
 et nobis expediebat et nostris. sit nomen Domini benedictum). 
 sunt et morbi qui non minus atroces habent cruciatus, 
 quam ulla potest inferre tortorum saeuitia, ueluti pleuritis, ischiasis, 
 podagra, paralysis, calculus, renum et uesicae exulceratio. tale si quid 
 acciderit, ne mens exasperetur ad impatientiam, ne lingua erumpat in 
 uoces blasphemas, sed cum beato Dauid et Heli sacerdote dicat: 
 Dominus est, ; faciat quod bonum est in oculis ipsius. 
 ita mala quae non inferuntur ob Christi professionem uertemus nobis 
 in coronam et Christo in gloriam. ac fiet fortasse, ut Dominus nostra 
 tolerantia propitiatus aut auferat afflictiones aut mitiget: quod si non 
 fit, tamen hac ratione faciemus, ut quod animo impatienti fuisset intolerabile 
 fiat patientia mitius. his atque huiusmodi argumentis non 
 desinemus nos inuicem exhortari ad illustrandam Domini gloriam, 
 cuius titulum et insignia gerimus. praestemus illi martyrium in suo 
 quisque statu et ordine, non solum in aduersis, uerum etiam in prosperis. 
 in aduersis agnoscamus amorem patris fiagellantis nos ad 
 correctionem et gratias agamus caritati qua diligit nos ut filios, quos 
 abdicare non uult sed emendatos recipere. in prosperis aeque gratias 
 agamus illius bonitati, qua consolatur nos ut tentationum pondus possimus 
 sustinere: ita fiet ut tota uita nostra nihil aliud sit quam testimonium, 
 declarans apud credentes et incredulos sapientiam bonitatem 
 misericordiam ac ueritatem Dei patris et filii illius Iesu et Spiritus 
 sancti. amen.

 .