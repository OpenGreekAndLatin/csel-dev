Deus hoc est quod nulla attingit opinio. plus est enim 
 quam quicquid dici poterit aut cogitari. sed dicamus aliquid, 
 quod licet impar sit, tamen ex aliqua conueniat ratione his 
 quae de deo digna uidentur. nam una quaeque natura pro 
 capacitate sui suspicatur de deo, ut quantum natura distat a 
 natura, tantum distet sententia a sententia quid deus sit. quia 
 enim super omnia est, necesse est ut omnium mentes excedat. 
 homines enim, quantum possunt aciem mentis extendere, 
 aspiciunt quid deus sit opinione, non definitione; angeli autem 
 qui superiores hominibus sunt, quia plus aliquid de deo sentiunt, 
 non est dubium; archangeli uero eo ipso amplius; 
 cherubin autem et seraphin, quae potentiae iuxta deum esse 
 dicuntur, maiora de deo sentiunt, non tamen conprehendunt 
 penitus quid deus sit, quia nemo nouit patrem nisi filius, nec 
 filium quis nisi pater.

Igitur est deus, sicut hominibus uidetur, spiritus natura 
 simplex, lux inaccessibilis, inuisibilis, inaestimabilis, infinitus, 
 perfectus, nullius egens, aeternus, inmortalis omni modo, a 
 quo omnia initium consecuta sunt; uenerandus, diligendus, metuendus, 
 extra quem nihil est, immo in quo sunt omnia 
 quaequae sunt sursum, deorsum, summa et ima; omnipotens, 
 omnitenens, uere in omnibus diues, quia nihil est quod non 
 eius sit; bonus, iustus, misericors: bonus, quia fecit existere 
 quae non erant; iustus, quia quae fecit, ut proficerent, proprio

 

 
 
 
 libertatis arbitrio dimissa sunt — quia non tam perfecta sunt 
 ut labi non possint, semina his legis inesse decreuit naturaliter 
 addens auxilium manifestatae legis, ut auctoritas eius profectus 
 esset hominibus —; misericors uero, quia peccantibus non facile 
 reddit, sed sustinet ut conuersis ignoscat. est et seuerus, ut 
 terrore quae ab eo bene condita sunt conseruentur, ne neglegentia 
 pareret uitae praecipitium, et, ne quod mirabilius est 
 praetermittam, tanta est eius clementia, ut contumelias passus 
 ab his quos fecit sufferat et prior uocet eos ad pacem. numquid 
 non maioris uirtutis hoc est, quam condidisse creaturam? 
 in quo si permaneret, nimia bonitas eius obesset creaturae. 
 unde aliquando diligi, aliquando timeri se uult, ne aberrantes 
 ab eo depereant. hinc est unde, ne patientia eius non utique 
 ad damnum ipsius, sed ad nostrum omnino contemnenda putaretur, 
 ait: tacui; numquid semper tacebo?

Itaque deus bonus omnia quae fecit bona sunt. unde 
 ergo malum? nihil est malum nisi praeuaricatio boni, dum 
 inconcessa praesumuntur aut concessa inordinate fiunt, ut 
 alibi mandatum alibi fiat: quando quod in uxore concessum 
 est fit in meretrice; et quod deo offerendum erat offertur 
 diabolo; et cum quia non tollit suum, sed alienum; et cum 
 praeuaricatorem occidi liceat, occiditur innocens. nulla igitur 
 natura probatur malum. uoluntas autem est accidens naturae 
 concepta ex causis, quae male mouetur, dum excedit modum, 
 ut illa gerat quae naturae suae non sunt. causae autem praeuaricationis 
 oriuntur ex sensibus, quando aliquid male uidemus 
 aut audimus. quem errorem haec res facit, quia homo non est 
 deus, qui solus errare non potest.

Natura ergo hominum proprio arbitrio remissa est, ut 
 possit facere quod uult, ut si bonum naturae suae exercitatio 
 melioret, honoris sit, si autem infirmet uigorem suum, contumelia 
 dignus habeatur huius modi. facit enim quod contra 
 se sit. non est minimum quod concessum est homini, ut cum 
 recta sequitur, gaudeat in sese per id, quod opere suo uidet 
 se meliorem, aut certe sibi inputet, qui cum potuit, non dedit 
 operam ut melioraret se bonis. si autem homo potestatis suae 
 non esset, subiectus fuerat necessitati, ut neque boni operis 
 haberet gloriam neque mali poenam, sed fuisset unus ex pecoribus.

Quoniam ergo ad utrumque facti sumus possibiles, ut 
 per neglegentiam delinquamus, si quod bene audire et uidere 
 debemus, male, id est extra naturam audiamus et rationem, 
 per uigilantiam autem naturae bonum custodiamus, et cauti 
 esse semper non possumus, quia, sicut dixi, ad utrumque 
 facti sumus possibiles, si peccamus, non iam condemnamur, 
 nisi iterum delinquamus, iam quasi perditores. qui enim semel 
 peccauerit, reparare se debet ne denuo peccet, ne par sit ei 
 qui se uicerat, ut iterum si non peccet, iam superior habeatur, 
 quia semel elisus bis triumphauit. haec iustitia est ut, quia 
 conluctatio in mundo est, qui propensior est in non peccando 
 coronetur.

Nihil ergo in dei opere malum ac, si a quibusdam mala 
 quaedam dicantur, ut uenenum, ut tenebrae — quia enim corpora

 

 
 
 
 nostra uim ueneni ferre non possunt, malum dicatur, quasi 
 ferant ignem aut aquam —, et ferrum uel plumbum. quia multum 
 ab auro distat, malum dicetur. ad comparationem enim 
 lucis tenebras condemnant, cum sciant pro loco suo necessarias, 
 sicut plumbum aut testam. nam utique requiem dant post 
 laborem.

Igitur omnis qui conluctatur in mundo sic eniti debet, ne in 
 re aspera uictus abscedat et fiat reus, uix aut tarde se reparans, 
 et forte inter haec proueniat exitus, et exeat hinc cum peccato. 
 qui enim omni uirtute renititur, si elisus forte fuerit, quasi uir 
 cadit, nec suscenset ei quis, sed hortatu quodam animum 
 eius reparat. uidit enim eum propositum habuisse uincendi 
 et sperat talem posse proficere ad uictoriam, quem non sine 
 fatigatione sui hostis elisit. qui enim facile uincitur non habet 
 animum resistendi nec uincitur, sed consentit. hic acerbius 
 peccat, huius modi uix ad ueniam admittendus est, qui 
 uotum habet delinquendi. qui enim id meditatur ne peccet, 
 etiam si peccauerit, non aspere peccat. diligentibus enim 
 aliquando minora peccata subrepunt. quanto enim minora sunt, 
 tanto magis subtiliora, et dum contemnuntur, non uitantur. 
 maiora enim longe apparent, ac per hoc qui in maioribus 
 peccat, uoluntatis eius est crimen.

Sane quoniam superius peccata ex sensibus ortum 
 capere diximus, dum contra legis imperium uel rationem aliquid 
 aspicimus aut audimus, id est si solem uidentes adorandum 
 eum putemus propter pulchritudinem eius, tunc male 
 uidemus, quia ad iniuriam pertinet creatoris communis, ut 
 quod illi soli debitum est deputetur creaturae, quippe cum

 
 
 
 ab eo prohibitum sit per legem. aut cum corpora bene conposita 
 et decora uidemus aut, aliquid proximi si concupiscamus, 
 aliter ea aspicimus, quam mandat lex, tunc fit peccatum 
 quod uocatur malum. sed forte dicatur: nihil formonsum debuit 
 fieri, ne nos peccaremus\', ut tutela nostra ex aliorum deformitate 
 constaret, nec ferrum esset, ne de eo fierent homicidia, 
 neque lucerna in usu esset, ne fures lumine eius ad effringendum 
 uterentur, ut quod magnopere omnibus utile est deesset 
 propter quorundam uaniloquia, cum constet semper nos omnia 
 aspicere et non tamen semper concupiscere, quia non illorum 
 uitium, sed nostrum est cum sumus neglegentes. quod constat 
 ex interuallo creari, quia non sumus quod deus est. sic autem 
 male audimus, si audientes idola deos esse consentiamus, 
 ant si turpia cantantibus aurem commodemus. tunc autem 
 bene audimus, si audientes de deo quod unus sit oblectemur. 
 si quis autem contra legem aliquid audiens adsentiat, peccat: 
 hoc erit male audire.

Fecit, quia est opifex; aut negetur, si non est. sed esse 
 ipsa opera manifestant. fecit ergo ut esset quod ante non erat, 
 quia sine dubio melius est esse, quam non esse. sed dicitur: 
 <inane fuit aliquid ubi faceret, aut quid prius erat ubi fecit?\' 
 hoc uas electionis paucis absoluit. ait enim cum de deo esset 
 sermo: in ipso uiuimus et mouemur et sumus, hoc 
 est omnia esse in deo, quia ubique est et ante omnia solus, 
 aeternus, inuisibilis omni creaturae.

Et ne mysterium praetermisisse uideamur aut potius 
 ignorasse cur mundus factus sit, dicimus diaboli apostasiam

 

 

 

 
 
 
 multos angelos, id est spiritales potentias, secum in praeuaricatione 
 traxisse, dum uult sibi regnum impia praesumptione 
 defendere. quod profeta Eseias significat dicens: quo 
 modo cecidit de caelo Lucifer, qui mane oriebatur? 
 id est (qui ceteris lucidior apparebat\'. erat enim quasi princeps 
 multorum, inter quos clarior erat, quorum societate ad impium 
 descendit certamen. uidens enim infra se multas spiritales potentias, 
 quippe cum in paradiso dei praestantior esset cognitione 
 mysterii caelestis, ipsa elatione inflatus uoluit dici deus, hac 
 scilicet ratione, qua etiam in praesenti uita exemplum eius 
 quosdam imitatos uidemus, qui contemplatione adgregati circa 
 se militis extolliti satellitibus in hac re fomitem conspirationis 
 praebentibus imperium sibi uindicare uoluerunt.

Hinc est unde deus, ut eius praesumptionem non potestate, 
 sed ratione destrueret, materiam condidit, quae esset 
 rerum confusio, ex qua faceret mundum. distincta enim, quae 
 simul confusa erant, hunc praestiterunt quem uidemus ornatum. 
 discretis enim ab inuicem substantiis facta conpaginatione 
 mundus uocatur, quia una quaeque res ab altera segregata 
 ad mundum apparuit, ut hic homo positus, creatus ex supernis 
 et inferis, id est ex caelestibus et terrenis, unius dei 
 dominum non tantum uoce, sed et imagine, qua unus ab 
 uno deo factus est, ex quo ceteri orirentur, ostenderet. ideo 
 enim unus unum fecit, ut doceret ab uno esse omnia ac 
 per hoc unum esse deum, ut superior creatura ad confusionem 
 suam in homine disceret, qui e terra conditus est, ueritatem.

Ex eo diabolus inimicus exstitit hominis; peruidit enim 
 quia ad accusationem eius factus est homo. unde subtilitate 
 sua id egit, ut in eadem illum praeuaricatione, in quam 
 ipse ruit, induceret, ut accusatorem suum participem suae 
 damnationis efficeret. ex transgressione enim deitatem illi 
 spopondit, ad quam ipse dum adfectatur deiectus est. et quia 
 omnis natura a crimine libera est, ex accidenti sunt nomina — 
 ante enim res, postea significatio — ac per hoc satanas) et 
 diabolus) ex actu eius conposita sunt nomina, ut sit non 
 naturae eius, sed uoluntatis significatio.

Itaque ut propositum dei, quod in causa creati hominis 
 decreuit, maneret et factum diaboli, per quod hominem circumuenit, 
 ad cumulum reatus eius proficeret, Christus de 
 sacris sedibus ad terras uenire dignatus est, ut et hominem 
 a transgressionis sententia liberaret et diaboli futuram perditionem, 
 ne quis factum eius imitaretur, ostenderet. propterea 
 dixit Iohannes apostolus: ideo uenit filius dei, ut solueret 
 opera diaboli. qui si natura malus esset. poenam illi 
 promittere aut dementis erat aut iniqui. quia enim arguat eum, 
 quem uidet non aliter aliquid facere, quam natura eius admittit? 
 si igni potest suscenseri, quia urit, aut aquae quia infrigidat, 
 cum non utique uoluntate hoc faciat, sed natura? unde et 
 diabolus, si natura malus esset, uoluntatem non haberet. nec 
 enim posset discernere, sed uno adque eodem modo omnibus 
 se quasi caecus inmergeret.

Porro autem iudicio quodam hoc agit; nam uoluntatem 
 suam facientibus parcit, a quibusdam neutericis dissimulat,

 

 

 
 
 
 ad dei auxilium confugere uolentibus offendicula et inpedimenta 
 opponit, seruis dei insidias tendit et promptioribus circa 
 eius obsequia magis infestus est. unde manifestum est uoluntatem 
 eius esse in crimine. quam ob rem Petrus apostolus 
 ait: sobrii estote et uigilate, quia aduersarius 
 uester diabolus tamquam leo rugiens circuit 
 quaerens quem deuoret. gentiles non quaerit, Iudaeos 
 non quaerit, malae uitae et conuersationis non quaerit, sed 
 quaerit dei seruos et Christi, quos sibi scit inimicos, quia 
 factum et praesumptionem eius condemnant.

Denique lege data plus exarsit inuidia aduersus eos qui sub 
 lege erant, sciens legis documenta unum deum tradere et bonam 
 conuersationem hominibus. igitur si haec naturaliter putatur 
 facere, reus constitui non potest, quia hoe facit, quod naturae 
 suae est et potest, et non facit quod non potest, quia naturae 
 suae non est itaque neque laudandus neque condemnandus est. 
 laudandus non est, quia obsunt quae agit; condemnandus 
 autem non est, quia non uoluntate haec facit, sed inpulsu 
 naturae. nam aliquos scimus subito dementes factos ferro 
 fuste lapidibus morsibus multis nocuisse, quosdam et occidisse; 
 captos autem industria et iudiciis oblatos minime reos 
 factos, eo quod non uoluntate, sed inpellente ui nescio qua 
 haec gesserint nescientes, quo modo enim reus constituitur, 
 qui nescit quid fecerit? ita et diabolus si bonum nescit, 
 quare damnandus censetur, qui non facit quod nescit? immo, 
 si posset fieri, laudandus erat, quia facit quod nouit.

Nos autem iure rei constituimur, quia aliud facimus quam 
 scimus debere nos facere. sed quia per omnem scripturam reum 
 diabolum constitui uidemus et propterea gehennam illi paratam 
 legimus, legibus illum damnandum scimus, quia cum sciret et 
 posset facere bonum, fecit malum. nec enim deus qui iustus est 
 damnaret eum, quia bonum non fecerat, quod nescierat, aut 
 quia malum fecerat, quod scierat. manifestatum itaque puto 
 nullam naturam debere dici malum, quia omne malum, sicut 
 claruit, ex uoluntate fit, quae per sensus accidit naturae.

Prius describi non debuit, quia adhuc ex hac causa error 
 tantus non erat in hominibus. adubi autem creuit error generi 
 humano, ita ut etiam filii Israhel contra hanc expositionem in 
 Aegypto tradi audirent a philosophis Aegyptiorum, a quibus 
 etiam Moyses fuerat instructus omnem peritiam Aegyptiacam, 
 quae Saclam quendam mundum istum adserit per malos angelos 
 condidisse, hunc quoque principem mundi uideri, id est 
 satanan — quam sententiam Marcion secutus ruit in mortem. 
 nam et Manichei ab eodem Sacla hominem dicunt factum, non 
 mundum istum, stultiores ceteris; cum enim constet mundum 
 hominis causa fabricatum, illi a deo dicunt mundum factum, 
 licet de alieno, hominem uero ab aduersario creatum, ut in domo 
 alterius alter posuerit dominum —, oportuit ergo Moysen, ut 
 errorem istum proderet et auferret, manifestare mundi et 
 hominis fabricati deum esse auctorem. accepta enim auctoritate

 

 
 
 
 per signa et prodigia, quae fecit, docuit sine dubio id uerum 
 esse, quod testibus signis tradebat. quis enim non crederet ei, 
 cuius tanta signa in rebus gestis existerent? denique hinc est 
 unde qui contra disciplinam hanc sentiunt errare noscuntur, 
 quia nudis uerbis adsertiones suas allegare nituntur.

Itaque ut nihil deo coaeternum doceret, ordinem ipsum 
 creatarum rerum exponit, ut dum minora prius facta memorat, 
 postea autem maiora, nihil horum infectum habeatur, quia 
 quae. tempore minora sunt uirtute maiora sunt, ut si illa 
 praescribere de tempore se putent, ipsa infirmitate qua poste 
 rioribus subiecta sunt reuincantur, aut si haec de uirtute 
 praesumendo primatus sibi uindicent, posteritate ipsa humilentur, 
 ut nihil horum non initio subiectum uideatur. ante 
 quidem caelum factum et terra; deinde lux, quae in officio 
 dies est; post firmamentum, quod appellatum est caelum, et 
 congregationes aquarum quas appellauit maria, ut appareret 
 terra in qua posset habitari. terram autem quam post caelum 
 factam dicit, non terram solam uult intellegi, sed materiam 
 significauit, id est omnia inferna, quae in mundi omnem 
 speciem profecerunt. caelum autem non hoc carnale, sed illud 
 supernum, quod spiritale est, in principio factum contendit, 
 ut cum caelum dicit primum factum, deinde terram, in caelo 
 omnia inuisibilia et in terra omnia uisibilia a deo creata 
 signaret. totius enim naturae summa et ima conprehendit, ut 
 quicquid medium est procul dubio factum credatur. luminaria 
 uero, quae ad gubernandum mundum instituit, quarta die

 
 
 
 adserit facta, ut quanto magna sunt uirtute, tanto inferiora 
 sint tempore. hominem autem sexto die constituit, ut in 
 domum factam habitatorem induceret.

Hinc est unde quod quibusdam displicet dictum est: et 
 uidit deus lucem quia bona est. ut, quia omnia a malo 
 facta dicebantur et bona credi non poterant, Moyses ut bona 
 quae facta sunt probaret, ipsi deo placita quae fecit ostendit, 
 ut cui displicerent reum faceret. nam quo modo posset 
 nescire lucem qui dixit: fiat lux et facta est lux? aliquis 
 facit quod nescit? facta autem lux conplacuit ei qui se fecit. 
 quis opifex in opere suo non laetetur? si dictum est: uidit 
 deus lucem quia bona est, et de non sunt qui dicant 
 \'mala est\\ quid, si sine testimonio esset relictum?

Igitur descripta mundi fabrica et primi hominis origine 
 traducem tenuit generis Seth, qui redditus est pro Abel, et 
 per ordinem uenit ad Abraham patrem Iudaeorum, ut ostenderet 
 Abraham huic deo credidisse, qui opifex mundi est, et 
 ipsum legem dedisse, in qua futurus Christus promissus est, 
 qui liberaret genus hominum de dominio diaboli. ex his 
 rationabilis probatur fides nostra; testimonium enim huic dat 
 origo descripta, quia ab initio genus est Christianorum. ex Seth 
 enim filio Adae uenitur ad Enoch, ab Enoch ad Noe, ex Noe 
 ad Abraham, ab Abraham descenditur ad Dauid, a Dauid 
 ex Maria de spiritu sancto nascitur Christus. priores ergo

 

 
 
 
 omnes quotquot fidem habuerunt unius dei, quam saluator 
 praedicauit, iure Christiani dicendi sunt; ab initio enim saluator 
 uenturus promissus est. unde in Apocalypsi ait: a agnu s 
 qui occisus est a constitutione mundi. itaque 
 semper Christianismus. hi enim omnes. quos supra dixi. a 
 primo homine creato in mundo per quos tradux tenditur ad 
 saluatorem, huius dei fidem habuerunt, de quo Christus locutus 
 est dicens: haec est autem uita aeterna, ut 
 cognoscant te solum et uerum deum et quem 
 misisti Iesum Christum. potest dici e contra: (si ante 
 Christianismus, quae notitia per Christum?\' hunc intellegentiae 
 profectum aduentus contulit Christi, quia praedicati unius dei 
 ostendit mysterium et quid cui personae conpetat demonstrauit 
 et ad explendam legis iustitiam addidit quae reseruata 
 erant.

Primum lex formata in litteris dari non debuit, quia in 
 natura ipsa inserta quodam modo est et creatoris notitia ex 
 traduce non latebat. nam quis nesciat, quid bonae uitae conueniat, 
 aut ignoret, quia quod sibi fieri non uult alii minime 
 debeat fieri? adubi autem naturalis lex euanuit pressa consuetudine 
 delinquendi, tunc oportuit manifestari, ut in Iudaeis 
 omnes audirent, non quod penitus oblitterata esset, sed maxima

 

 
 
 
 eius auctoritate carebant: idolatriae studebatur; timor dei in 
 terris non erat; fornicatio operabatur; circa rem proximi auidi 
 erant concupiscentia. data ergo lex est, ut et quae sciebantur 
 auctoritatem haberent et quae latere coeperant manifestarentar. 
 nam inuenimus ante Moysen non solum non latuisse, sed 
 et uindicata esse peccata. quam ob rem et iusti fuisse repperiuntur 
 multi; scientes enim deum uindicem timebant peccare. 
 quod cum coepisset neglegi, legem naturalem reuelari oportuit, 
 ut scirent cuncti aperta ratione dominum requisiturum actus 
 humanos. quamuis per diluuium uindicatum legatur et in 
 Sodomam et Gomorram, sed haec uetustatis obliuio texerat, 
 unde per Moysen terroris causa ad disciplinam corrigendam 
 et fidem in deum reformandam commemorata sunt. quare et 
 apostolus: iustis, ait, lex non est posita, sed iniustis, 
 idola colentibus, fornicatoribus, et talia.

Nunc uideamus an conueniat his, qui dei iudicium audientes 
 rident futurum, si proderit an oberit, si ueritate munitur an 
 caret ratione. lex quidem data est mundo, sed uidemus illam 
 circa multos cessare: non ergo iustum uidetur. ut quid hic peccantes 
 per potentiam securi sunt, alii leges inludunt, pauperes 
 deprimuntur, iustis accusatio conponitur, bene agentes obprobrio 
 sunt, pii indigent, mali florent, iniqui et corruptores in 
 honore sunt, auari et raptores locupletantur, iudex uenalis est? 
 nonne iniquum uidetur si conditor rerum non haec requirat,

 

 
 
 
 ut qui hic iniuste pressi sunt releuentur, et qui bene uiuendo 
 indiguerunt remunerentur, et qui propter iustitiam obprobrio 
 erant honorentur; illi autem qui per potentiam leges contempserunt 
 aut tergiuersatione inluserunt iniquitatem sectantes, 
 sic gloriosi in his, ut ipsi iustitiae insultare uiderentur, ut 
 humiliati et confusi tormentis subiciantur in conspectu eorum, 
 in quorum malis et despectatione gaudebant, ut et ipsi de 
 poena illorum laeti deo gratias referant, apud quem solum 
 personarum acceptio cessat?

Ex uerbis hoc ipsius lectionis potest colligi, quia non est 
 litterarum arte uelata historia. nam Abel prudentem et deuotum 
 in eo ipso sermo indicat scripturae, Cain uero neglegentem et 
 inprouidum ac per hoc minus deuotum. Abel ergo de placitis 
 potiora elegit, quae deo offerret creatori, ut de his utique 
 quae creauerat praecipua illi offerret, per quod et dicationem 
 suam et meritum eius probaret, ut et propriam reuerentiam 
 et deum auctorem ostenderet. hoc Cain uelut rusticus praesentire 
 nequiuit. totum enim animum terrae inserens mentis oculos 
 ad caelum leuare non potuit, ut quid creatori dignum esset 
 aspiceret; qualiacumque enim deo obtulit munera.

Quae causa etiam in Iudaeis obliquae mentis deprehenditur.

 

 
 
 
 saepe enim reprehensi sunt, cum munera sua inprouide dei altari 
 offerrent, quae nec hominibus digna uiderentur dicente domino: 
 caecas et luscas offertis mihi; non haec suscipiam 
 de manibus uestris. offers ea praeposito aut duci 
 tuo, si acceperit ea, cum constet apud omnes personae 
 sublimi maxima. debere offerri munera. ideoque Cain munera 
 refutata sunt dicente ei deo: quid contristatus es et 
 ut quid concidit uultus tuus? nonne si recte offeras, 
 recte autem non diuidas, peccasti? quiesce. 
 apud te conuersio eius, et tu dominaberis eius.

Vides ergo quia diuisio incurrit peccatum. dum non aestimat 
 quid deo dignum esset, potiora reseruauit suis usibus. itaque non 
 quia obtulit reprehensus est, sed quia indigna obtulit, nec ex 
 eo damnatus est, sed factum emendare commonitus. ad te, enim 
 ait, conuersio eius, et tu dominaberis eius, hoc est 
 \'me non accipiente ad tuum dominium conuersum est munus 
 a te oblatum\', ut de cetero sciret quid faceret. hinc inuidia 
 exarsit ut occideret fratrem, ut ab iniusto occideretur, qui 
 iustitiam primus ostenderat, et exemplum malum daretur 
 hominibus. sic enim aemulatione zeli caecatus est ut non 
 solum gratias non ageret — eo quod reus factus non fuerat, sed 
 et didicerat quo modo hoc emendaret —, uerum etiam adderet 
 aliud grauius, per quod damnari mereretur.

Talis est causa inprouidi ac parricidae Cain, qualis et illius 
 nequam serui, cui cum ignotum esset a domino, ingratus effectus

 

 

 
 
 exiens suffocabat conseruum suum, ut et de praeterito ignoto sibi 
 facinore et de impietate in conseruum admissa inexcusabilis damnaretur. 
 et tamen ad praesens damnatus non est Cain, sed confusus 
 et reus sub terrore dimissus est super terram, ut, si paeni- . 
 teret, ignosceretur ei. denique timens ne quis eum pro hoc facto 
 occideret, ait ad deum: maior causa est mea relinqui 
 me. si eicis me hodie a facie tua, et a facie terrae 
 abscondam me et ero gemens et tremens super 
 terram. et erit, omnis qui inuenerit me occidet me. 
 territus Cain uerbis iusti iudicis dei timet despici a deo, ita 
 ut et a conspectu hominum fugere se debere putet certus, quia 
 qui irato deo uiuit etiam ab homine possit occidi. sed quid 
 ei respondit dominus? non sic, inquit, hoc est (con ad hoc 
 te remisi, cum non merearis uiuere, ut ab aliquo occidaris, 
 sed ut gemas et tremas, quasi qui primus malum exemplum 
 dederis super terram, dum laboribus tuis non respondit fructus 
 ex humo\'. itaque omnis qui occiderit, inquit, Cain, 
 septem uindictas exsoluet. haec sententia ostendit iure 
 damnandum Cain. quando enim uidit legem datam sub tali 
 comminatione, ne quis imitaretur factum eius, plus coepit 
 timere, sciens quid mali admiserat.

Septem ergo uindictas promittit, si quis ad hoc facinus adspirasset, 
 ut uidens ex hoc opere Cain reum factum, et cum adhuc 
 legis manifestatio non erat. sciret se septemplici poena multari si 
 non hoc uitaret, ut legis notitia sex plagas adderet supra quam 
 meruerat Cain, ut cum plaga Cain septem numerarentur uindictae.

 

 
 
 
 hoe etiam numero remunerandi sunt qui relietis omnibus dominum 
 sequuntur et in futuro uitam aeternam habebunt, hoc est signum 
 quod posuit deus in Cain, ne quis occideret eum 
 omnis qui inuenisset eum. in parricida enim posita lex est, 
 ut si quis homicidium fecisset, quia omne parricidium homicidium 
 eat, septiens reus esset, quam fuerat Cain, ut hac seueritate 
 ceteri territi ab hoc se facinore inhiberent.

Frustra hoc putant, qui arbitrantur quod Lamech dixerit de 
 Cain: occidi uirum in liuore mihi et iuuenem in 
 uulnere mihi. iam enim quinta generatione natus erat 
 Lamech a Cain, id est de Matusalam abnepote Cain. hoc 
 autem idcirco memorat Lamech, ut ostendat acrius adstringendum 
 eum qui sub manifestata lege peccauerit. ac per hoc si 
 post Cain in imitatorem eius septiens uindicatum est, quanto 
 amplius uindicandum in eum est, quem nec factum Cain et 
 correptio nec post eum lata sententia terruit, ut a tam impio 
 et crudeli facinore uoluntatem auerteret! post Cain ergo 
 Lamech homicidium perpetrauit, qui sine dubio iuxta ea quae 
 supra dicta sunt septem uindictas exsoluit. et quid post 
 Lamech ei, qui hoc secutus fuisset, futurum esset ostendit 
 dicens:de Lamech autem septuagiens septiens quia 
 malum opus paenitentia non subsequitur, septuaginta septem

 

 
 
 
 plagarum ictibus feriatur. unde et saluator etiam septuagiens 
 septiens peccanti, conuerso tamen, remitti praecepit.

Sed ne putetur alius ante Lamech homicidium post Cain fecisse, 
 quia dixit: de Cain uindicatum est, quasi iam factum. 
 Lamech autem de se quo modo diceret quia uindicatum in 
 eum erat, cum adhuc recens esset homicidium, quod confessus 
 fuerat se fecisse, cum constet omne factum sententiam secum 
 habere? quando enim alia spes non est, praeter quam quod 
 expleto operi dignum scitur, futurum pro facto habetur. denique 
 dictum Adae est: qua die manducaueritis, morte 
 moriemini, et utique non statim mortui sunt, sed post 
 longum temporis interuallum; sed quia iam spes inmortalitatis 
 amissa erat, futura mors praesens dicta est, quia haec coepit 
 in spe haberi. igitur Lamech iuuenem se occidisse fatetur et 
 Cain, sicut claruit, usque ad hoc tempus peruenire non potuit 
 aut si peruenit, quod inpossibile est, senior fuit.

Decem sententias decem uerba appellauit, quia et saluator 
 sensum uerbum significauit dicens inter cetera ad Iudaeos: 
 interrogo uos et ego unum uerbum; respondete 
 mihi: baptismum Iohannis unde erat, « caelo an 
 ex hominibus? hunc sensum uerbum> appellauit. simili 
 modo et in duabus tabulis decem uerba scripta dicuntur, qui

 

 
 
 
 decem sensus sunt. denique dicit: nou sint tibi dii alii 
 praeter me — primum uerbum hoc est — et subiecit: non facies 
 tibi ullam similitudinem, quae sunt in caelo 
 sursum et in terra deorsum, neque in aqua quae est 
 sub terra. deinde adiecit tertio: non sumes nomen domini 
 dei tui in uacuo; non enim mundabit dominus, qui 
 sumit nomen eius in uanum, hoc est non in mendacio 
 nomen domini dei tui adsumes, ut perieres per illud\\ dehinc 
 quarto loco dicit: sabbata domini dei tui seruabis et 
 non facies in illo ullum opus seruile. haec quattuor 
 uerba sunt de decem; ista ad dominum proprie pertinent; haec 
 sunt in prima tabula scripta.

Deinde in secunda tabula haec continentur: primum 
 uerbum est: honora patrem tuum et matrem; secundum: 
 non occides; tertium: non fornicaberis; quartum: 
 non furaberis; quintum: non falsum testimonium 
 dices; sextum: non concupisces quicquam 
 proximi tui, et talia. haec in secunda tabula scripta probat 
 apostolus Paulus dicens: honora patrem et matrem, 
 quod est mandatum primum in promissione. quo 
 modo esset primum, nisi in secunda tabula ab ipso coepisset? 
 \'in promissione) autem ideo dixit, quia statim subiecit: ut 
 sis longaeuus super terram et bene tibi sit. haec

 

 
 
 
 est promissio facta his qui mandata custodiunt. itaque habes 
 et mandata distincta et numerum eorum consummatum et 
 quae et quanta in singulis tabulis scripta sunt.

Accepta potestate in peccatoies cum honorificentia descendit 
 de monte facie gloriosa. lex enim contra peccatores data 
 est. Moyses ergo quia non peccauerat, gloriosus apparuit in 
 tantum ut a peccatoribus uideri non posset. ostensum enim 
 in eo est, quia peccatores gloriam dei non merentur aspicere. 
 post simulacrum enim uituli fusilis et confractionem tabularum, 
 in quibus data lex fuerat, rursus ascendens Moyses in 
 montem cum tabulis, in quibus accepta lege cum descenderet. 
 gloriosa facta est facies eius, ut non possent aspicere filii 
 Israhel uultum eius, neque Aaron, quia et ipse peccauerat; 
 sed interposito uelamine loquebatur ad illos, ut tam diu 
 indigni essent gloria dei, quam diu in peccatis uerterentur.

Unde dicit apostolus: cum conuersus fuerit ad dominum, 
 auferetur uelamen, ut dono dei abluti digni fierent 
 intendere gloriam dei. in confractione enim tabularum, quas 
 ante acceperat, Iudaeorum populum reprobum significauit, 
 eo quod peccatis studentes promissione dei indigni futuri

 

 
 
 
 erant. quod autem reiterata lex est, alter populus futurus 
 significatus est, cui proficeret lex data in monte.

Per id quod multimodam rationem habent uerba, faciunt 
 quaestiones. nam si ad causam de qua agitur referantur, nulla 
 erit quaestio, quia per ordinem res ipsae se prodent. nam 
 aliquando (commune dicimus quod indiuisum est, aliquando 
 quod inmundum est; duobus enim modis appellatur (commune). 
 denique Petrus apostolus: commune, inquit, et inmundum 
 numquam intrauit in os meum, et apostolus Paulus: 
 omne, inquit, quod non est ex fide peccatum est, et alibi: 
 lex, ait, non est ex fide, et non tamen peccatum est. uides 
 ergo, quia unus adque idem sermo non eadem semper significat.

Ideo et cum dicitur (inmundum), considerandum est qua 
 ex causa dicatur, quia aliquando ad conparationem meliorum 
 inmundum dicitur, aliquando ad opera sordida refertur, ut 
 malum intellegatur. nulla igitur substantia malum, quia quae 
 per substantiam inmunda putantur ad conparationem pulcherrimarum 
 rerum inmunda sunt. nam et panis inmundus dicitur 
 . et oleum et plumbum ad conparationem auri inmundum est 
 et coruus ad pauum et, cum unius corporis membra sint, 
 alia honesta, alia inhonesta uocantur, cum sciantur mala 
 non esse. itaque omnia in sua natura bona sunt, quia utilia.

Quantum ad uerba pertinet, uidetur esse contrarium; si 
 autem sensus requiratur, inuenietur esse non dispar. sic enim 
 lex loquitur, ut a diligentibus ac sedulis possit intellegi, ut 
 ratio ueritatis non incuriosis, sed sollicitis se reuelet. nam 
 utique deus dixit: quarta progenie, et Moyses scripsit: 
 quinta progenie, quamuis utrumque Moyses retulerit et 
 fallere eum inpossibile sit, in quo tanta uirtus operata sit. 
 ac per hoc inuestigandus est sensus, quia non otiose aliquid 
 aut inprouide diuina loquitur scriptura. itaque duae partes 
 sunt, quas singuli memorauerunt. deus enim quattuor generationes 
 significauit, quae natae sunt in Aegypto; Moyses autem 
 addens his unam, ex qua hae ortum acceperunt, cum intrassent 
 in Aegyptum: quinta, inquit, generatione exierunt filii 
 Israhel. generationem enim quae intrauit in Aegyptum, et quattuor 
 quae illic natae sunt, simul conplexus est. nam Abraham 
 usque ad exitum filiorum Israhel de Aegypto generationes sunt 
 octo. ducentis enim quindecim annis a promissione facta Abrahae 
 habitauerunt in Chanaan et ducentis quindecim in Aegypto.

Hi sunt anni quos conprehendit apostolus ad

 

 
 
 
 Galatas dicens: post quadringentos et triginta annos facta 
 est lex. igitur hae quattuor generationes natae sunt in 
 Chanaan, id est in Isaac una, altera in Iacob, tertia in Leui, 
 quarta in Gedson et Caath et Merari. cum intrassent autem 
 filii Israhel in Aegyptum, Caath genuit Ambram — haec est 
 prima generatio facta in Aegypto —; Ambram autem genuit Aaron 
 et Moysen et Mariam, quae est secunda facta generatio in 
 Aegypto; et Aaron genuit Eleazer et fratres eius, quae est 
 generatio tertia; Eleazer autem genuit Finees quarta generatione. 
 hae sunt quattuor generationes procreatae in Aegypto. unde 
 ait deus ad Abraham: peregrinum erit semen tuum, et 
 seruitio oppriment eos; ego autem liberabo eos, quarta 
 generatione exient inde. uide si non apertum est, quia 
 non aliud significauit deus, quam quod gestum est in Aegypto. 
 Moyses autem ut etiam illam generationem poneret, quae cum 
 Iacob patre suo intrauit in Aegyptum, ex qua istae quattuor 
 originem habent, dixit: quinta progenie exierunt filii Israhel 
 de terra Aegypti.

Iusti hominis, quantum ad conscientiam eius pertinet, 
 uoluntas bona est; quantum autem ad praescientiam, inmunis

 

 

 
 
 
 est ab aduersis. deus enim solus est, qui de futuris iudicat. 
 ac per hoc Isaac iustus, quantum ad praesentem humanitatem 
 dignum est, maiorem filium suum benedicendum magis putabat. 
 sed deus, qui occultorum cognitor est, minorem benedictionem 
 mereri ostendit, ut in benedictione non hominis ostenderet 
 esse beneficium, sed dei esse, et quia officii dignitas est, non hominis 
 meritum, quam dei sequitur benedictio. denique dictum est 
 a deo in Numeris ad Moysen et Aaron sacerdotes: uos autem 
 ponite nomen meum super filios Israhel; ego dominus 
 benedicam eos, ut gratiam traditio per ministerium ordinati 
 transfundat hominibus nec uoluntas sacerdotis obesse aut 
 prodesse possit, sed meritum benedictionem poscentis.

Quanta autem dignitas sit ordinis sacerdotalis, hinc aduertamus. 
 dictum est autem de nequissimo Caipha, interfectore 
 saluatoris, inter cetera: hoc autem a semet ipso non 
 dixit, sed cum esset princeps sacerdotum anni illius, 
 profetauit. per quod ostenditur spiritum gratiarum non 
 personam sequi aut digni aut indigni, sed ordinationem traditionis, 
 ut quamuis aliquis boni meriti sit, non tamen possit 
 benedicere, nisi fuerit ordinatus, ut officium ministerii exhibeat. 
 dei autem est effectum tribuere benedictionis.

Si uelis aduertere, non incongruum uidebis quod putas 
 diuersum esse a ratione. credens enim filium se habiturum, in 
 quo omnes gentes benedicerentur et a quo sanctimonium exortandum 
 erat, illa in parte signum accepit, per quam

 

 
 
 
 generatio fit filiorum et cessat, ut sanctior sit. sed si aliquibus 
 deformatio uidetur, animaduertant Abraham in eo gauisum et 
 filios eius hoc testimonio fuisse gloriosos. nam Achior utique 
 unus ex principibus gentilium uidens tantam uirtutem esse in 
 deo Abrahae, ut Olofernem ducem exercitus Assyriorum, cuius 
 potentiam tota terra tremebat, proprio gladio manu feminae 
 decollaret, sponte se circumcidit, arbitratus ex eo ipso dignitatem 
 sibi quaesitam. nonne prae se fert, si quis pro nomine 
 Christi oculum aut aliquod membrum amiserit? nonne partem 
 ipsam humanis uultibus ingerit, ut appareat gloriosus? pro 
 fide enim aliquid ad tempus amittere lucrum est facere.

Ita et Abraham fidei suae signum accipiens non deformatus 
 est, sed melioratus. spiritaliter uero hoc significauit, quia 
 nebula carnis circumcidi haberet a cordibus hominum per fidem 
 Christi, quia carnalis error obstabat caliginem praestans 
 humanis cordibus, ne cognoscerent creatorem. Abraham autem, 
 quia promissus est ex semine eius futurus Christus, qui hanc 
 caliginem abstergeret, ideo circumcisus est, quia filium credidit 
 se habiturum, qui errorem hunc amputaret. iam uide, si non 
 congrue illa in parte uel tale signum accepit.

Ut nimis impium facinus Sodomitarum possit aduerti, 
 peccatum eorum peruenit usque ad necem filiorum ipsorum, ne

 

 
 
 
 de origine illorum signum aliquod remaneret. nonne prouisum 
 est in illis, ne diu uiuentes exempla sequerentur patrum? a 
 gehenna enim liberi sunt in aliena causa occisi. parentes enim 
 tam pro se quam pro his rei sunt, quia, ut illorum opera 
 oblitterarentur, omnis progenies ipsorum erasa est. nam si 
 bonis parentum laeti sunt filii et quod commendentur praerogatiua 
 eorum, sic et de morte, quae pro malis illorum 
 infertur, queri non possunt, ut, quem ad modum participes in 
 lucro sunt, sint et in damno. similiter et in Aegypto pro 
 noxiis patrum plexi sunt filii, sed ut ad emendationem eorum 
 proficeret, ut quia ex aliis causis dominum credere et uenerari, 
 qui in Moyse erat, noluerunt, hac plaga territi confiterentur 
 cum satisfactione, ne grauius hunc iratum sentirent.

Haec ergo mors filiorum crimen est patrum. quoquo enim modo 
 filii debitum spiritum reddiderunt, futuri accusatores parentum, 
 quia perfidiam suam nec sanguine filiorum uincere potuerunt, 
 non ergo in futurum, sed ad praesens tempus mala parentum 
 filios inuenerunt. nec qualecumque beneficium est gloriosum 
 non esse, nec tamen reum? nam si quidam cum precibus 
 enituntur in postremis positi ad fidem ueri accedere, ut, si 
 non coronam, uel ueniam mereantur, quo modo poterunt hinc 
 aliqui queri, cum quibus ita actum est, ut neque esset unde 
 ignosci sibi precarentur, neque sublimes haberentur qui minime 
 laborauerant? confers nunc unius momenti cruciatum ad multi 
 temporis poenam; arbitrare etiam multos laborare et, quia 
 perseuerare non possunt, non solum effectum laboris amittere, 
 sed et poena multari; adde etiam, quia difficile de malis nati

 

 
 
 
 et inter nequissimos educati uel conuersati mentem suam 
 temperant ad disciplinam dei sequendam: uide ergo, si non 
 magis bene actum est cum filiis perditorum.

Nihil iniuste dominum facere aut dicere qui dubitat insanus 
 est. itaque si uerba domini non subprimantur, sed omnia quae 
 ad eandem quaestionem pertinent, proponantur, lucebit quod 
 obscurum uidetur et pium aestimabitur quod minime iustum 
 putatur. qui enim uerba subprimit quaestionis aut inperitus est 
 aut tergiuersator, qui calumniae magis studet quam doctrinae. 
 porro autem repromisit quidem deus reddere se peccata 
 patrum filiis, sed qui oderint eum, hoc est qui in paternis 
 malis uersati seruiunt idolis, sicut et patres illorum. iste 
 enim inimicus dei est, qui honorem nominis eius uindicat 
 creaturae. sicut enim iustorum filii et ipsi iusti nobilitant in 
 se genus iustitiae, dum et patrum et sua iustitia sublimantur, 
 ita et nequissimorum et ipsi filii nequissimi crementum faciunt 
 malitiae, quia et malorum filii sunt et nequitiam illorum 
 exemplarunt ad perditionem multorum.

Cum terrore ergo locutus uidetur deus, sed uerum est, 
 et hoc habet ratio. quis enim malum et mali hominis 
 filium non duplici genere exsecretur, quo modo bonum et 
 boni filium duplici merito censet honorandum? idcirco autem 
 in tertiam et quartam progeniem reddere se promisit, ut si

 

 
 
 
 post patrem malum filius non sequatur perfidiam patris, 
 nepos autem aui in malis imitator existens sciat se non 
 inmunem futurum a seueritate sententiae, aut si et nepos 
 forte non aui, sed patris secutus uestigia testamentum diligat 
 dei, non ignoret pronepos ad se usque peruenire sententiam, 
 si aemulus sit proaui perfidiae.

Hac legis manifestatione deterreri uoluit deus impios 
 patres, ut agnoscentes quantum mali pareret sectatio idolatriae 
 uel adfectu filiorum reuocarentur ad reuerentiam creatoris, 
 aut filii timentes, ne incurrerent peccata patrum, dei 
 legi obtemperarent. illi autem adtendentes ad nequitiam aliter 
 hoc interpretari coeperunt dicentes: patres manducauerunt 
 uuam acerbam et dentes filiorum stupuerunt, ut securi 
 de inpunitate, eo quod filiis ipsorum redderentur peccata, illi 
 tamen neque spiritus neque carnis haberent pietatem — hinc 
 dicitur eis, non (morietur filius pro patre\' neque \'pater pro filio\', 
 sed: anima quae peccat ipsa morietur — et addiscerent 
 non inpune sibi futurum, sed sic reddi peccata patrum filiis, 
 ut, quia impietatem parentum secuti mala, quae oblitteranda 
 erant, exemplauerunt, acerbius puniantur.

Postquam ostendit deus quid mali pariat idolatria, addidit 
 statim quae bona diligentes se sequantur dicens: et faciens 
 misericordiam in milia milium his, qui diligunt 
 me et custodiunt praecepta mea, ut bonum patris non 
 usque ad pronepotem, sed usque in milia milium reddat. ut 
 puta, si quis ex semine Dauid diligat dominum, quem constat 
 utique porro ante mille annos fuisse, huic additur misericordia

 

 
 
 
 dei, ut in necessitate duabus suffragantibus causis misericordiam 
 accipere mereatur, quia et ipse dei cultor est et ex 
 eius semine est, qui amauerit deum. et in hoc clementia dei 
 laudabilis est, ut odio habentibus se usque in tertiam et quartam 
 reddat progeniem et non in milia milium, ut si in quintam 
 progeniem tractum fuerit malum, inde iterum caput habere incipiat, 
 ut ex eo numeretur usque ad tertiam et quartam progeniem.

Sed dicet quis: \'auctori magis amplius reddendum 
 iustum uidetur, quam imitatori.\' in auctorem congrua datur 
 uindicta, filiis autem quod plus dicit reddi, poena est patrum. 
 et si quaeras, accessu legis peccatores plus fiunt rei, sicut et 
 Lamech et post Lamech. quibusdam tamen uidetur sic reddita 
 esse peccata patrum in filios, dum in captiuitatem ducti sunt 
 causa patrum et fuerunt ibi usque ad quartam generationem. 
 quod si uerum est, non solum odio habentibus se deus reddidit 
 peccata patrum, sed et diligentibus nomen suum, quia 
 et Danihel abductus est et tres pueri et Baruch et Ezechihel 
 et Hesdra illic natus est. liquido ergo apparet illud conuenire 
 propositae quaestioni, quod supra diximus.

Nimia iustitia incurrit peccatum, temperata uero iustitia facit 
 perfectos. non enim sine malitia est qui multum est iustus, 
 quia peccantibus ad singula si respondeas, non deerit ubi 
 pecces. denique dei temperata iustitia est. peccantibus enim

 

 
 
 
 aliquando ignoscit, aliquando irascitur, aliquando reddit non 
 quantum digni sunt; suffert enim eos, ut sint qui proficiant. 
 lex enim, quia se ipsam mollire non potest, a nobis mitiganda 
 est, ut possit prodesse sub se agentibus. hic ergo iustus non 
 est multum, qui dei imitator est.

Quod sine consilio Moyses fecerat apparentia comminantis 
 angeli emendauit. denique uidens, quod per neglegentiam fuerat 
 praetermissum, cessauit ab ira. idcirco ergo sic infestum 
 angelum in se uidit Moyses et paratum ad uindictam, quia 
 uiri sublimis culpa graue peccatum est. quanto enim persona 
 eius suspicabilis est, tanto magis leue delictum eius acerbissimum 
 est peccatum. pergebat itaque ad filios Israhel missus a deo Abra- I 
 hae et signum iustitiae Abrahae non ferebat, in quo gloriari sciebat 
 Iudaeos, ut aut ipse sollicitator diceretur aut non ab eodem 
 deo missus, qui Abraham elegerat. in Madia enim habitans filios 
 suos minime circumcidit, quos aut ducere secum ad Aegyptum 
 non debuit, qui ceteros ibat inde educere, aut certe circumcisos 
 adsumere, propter quae supra diximus.

Seffora ergo uxor Moysi, quod conpendio loquitur scriptura, 
 non ignorans qua causa uiro suo infestus angelus uidebatur, accipiens 
 circumcidit filium suum, et recessit angelus. ea enim ratione 
 mitigata est ira, qua fuerat et accensa. nam aliquanta conpendio 
 loquitur scriptura, quae subintellegi uult ex proposita ratione,

 

 
 
 
 sicut et illud, quod saluator dicit inter cetera ad Iudaeos: 
 quare et uos praeteritis mandatum dei, ut traditionem 
 uestram statuatis? nam dixit deus: \'honora patrem et 
 matrem\' et: (qui male dixerit patri aut matri, morte 
 moriatur*. uos autem dicitis: \'quicumque dixerit patri 
 aut matri: "omne munus quodcumque fuerit ex me, tibi 
 proderit", et non honorauit patrem aut matrem suam). 
 sine dubio per conpendium hoc dixit saluator, ut subintellegatur 
 sacerdotes Iudaeorum, dum auaritiae studerent, dei 
 legem spreuisse; impia enim conspiratione consilium dederunt 
 filiis, ut male dicentes patrem aut matrem quodcumque 
 offerrent quasi donum deo, per quod data sententia in maledicos 
 solueretur, unde securi facti filii contra dei praeceptum 
 contemnebant parentes. ita et Moyses, cum infestum sibi uideret 
 angelum, intellegens causam quid fieri deberet ostendit uxori, 
 ut recederet ab eo angelus, qui eum quaerebat occidere. hoc 
 subintellegitur in hac causa, sicut et illud quod supra diximus 
 in sacerdotes.

Quoniam aliter quam datum erat intellegi coeperat, idcirco 
 Eseias profeta ostendit postea quo sensu dictum esset. cum 
 enim hoc ex causa offensi dei sententiae loco positum esset, 
 quia deserentes deum in eo percutiebantur, ne ducentes 
 uxores semen relinquerent, sic hoc arripuit error humanus,

 

 
 
 
 ut putarent reos esse apud deum, si qui aut uxores nollent 
 aut accipientes, ut adsolet, generare non possent, quasi nihil 
 aliud quam semen quaereret deus, sicut arguuntur per Malachiam 
 profetam. Eseias ergo, ut consolaretur eos quos mala intellegentia 
 contristauerat, docuit nihil obesse, si quis aut non 
 posset habere filios aut nollet, dum modo dei legem seruaret. 
 maledictum enim illis conpetebat, qui cum possent ac uellent, 
 diuino obstante iudicio steriles erant, ne fructum haberent 
 creationis dei, quem spernebant, ut cum uiderent aut generare 
 se non posse aut genitos minime possidere, cognoscerent 
 indignantis dei iram esse et conuersi satis facerent.

Nam et sancti uiri, cum cupidi essent filiorum et non id 
 obtinerent, aestimabant peccata obstare et dolebant ignorantes dei 
 esse prouidentiam, cui seruabantur. denique ad dei procurationem 
 et Anna concepit et peperit Samuhelem et Helisabeth Iohannem 
 et uxor Manoe Sampson. spiritalis tamen intellegentia in hac 
 causa ista est, ut maledicti habeantur qui non reliquerint 
 semen, quod uideat dominum, id est (qui non inbuerit aut filium 
 aut seruum aut proximum, qui dei timorem doceat super terram\'.

Dei iudicium retractari non conuenit; nam humana inbecillitas 
 adque inperitia dei se debet iudicio erudire, in quo non sapit,

 

 
 
 
 ut ex sententia dei intellegat ueritatem et nihil aliud fieri 
 debuisse, quam quod uidet fecisse dominum, quem scit acceptorem 
 personarum non esse. si enim Dauid precem suscepit 
 et Saul refutauit, nihil aduersum sentiendum est dominum 
 fecisse. sciens enim qua mente locutus uterque est, eius 
 petitionem accepit, quem uidit tribulato corde ueniam postulare; 
 illum autem despexit, quia animum eius paenitentiae non 
 tetigerat dolor, quia deus cordis auditor est magis quam uocis. 
 hinc dictum est:homo uidet in facie, deus autem in corde. 
 ideo et fallimur, quia simulatio in uerbis et uultu circumuenit 
 nos; in corde enim quid sit, uidere non possumus.

Quam ob rem dei iudicium sequi nos oportet, qui secundum 
 cor, in quo unius cuiusque sententia est, examinat singulos. hoc 
 etiam inuenimus et saluatorem fecisse. scribam enim se offerentem 
 non suscepit, sedentem autem Leui ad teloneum ciebat, quia 
 uerba scribae non secutum est cor, Leui autem tacens hoc in 
 corde habebat, quod scriba in uerbis. Iesus autem, qui iuxta 
 quod scriptum est sciebat quid esset in homine, Leui 
 elegit. praeterea Dauid non alium pro se uoluit humiliari 
 sicut Saul, sed ipse supplex tribulato corde ueniam precabatur.

Deus hominem fecit, qui quam diu non peccaret inmortalitate 
 uigeret, ut ipse sibi auctor esset aut ad uitam aut ad

 

 
 
 
 mortem, ut custodiens se a peccato labore suo gauderet esse 
 se inmortalem, neglegens uero factus ipse sibi inputaret, 
 quia coeperat esse mortalis. quam diu enim in creatoris lege 
 durauit, dignus fuit edere de arbore uitae, ut mori non posset. 
 nec enim corpus tale erat, quod dissolui inpossibile uideretur, 
 sed gustus arboris uitae corruptionem corporis inhibebat. 
 denique etiam post peccatum potuit insolubilis manere, si 
 modo permissum esset illi edere de arbore uitae. nam quo 
 modo inmortale corpus habebat, quod cibo sustentabatur? 
 inmortalis enim non eget esca nec potu. cibus enim uires 
 praestabat, uitae autem arbor medicinae modo corruptionem 
 omnem prohibebat. sic enim homini erat quasi inexpugnabilis 
 murus.

Panem quem angelorum appellat manna est. manna autem 
 interpretatur quid est hoc?\' uidentes autem filii Israhel 
 quasi semen coriandri cadere super terram candidum dixerunt 
 ad inuicem: quid est hoc? quod in Hebrea lingua dicitur 
 (manni?\' hic ergo panis aut cibus non mundi lege creatus est 
 conmixtione elementorum, sed desuper uenit spiritali ratione 
 prouisus. nec quidem in supernis haberetur, quia corporibus 
 alendis ad momentum dei uirtute creatus est. ideo autem

 

 
 
 
 angelorum panis dictus est, quia ea uirtute creatus est, qua 
 angelica natura subsistit et uiuit. sine deo enim nulli uita 
 est. per id quod ergo de caelo uenisse dicitur, angelorum 
 dictus est panis. ut enim quanta et qualia beneficia dei 
 circa hominem sunt memoraret, sic locutus est, ut cognoscentes 
 se deo gratias referant, qui tanta cura seruos suos 
 gubernat, ut haec eis in carne adhuc positis, si necesse fuerit, 
 exhibeat, per quae uiuunt angeli.

Dixit apostolus inter cetera: petra autem erat Christus, 
 ut, quia Christi uirtute aqua fluxit de petra, petra appellatus 
 sit Christus. simili modo et, quia manna potestate eius 
 uenit de caelo, manna, id est panis, Christus dicatur, quod 
 tunc factum eius rei, quae nunc in ecclesia offertur, figura 
 fuisse existimetur, ut Christiani populi, quos in angelos significauit 
 scriptura, panem manducauerint homines, id est Iudaei. 
 et quia maior gratia est nunc, quam fuit in profetis, et 
 libertas data per Christum, quia ubi spiritus domini ibi 
 libertas, ad conparationem temporum et gratiarum Christiani 
 angeli dicti sunt, quorum pane, qui est Christus, satiati sunt 
 Iudaei, quos homines dixit. horum magis Christus est, quibus 
 et reuelatus est et qui hoc nomine uocari censentur. duplici 
 ergo genere potest intellegi supra dicta quaestio, ut et panis 
 angelorum caelestium dici possit et Christianorum secundum 
 ea quae dicta sunt.

Hoc est ad imaginem dei factum esse hominem, quia unus 
 unum fecit, ut sicut ab uno deo sunt omnia, ita et ab uno

 
 
 
 homine omne genus humanum. similitudo autem haec est, ut 
 quem ad modum de patre est filius, sic et de uiro mulier, 
 ut unius principii auctoritas conseruetur. sed filius ineffabiliter 
 inconprehensibiliter natus est de deo patre, mulier autem 
 corporaliter, sicut legimus, facta de uiro est, ut per eam 
 natiuitas oreretur. filius uero dei ideo natus est, ut per ipsum 
 fieret creatura. in eo ergo dissimile est; nam et de deo deus natus 
 est, de uiro autem femina, quia illic simplicitas est et non 
 potuit nisi de simplici simplex nasci, spiritus de spiritu, deus 
 de deo. igitur uir imago dei est. sic etenim scriptum est: 
 et fecit deus hominem, ad imaginem dei fecit eum. 
 unde et apostolus: uir quidem, inquit, non debet uelare 
 caput, cum sit imago et gloria dei; \'mulier autem,) 
 inquit, \'uelet caput! quare? quia non est imago dei. unde 
 denuo dicit apostolus: mulieri autem docere non permittitur 
 neque dominari in uirum.

Hic iustificat animam suam ante mortem, qui spe futurae 
 uitae consequitur fidem, ne moriatur impius. sed Solomon de 
 eo dicit, qui sub lege uiuit et non conuertitur iuste. huiusmodi 
 ergo, si corrigat animum ut iustitiae uias ambulet, 
 iustificat animam suam ante mortem. Solomon enim propter 
 iudicium futurum consilium dedit, ne quis indiligens circa se

 

 
 
 
 in peccatis moriatur; Dauid uero de perfectione iustitiae locutus 
 est, quia nemo iustificabitur apud dominum, dignus promissione 
 sit, nisi fuerit mortuus cum iustitia. quam diu enim uiuit, 
 adhuc futurorum meritum non habet plenum. unde dicit 
 saluator: qui perseuerauerit usque ad finem, hic saluus 
 erit.

Inhonestum puto, si dicantur animae cum corporibus generari, 
 ut anima nascatur ex anima, quod nec animae ipsi 
 conpetit. aut si certe singulae caelestes potestates factae sunt 
 et ex ipsis ceterae natae sunt, potest et ex una Adae anima 
 credibile uideri ceteras nasci? sed non conuenit, quia soli deo 
 hoc possibile fuit, ut simplex generaret, nec ceteris concederetur. 
 quod tam mysticum est in causa saluatoris, ut non 
 solum a solis gentilibus uel ludaeis, uerum etiam ab ipsis, 
 qui Christianos se dicunt, incredibile putetur; et Fotiniani enim 
 et Arriani hanc fidem spernunt.

Nam si eo tempore, quo seminatur corpus, et anima 
 generatur ex anima, de Adam costam sublatam legimus, non 
 tamen animam natam ex anima; sed si costa secum habuit 
 animam, iam non nata est, sed detracta in partem. sed nec 
 hoc scriptum est. profeta enim Zacharias inter cetera: qui 
 plasmas, inquit, animam hominis in eum. nec Eseias ab his 
 dissentiens ait: sic dicit dominus deus qui fecit te et

 

 

 

 
 
 
 finxit te in utero. si ergo in utero fingitur, iam formato 
 corpori tribuitur. cum enim omnia membra implet corporis, 
 figurata dicitur in corpore et sicut aqua, cum sit sine effigie, 
 missa tamen in uas figurata uidetur, ita et anima, cum sit 
 natura incorporea et simplex, quasi formatur in corpus singula 
 membra uiuificans. quod quidem Moyses manifestius tradidit 
 dicens: si quis percusserit mulierem in utero habentem 
 et abortierit, si formatum fuerit, det animam pro 
 anima; si autem informatum fuerit, multetur pecunia, 
 ut probaret non esse animam ante formam. itaque si iam 
 formato corpori datur, non in conceptu corporis nascitur cum 
 semine deriuata. nam si cum semine et anima existit ex 
 anima, multae animae cottidie pereunt, cum semen fluxu 
 quodam non proficit natiuitati.

Sed si propius respiciamus, uidebimus quid sequi debeamus. 
 contemplemur facturam Adae; in Adam enim exemplum 
 datum est, ut ex eo intellegatur, quia iam formatum corpus 
 accepit animam. nam potuerat animam limo terrae admiscere 
 et sic formare corpus. sed ratione informabatur, quia primum 
 oportebat domum conpaginari et sic habitatorem induci. anima 
 certe, quia spiritus est, in sicco habitare non potest; ideo in 
 sanguine fertur. cum ergo corporis liniamenta conpacta non 
 fuerint, ubi erit anima? aut foris uagatur, quam diu inmittatur, 
 cum ratio tradat sic dari eam ut animet corpus, non ut otiosa 
 uagetur? sed ex quo detur, dicant qui aliud putant; ex mare

 

 
 
 
 an ex femina? si ex femina, non conuenit, quia aliud in 
 exemplo est. proponunt enim ex uiro cum costa datam et 
 animam, quod multis rationibus infirmari docuimus. unde forte 
 uideatur dari ex femina maxime propter saluatorem, quem 
 scimus sine conplexu carnis de sancto spiritu natum ex femina. 
 quod si arbitrantur, plus dant feminis; auctoritatem enim 
 uiri inmutant in feminam. cum enim tam corporis quam 
 animae originem ex uiro dicunt, conuertunt se, ut id, quod 
 potius est, ex muliere dicant, id est animam, quod uero 
 minus, ex masculo, id est corpus, cum manifestum sit ordinem 
 exempli a deo traditi inmutari non posse.

Unius substantiae quidem sunt uir et mulier, et in anima 
 et in carne, sed gradu maior est uir, quia ex eo est femina, 
 sicut dicit apostolus: caput mulieris uir. causa enim maiorem 
 feeit uirum, non substantia. nam et in uno corpore 
 maiora membra sunt et minora non natura, sed ordine.

Non otiose istud mandasse Ioseph filiis Israhel in absoluto 
 est. qui enim profetare potuit, non inprouide locutus esse 
 credendus est. cum enim esset in dei creatoris deuotione

 

 

 

 
 
 propensior, sciens autem ab Aegyptiis se coli causa administrationis, 
 qua in magna egestate Aegyptum gubernauit, post 
 exitum suum errorem petit auferri certus uanitatem uulgi 
 mortuos magis ut deos uenerari quam uiuos, ne ei deferretur 
 debitus honor creatori. hic ergo ostendit se liberum fuisse 
 uana superstitione Aegyptiorum, quando, ne ad dei iniuriam 
 proficeret, cineres suos transferri mandauit. quod quidem et 
 apostolos inuenimus secutos. Paulus enim et Barnabas, cum 
 sacrificari sibi uelle uidissent, scientes exosum hoc deo 
 sciderunt uestimenta sua dicentes: quid facitis? et nos 
 homines sumus uobis similes, et sic conpescuerunt turbas.

Cupidus sanctus Heliseus faciendarum uirtutum inlectus 
 exemplo magistri accepta facultate poscendi quodcumque 
 uoluisset auarus ad bonum dupliciter spiritum sibi inesse. 
 quam in magistro erat, postulauit cui homo dei Helias ait: 
 dure petisti. auiditate enim non considerauit discipulum 
 non esse super magistrum. Helias tamen sciens illum non 
 ambitione praesentis gloriae hoc postulasse respondit: tamen 
 si uideris me absumi abs te, erit tibi sic. sensus hic 
 ponderandus est. subindignatus autem cum dixisset: dure 
 petisti, subiecit: si me uideris tamen absumi, erit tibi

 

 
 
 
 sic. ne, quia negasse illi uisus fuerat, ostendit sic illi 
 futurum sicut dignum erat, non sicut ipse postulauerat? multa 
 enim subintellegi uult scriptura, ut collectus sensus ex uerbis 
 non sit rationi religionis aduersus. nam utique dura petitio 
 etiam meritum debebat amittere; sed quia cupidus boni sic 
 postulauit, deus qui scit, quid uni cuique dandum sit doni, 
 priuari illum non passus est meritis suis.

Uideamus itaque si Heliae meritum admitteret, ut Heliseus 
 duplum donum eius mereretur accipere. dictum namque 
 est ab spiritu sancto per Zachariam, cuius meriti futurus esset 
 Iohannes: ueniet, inquit, in spiritu et uirtute Heliae — 
 parem ergo Iohannem Heliae ostendit — et dominus dicit: nemo 
 maior in natis mulierum profeta lohanne baptista. 
 non dixit \'omnium maior est\', sed nemo illo maior est\', hoc 
 est \'aequalem habet, maiorem non habet\'. Helias ergo par illi. 
 est, nullo utique minor; quo modo Heliseus maior illo est, 
 cum Iohannes, quo nemo maior est, par Heliae sit? nam 
 ueniens ad aquarum transitum non accepit honorem ab eis, 
 ut potuisset transire, nisi nominasset deum Heliae, ut per hoc 
 dura petitio correpta uideretur, dum non nisi nomine Heliae 
 auditus est, ne id quod dure petierat accepisse putaretur, quasi 
 non sufficeret pro temporis merito dispensatio spiritus concessa 
 Heliae.

Indignum facinus aestimo, si secundum uerba historiae 
 commodetur adsensus. qui enim fieri poterat, ut arte magica 
 adtraheretur uir et natiuitate sanctus et uitae operibus iustus? 
 aut, si non adtractus est, consensit? quod utrumque de uiro 
 iusto credere aduersum est. si enim inuitus adductus est, 
 nullum suffragium habet iustitia; si uoluntarius autem, amisit 
 meritum spiritalis, quod positus in carne quaesiuerat quod 
 ualde absurdum est, quia hinc qui iustus recedit permanet 
 iustus. porro autem hoc est praestigium satanae, quo ut 
 plurimos fallat, etiam bonos in potestate se habere confingit. 
 quod apostolus inter cetera ait: ipse satanas transfigurat 
 se in angelum lucis. ut enim errorem faceret, in quo gloriatur, 
 in habitu uiri iusti et nomine se subornauit, ut nihil 
 proficere spem, quam praedicabant, dei cultoribus mentiretur, 
 quando hinc exeuntes iustos finxit in sua esse potestate.

Sed hoc quosdam fallit, quod de morte Saul et filii eius non 
 sit mentitus, quasi magnum sit diabolo ante diem occasum 
 corporis praeuidere, cum signa quaedam soleant apparere 
 morituris, quippe a quibus dei protectio amota uidetur. quanto 
 magis diabolus, quem angelica maiestate sublimem profetica 
 oracula fuisse testantur, de cuius magnitudine apostolus ait: 
 an ignoratis altitudinem satanae? quid mirum ergo si 
 inminentem prope mortem potuit praeuidere, cum hoc sit 
 unde fallit et se in dei potestate uult adorari? nam tanta

 

 
 
 
 hebetudine demens effectus est Saul, ut ad pithonissam confugeret. 
 deprauatus enim causa peccati ad haec se contulit 
 quae damnauerat.

Sed si quis propter historiam et ea quae uerbis expressa 
 sunt putet non praetermittenda, ne ratio historiae inanis sit, 
 recte faciet quidem, si tamen minime istud ad ueri rapiat 
 rationem, sed ad uisum et intellectum Saul. neque enim 
 reprobus factus poterat bonum intellectum habere. historicus 
 enim mentem Saul et habitum Samuhelis descripsit ea quae 
 dicta et uisa sunt exprimens, praetermittens si uera an falsa 
 sint. quid enim ait? audiens in quo habitu esset excitatus: 
 intellexit, inquit, hunc esse Samuhel. quid intellexerit 
 rettulit et, quia non bene intellexit, contra scripturam alium 
 adorauit quam dominum et putans Samuhelem adorauit diabolum, 
 ut fructum fallaciae suae haberet satanas. hoc enim 
 nititur, ut adoretur quasi deus. si enim uere Samuhel illi 
 apparuisset, non utique uir iustus permisisset se adorari, qui 
 praedicauerat dominum solum esse adorandum. et quo modo 
 homo dei, qui cum Abraham in refrigerio erat, dicebat ad 
 uirum pestilentiae dignum ardore gehennae: \'cras mecum eris\'?

His duobus titulis subtilitatem fallaciae suae prodidit 
 inprouidus satanas, quia et adorari se permisit sub 
 habitu et nomine Samuhelis contra legem et uirum peccatis 
 pressum, cum magna distantia peccatorum et iustorum 
 sit, cum Samuhele iustissimo futurum mentitus est. uerum 
 potest uideri si de Samuhelis nomine taceatur, quia Saul 
 cum diabolo futurus erat. ad eum enim transmigrauit,

 

 
 
 
 quem adorauit. semper ergo diabolus sub uelamine latens 
 prodit se, dum ea confingit quae horreant personis, per quas 
 fallere nititur.

Mundum ex aeterno constare et nulli debere subiectionem 
 inprobabile et inpossibile est, quem uidemus tanta diuersitate 
 exstare corporeum, cum nihil diuinum et aeternum possit 
 esse nisi simplex, in quo nulla diuersitas uideatur, sed sit 
 unitas. nam et uices ipsas temporum non seruat, ut non solum 
 in temporibus uarius sit et contrariis constet substantiis, sed 
 et in ipsis uicibus temporum, cum res aeterna diuersitatem abhorreat 
 et nec tactu nec uisu capienda, utpote incorporalis. hic 
 autem passioni obnoxius est, quia et aqua repugnat igni et 
 ignis, si amplius fuerit, superat aquam et. terra, cum sit 
 natura arida et frigida, patitur incendium quasi res corporalis. 
 itaque inconueniens est mundum aeternum dicere, quem cum 
 uidemus passioni subiectum et per singula senectute deficere, 
 credimus et finiri.

Quid censet de homine, qui mundum aeternum putat? 
 certe homo coepit in mundo: sine homine ergo cui proficiebat 
 annua fecunditas mundi? aut sine aliqua prouidentia 
 generabat? et quo modo aeternus corruptibilia et mortalia 
 generabat, cum de aeterno debeat aeternum existere? et 
 quod uisibile est et sentitur et tangitur qua audacia

 
 
 
 uocatur aeternum? et quod uicibus temporum ministratur, ita 
 ut ipsa tempora aliquando non seruent officia sua, quo modo 
 appellatur aeternum ? aeternitas enim non corrumpitur, non 
 inmutatur.

Octauo die a natiuitate idcirco praeceptum est circumcidi, 
 quia iuxta numerum et curricula dierum septem ipse rursum 
 primus inuenitur quasi post sabbatum, ut iam non octauus 
 habeatur, sed primus. quia enim salus futura per Christum 
 in primo die erat praedestinata, qui dominicus ideo dicitur, 
 quia in eo resurrexit dominus, qui est post sabbatum, propterea 
 salutis huius figura in circumcisione data est, ut quasi 
 renouatio futura in circumcisionis lege dinosceretur. et- quia 
 per fidem saluari haberent homines, quae primo die resurrectione 
 domini firmata est, figura huius rei in circumcisione 
 primo die data est, quae etiam esset signum fidei Abrahae. 
 integra ergo causa est, quia signum praeteritae fidei primo die 
 significatae figura fuit futurae fidei primo die constabilitae.

Omnis ueritas iustitia est. qui enim confitetur quod est, 
 iustus est — ueritatem enim loquitur —, peccatores autem 
 uindicantes sua delicta iustificari non possunt. unde huius modi

 

 
 
 
 digne iustus dicitur, quia pronuntians peccatum suum remitti 
 utique sibi postulat misericordiam dei inplorans. scit enim 
 dictum in lege: confitere peccata tua, ut iustificeris. 
 quid est autem in primordio sermonis confiteri, nisi non 
 coactum fateri, sed uoluntarium? quis enim, etiam timens 
 deum, sine peccato est, cum et in cogitatione admisceantur 
 delicta et aliquotiens peccemus inuiti? potest tamen et de eo 
 dici uel sentiri, quia catechumenus dicitur, ut accedens ad 
 fidem iustificetur. cum enim petit inmutari se, sine dubio 
 peccatorem se confitetur, ut iustificetur.

Quantum ad historiam pertinet, serpens natura dictus est, 
 qui sapientior esset ceteris bestiis, quas fecerat dominus deus 
 super terram. denique et sententiam deus in serpentem dedit. 
 nam quid mirum si diabolus sapientior erit bestiis, de quo dicit 
 apostolus inter cetera: an ignoratis altitudinem satanae? 
 usque adeo autem natura serpens fuit, ut diceretur illi: supra 
 pectus et uentrem tuum repes et terram edes omnibus 
 diebus uitae tuae. haec longe sunt a conditione 
 satanae, quia neque corporeus est neque mortalis. et si 
 propius aspiciatur, uidebitur sententia data nihil obfuisse 
 serpenti, sed in eo, in quo factus est, iussus est permanere.

 

 
 
 
 quia enim minister factus est satanae ad hominem subiugandum, 
 cui omnia deus subiecerat, idcirco deus in ea subiectione, 
 qua omnia homini subiecit, repressit elationem serpentis, 
 quia coeperat minister esse superbiae. uidebatur enim homo 
 factus sub serpente, per quem accepto consilio legem datam 
 contemsit. quoniam autem serpentes prudentes sunt, confirmat 
 in euangelio dominus dicens: estote astuti ut serpentes.

Igitur quia claruit uere serpentem locutum esse cum Eua, 
 illud superest ut discernatur, an potuerit tam prudens esse 
 et astutus, ut dolo falleret eam. si enim ceteris bestiis 
 prudentior erat, non tamen hominibus, quippe cum nullum 
 animal rationabile sit nisi homo. itaque serpentem subtilitatem 
 istam conposuisse inpossibile est. quamuis enim prudens 
 dicatur, sed non ultra naturam suam; nec enim deliberat 
 aut excogitat aut consilium capit. idcirco diabolum esse, qui 
 per serpentem mulierem circumuenit, dubium non est. admiscens 
 enim se serpenti egit per illum quasi per organum, ut 
 nec mulier occulti diaboli intellegeret dolum sciens prudentem 
 esse serpentem. ac per hoc corporaliter data sententia spiritaliter 
 cecidit in satanan, quia sententia reum tenet. non enim 
 ab homine data sententia est, ut innocentem forte perimeret 
 per errorem aut maliuolentiam, sed a deo, qui falli utique 
 non potest, ut sententia eius non illum teneat, qui reus est. 
 quia enim, cum sit inuisibilis satanae, dolum corporaliter 
 egit, corporalis uidetur data sententia, ut illum spiritaliter 
 teneat, cuius factum elicuit dari sententiam. nam proiectus 
 de sacratissimis caelorum sedibus inpudentissimus satanas in 
 terram uolutatur gemens semper.

Sed forte dicatur: et qua, putas, lingua serpens locutus 
 est ad mulierem?\' serpentis utique ore. si enim hodie de 
 non sunt, qui latratus canum intellegant et luporum ululatum 
 et uarritum elephantorum et cantum pullorum, quare non 
 magis rudis adhuc mulier scire potuit et intellegere sibilum 
 serpentum, cum multos sciamus auium uoces discernere? nam 
 et constat diabolum eius lingua uti, cuius corpus intrauerit; 
 nec aliter falleret mulierem. ac per hoc serpentis ore locutus 
 est per serpentem.

Longe absit a fidelium mentibus haec impietatis adsertio. 
 nam scriptura, ne pauperem contemnendum doceret et diuitem 
 honorificandum, ostendit amborum opificem esse deum, non 
 utique in paupertate et diuitiis, sed in id quod sunt. si enim 
 facultatibus ab inuicem discrepant, non tamen naturae substantia. 
 nec enim quia occasiones prouentus quosdam faciunt 
 in mundo aut prosperos in diuitiis aut infaustos in paupertate, 
 idcirco despiciendi sunt quos non deus humiliauit, aut 
 suspiciendi quibus ueritas non dedit testimonium. contemnendi 
 plane sunt, sed corruptores morum et sacrilegi in legem dei, 
 honorandi uero diligentes deum et disciplinae cultores.

Hi enim diuites apud deum habentur, qui bonae conuersationis 
 sunt, et quanto in mundo contemptibiles sunt, tanto magis 
 honorificentiores in caelo. nam qui beneficium temporis habent 
 in ampliandis facultatibus, si se cognoscant et dei intellegant 
 uoluntatem, - quia terram omnibus dedit et solem suum 
 cunctis oriri iubet et pluuias indiscretas effundit, iniquitas 
 autem temporis aut fortuitae occasiones aut indigentia quibusdam 
 abnegat quae deus omnibus dedit — ipsi ministrent eis, 
 ut perspicientes dei uoluntatem non solum in mundo, sed et 
 in caelo diuites sint, ne pauci temporis diuitiae excludant 
 aeternas, illi uero quos paupertatis causa despiciendos putant, 
 si futurum dei iudicium contemplantur, illic semper diuites 
 erunt, ubi diuites saeculi egebunt paenitentes se pauperes non 
 fuisse.\'

Dignum erat quidem omnes impios non solum citius hac 
 luce carere, uerum etiam nec unius momenti temporis uita 
 frui, qui conditoris sui inmemores uitae totius auctoritatem 
 inputant creaturae. sed scriptura hos impios loquitur, qui, 
 cum sub dei lege agerent, propensiores in idolis erant. peiores 
 enim sunt ceteris impiis; scientes enim dominum et contemnentes 
 eum obtemperant seruis. et quia de his dictum est 
 probat apostolus dicens: scimus autem quoniam

 

 
 
 
 quaecumque lex loquitur his qui in lege sunt loquitur. gentiles 
 autem non habentur in numero uiuorum.

Nulli dubium est bona omnia a deo esse, mala autem quae 
 dixit nobis mala sunt, dum uindicatur de nobis. poena enim 
 quamuis iuste inferatur, patienti tamen mala uidetur. nam 
 et per profetam ad peccatores loquitur deus dicens: faciam 
 uobis mala, id est \'poenis uos agam\'. uita autem et mors 
 sic a deo est, quia legem dedit, quae seruantibus se uitam 
 promittit, contemptoribus uero mortem, sed illam quae secunda 
 dicitur. dum enim unum quemque adiudicat quid mereatur, 
 ab ipso est siue absolutio ad uitam siue reatus ad mortem. 
 non ergo inuentor mortis est, sed iudex, quia mortis auctor 
 peccatum est. quo modo ergo deus poterat facere mortem, 
 qui nescit peccare? sed cum peccatis retribuit, ab ipso dicta 
 est esse mors, cum non ex ipso sit, sed ex hoc qui peccauit.

Eadem ratione paupertas et diuitiae a deo sunt. quidam enim 
 habentes timorem dei luxuriam spernunt, uitam prodigam fugiunt, 
 ab egeno uel paupere - oculum non auertunt: huius modi 
 crementum faciunt bonorum. scriptum est enim in Prouerbiis: 
 paupertatem et ignobilitatem aufert disciplina. at hi 
 autem qui timorem dei non habent, solutius uiuentes et egenum 
 despicientes, sicut scriptum est, in inopia erunt, non solum

 

 
 
 
 neclegentes et inprouidi circa se, uerum etiam contemptores 
 datae legis. hoc modo facit deus pauperes et diuites, quia, dum 
 offensio legis parit egestatem, a deo fieri dicitur auctore legis 
 et, cum aliqui terrore disciplinam legis custodiunt, a deo 
 auctore legis diuites fiunt.

Non nescius Dauid diuinam esse traditionem in officio 
 ordinis regalis idcirco Saul in eadem adhuc traditione positum 
 honorificat, ne deo iniuriam facere uideretur, qui his ordinibus 
 honorem decreuit. dei enim imaginem habet rex, sicut et 
 episcopus Christi. quam diu ergo in ea traditione est, honorandus 
 est, si non propter se, uel propter ordinem. unde 
 apostolus: omnibus, inquit, potestatibus sublimioribus 
 subditi estote. non est enim potestas nisi a deo; 
 quae enim sunt, a deo ordinatae sunt. hinc est unde 
 gentilem, in potestate tamen positum, honorificamus, licet 
 ipse indignus sit, qui dei ordinem tenens gratias agit diabolo. 
 potestas enim exigit, quia meretur honorem. nam ideo Pharaoni 
 futurae famis somnium reuelatum est et Nabuchodonosor 
 aliis secum adstantibus solus filium dei uidit in camino ignis 
 non utique merito suo, qui in idolo se adorari uoluit, sed 
 merito ordinis regalis..

Alio sensu scriptura locuta est quam propositum est. non 
 enim de hac morte quae communis utique omnibus est dixit, 
 sed de illa quae appellatur secunda. haec enim peccatores 
 suscipit, illis autem qui in pugna mortui sunt non peccatum 
 Achar redditum est, sed obfuit illis, ne protectione diuina 
 adiuti inualescerent hostibus. nec enim causa Achar infirmati 
 sunt, sed dei auxilio minime muniti, ut, dum fortiter facere 
 nequeunt, occiderentur. nam pauci fuerunt contra multos, unde 
 et superati noscuntur. nulla ergo iniustitia in uoluntate dei 
 est. in potestate enim habet, si adiutare uult, ut si adfuerit, 
 misericors sit, si noluerit, iustus; nec enim talibus debitor 
 est, ut teneatur obnoxius. hinc est enim quod Iesu Naue contristatus 
 scidit uestimenta sua intellegens non sine causa dominum 
 auxilium suum subtraxisse.

Unius populi duo nomina posuit, ut ex nominibus merita 
 eorum possint intellegi. nam utique qui Israhel cognominatus 
 est prius Iacob dicebatur. conluctans enim cum saluatore 
 intellexit deum esse, quem in specie corporis uidebat, ideoque 
 appellatus est (homo uidens deum\'. populum ergo, quem Iacob 
 nuncupat, hoc loco et in hac causa carnalem significat, quo 
 modo nomina quae natis a parentibus inponuntur. sed hi, id 
 est Iudaei, propter mala opera non Israhelitae dicti sunt, quia

 

 
 
 
 uaccis et lucis sacrificabant in Samaria studio et imperio 
 Hieroboam regis. ille autem populus, qui in Hierosolymis in 
 templo domini hostias offerebant per sacerdotes dei, Israhel 
 appellatus est. Samaria ergo propter impietatem suam tradita 
 est captiuitati et morti, Hierusalem autem reseruata est, propter 
 quod habuerit reges diligentes deum. adubi autem et ipsa 
 Hierusalem impietatem secuta est Samariae, sententia illam 
 conprehendit data in Samariam.

Ideo ergo dictum est: misit deus mortem in Iacob — 
 id est in populum Samariae, qui carnaliter conuersatus est. 
 sicut supra diximus — et uenit in Israhel, hoc est in 
 populum Hierusalem, quia idolatriam secuta est imitata Samariam. 
 ut simili modo abduceretur in captiuitatem a Nabuchodonossor, 
 sicut et Samaria a Salmanassar rege Assyriorum. 
 hoc est aperte: sententia data malis inuenit et bonos, dum 
 desierunt esse iusti. missa enim mors in Iacob, sicut supra ostensum 
 est, peruenit in Israhel non praetermittens Samariam; sed 
 dum causa, qua missa est in Samariam, inuenta est et in 
 Hierusalem, missa illuc uenit etiam in eum locum, in quo eadem 
 reserat. quia nindicta causam sequitur, non discernens personam.

Non est sic intellegendum ut sonant uerba. opus est enim. 
 quod licet mutum sit. clamare dicitur laudem creatoris;

 

 

 

 
 
 
 hortatur enim aspicientes se benedicere opificem, sicut et omne 
 uas bene conpositum laudat artificem, quippe cum legatur in 
 Psalmis: numquid confitebitur tibi, ait, puluis aut 
 adnuntiabit ueritatem tuam? in omni ergo insensata substantia 
 non uoluntas, quae utique nulla est, sed opera benedicunt 
 auctorem. si autem spiritaliter uis hoc accipere, terram 
 hominem significatum intellege secundum dictum profetae — 
 memento, enim ait, domine, quoniam terra sumus -, quem 
 opera creaturae in laudem conditoris sui prorumpere exhortatur.

Tenebrae gentilitatem et ignorantiam significant. spem ergo 
 in gentili esse quam in apostata, uult intellegi per id quod 
 subiecit dicens: melior est canis leone mortuo, quia sicut 
 leo omnibus feris fortior est, ita et Christianitas omnibus sectis. 
 si quis ergo ab hac destiterit, amittit salutem, ita ut deterior 
 gentili sit. potest enim fieri ut credat gentilis et adquirat 
 salutem, quam perdidit apostata. ac, si non credat, peior est 
 apostata. quia deterius est amisisse salutem, quam non habuisse. 
 \'canem\' autem \'gentilem\' significatum saluator ostendit dicens: 
 non licet accipere panem filiorum et mittere canibus.

Quoniam filii Hierusalem terrenae apostatarunt a deo, non 
 potest huic gaudium adscribi, sed maeror. ad obprobrium ergo

 

 
 
 
 huius Hierusalem profeta illam superiorem Hierusalem laetari 
 debere dicit, quam apostolus matrem nostram appellat, quia 
 sine gemitu et doloribus multo plures filios habet, quam haec 
 quae cum lacrimis generat carnaliter — Iudaeos utique —, illa 
 autem Christianos per fidem spiritaliter, quam ideo desertam 
 dicit, quia ipsa est uita, quam deseruit Adam primus et 
 secutus est mortem. cum regenerantur ergo homines, reuertuntur 
 ad eam, quam deseruerant, uitam. haec uita Christus est, 
 quia ipse dixit: ego sum uita. est et deus pater uita, quia 
 ait dominus: sicut habet pater uitam, ita dedit filio 
 uitam. sine dubio et spiritus sanctus uita est dicente domino: 
 qui. de Meo, inquit, accipiet. de uita itaque qui accepit, 
 uita est tres ergo sunt una uita. haec est uita, per cuius 
 fidem regeneramur. ipsa est mater nostra, sicut et in Genesi 
 legimus: quia ipsa est, inquit, — id est uita — mater 
 omnium uiuorum. qui sunt qui uiuunt, nisi qui credunt?

Si ideo a quibusdam sanctus spiritus putatur, quia dei 
 sphitus esse legitur, inualida et inanis adsertio est. non solum 
 enim ordo hoc non patitur et ratio abnuet, sed et uerba ipsa

 

 

 
 
 
 infirma probantur ad causam istam adstruendam. nam his uerbis 
 frequenter aliud inuenimus significatum in lege; inter cetera 
 enim ait dominus deus: non permanebit spiritus meus in 
 hominibus istis, quia sunt caro. et in subiectis: sed 
 deleam, inquit, omnia ab homine usque ad pecus, propterea 
 quia diluuium facturus erat super terram. numquid hic 
 spiritus sanctus potest intellegi? nonne de animabus locutus 
 est? nam non solum nostrae animae spiritus dicuntur, sed et 
 pecorum. sic enim scriptum est: et mortua est omnis 
 caro in aqua, in qua erat spiritus uitae et in Ezechiel 
 profeta sic dictum est, dum de reformatione hominum pro-, 
 mittit dicens deus: haec dicit dominus ossibus istis: 
 extendam super uos cutem et dabo in uobis spiritum 
 meum, et uiuetis. numquid de sancto spiritu locutus est et 
 non de anima?

Omnia quidem caelestia spiritus sunt, sed differunt 
 ab inuicem, et deus spiritus est, sed longe aliter. omnis 
 itaque spiritus dei est; non tamen deus est, nisi spiritus 
 qui de ipso est, cuius significatio haec est ut \'sanctus\' dicatur. 
 nam et homines filii dei uocantur et Christus dicitur filius 
 dei; sed interuallum est, quia hic uerus est, illi adoptiui. 
 sic et inter spiritum dei diuersitas est. spiritus enim sanctus 
 de deo est, consubstantiuus ei; reliqui uero spiritus 
 dei esse dicuntur, sed creatura sunt. sed nec ordinis est ut 
 spiritus sanctus ferri super aquas intellegatur, cum super 
 aquas spiritalem creaturam esse tradat ratio, et quae super se 
 habeat potiorem alteram creaturam, quia creatura a creatura

 

 
 
 
 differt claritate. quicquid enim prope sedem dei acceditur, 
 clariora sunt ministeria. unde dicit Raphahel angelus inter 
 cetera: ego sum, inquit, unus ex septem angelis sanctis, 
 qui adstamus et conuersamur ante maiestatem dei.

Deus excelsus est; dignum ergo fuit ut in alto appareret, 
 in loco qui uicinus est caelo. et quia ignis semper superiora 
 adpetit sursum crescendo ad caelum, in eo debuit caelorum 
 dominus adparere, qui de humo ad superna contendit. in rubo 
 uero causa fecit ut appareret delictorum. quia enim peccatorum 
 causa legem descenderat dare, spinae autem in peccatis significantur 
 — quia sustinui, inquit, ut faceret uuam, fecit 
 autem spinas-et lex non statim uindicare uenerat, sed prius 
 ostendere, ideo ignis rubum non conbussit, id est data lex 
 non fecit reos de praeterito peccatores. nam quia et peccata 
 non sunt de natura, sed ex accidenti, rubi, id est spinarum 
 materia non habet radicem spinis armatam. ratione ergo factum 
 est, ut ita dominus appareret Moysi.

Multum interuallum est inter causam Abrahae et Iepthae. 
 primum quidem Abraham legitime natus est, Iepthae uero

 

 
 
 
 spurius; erat enim filius meretricis. deinde Abraham conuersationis 
 optimae, Iepthae autem princeps latronum. Abraham uir iustus 
 et in temptatione probatus; in Iepthae enim nullum iustitiae 
 testimonium.

Abrahae itaque praeceptum est, ut filium suum deo offerret 
 et ut ostenderet hominibus quantum deo crederet Abraham, qui 
 nec filium suum iubente eo dubitauit occidere. qui enim contra 
 mundi spem nasci eum potuit facere de sterili et anicula, non 
 fuit ambiguum quod contra mundi rationem posset eum resuscitare 
 a mortuis. hoc facto cumulatus est iustitia Abraham. 
 ostendit enim deus, quia non sanguinem pueri poposcerat, sed 
 ut famulus suus Abraham hoc facto auctior fieret. diligentes 
 enim se aliquid pati uult, ut iuste illos promouere uideatur

Nam Iepthae homo facinerosus et inprouidus stulta 
 deuotione munus deo promisit dicens: quicquid mihi 
 redeunti a caede occurrerit ante ostia domus meae, 
 hoc offeram deo. numquid coactus deuouit aut numquid 
 intellexit quo modo deberet uotum facere? quid enim si 
 canis illi aut asinus occurrisset, quod deus offerri prohibuit. 
 aut si filius alienus, aut si uxor, ut in dolore alieno: 
 exultans redderet uotum? idcirco inprouidae mepii quod in 
 alienam perniciem deuouerat, in illum ipsum iudicio diuino 
 retortum est. et usque adeo insensatus fuit Iepthae, ut nec 
 postea stulte se deuouisse cognosceret, ut error eius, qui ab ipso 
 coeperat, per ipsum et emendaretur. intellegere enim debuit 
 deum non tali sacrificio delectari et rogare pro stultitia sua

 

 
 
 
 et aliud offerre quod contra legem non esset. sed fidelem se 
 praestitit fatuus parricidam, cum constet fidem stultam non 
 solum minime prodesse, sed obesse. in casu itaque filiae suae 
 ipse mactatus est, unde et deus a tali sacrificio dissimulauit. 
 si enim hoc prohibuisset, aliud offerre sibi illum uoluisse 
 uideretur, cum sciret ut indignum non debere illum offerre. filia 
 autem eius lucrum fecit, quia innocens in malis patris mortua 
 poena caruit inferi, quod diu forte uiuendo adipisci nequisset.

Ut autem triumphus uictoriae Iepthae prosequeretur, 
 non meritum eius fecit neque populi; nec enim legitur supplices 
 illos fuisse deo, ut daret eis defensorem. aut numquid 
 ipsum Iepthae deus misit aut adlocutus est? sed quia allofili 
 deos suos laudabant, quasi qui subiectos illis facerent 
 filios Israhel, uituperantes deum Abrahae, idcirco propter 
 honorem nominis sui deus uindicauit in allofilos, si non 
 propter istos, uel propter meritum Abrahae et suum culmen. 
 aut numquid, quia spiritus domini insiluit in Sampson meretricantem, 
 dignus dicetur, cum hoc factum intellegatur ad 
 allofilorum perniciem?

Scriptum est in Eseia profeta: domus mea domus orationis 
 uocabitur omnibus gentibus. sed forte dicant 
 . Iudaei: \'domus dei, id est synagoga, omnibus patet.\' nec renitimur, 
 ita tamen ut, sicut semper, circumcisi applicentur ad

 

 
 
 
 legem. lex enim eorum est qui iussi sunt more Abrahae 
 circumcidi. nihil ergo nouum hoc exemplo profetae poterit 
 uideri, quia ex quacumque gente quis ueniens non est prohibitus 
 adiungere se legi ab exordio Iudaismi. nihil nouum a 
 profeta dictum poterit aestimari; immo snperflue. si semper 
 admissi sunt seruire gentiles deo Abrahae nec aliquando prohibiti 
 inueniuntur. et uerum est, quia subicientes se legi numquam 
 non suscepti probantur. si igitur haec ita sunt, superflue uidetur 
 admonuisse profeta, quod semel traditum custoditum est semper.

Et aliquis tam hebes poterit inueniri. qui dicat tantum 
 profetam rem superfluam et inanem locutum? nescio 
 cui hoc tutum sit uel audire et non prohibere. nam cum 
 Iudaicus utique populus propter peccata, quae in dominum 
 delinquebant ab idolis suffragia requirentes, a profetis saepe 
 correpti paenitentiae iter ingredi nollent, ut reuerterentur 
 ad deum, ad exprobrationem illorum domum suam deus 
 aperturum se omnibus gentibus ad orandum significauit, ut 
 abdicatis Iudaeis alios in loco illorum positurum se ostenderet. 
 nam si semper admissae sunt gentes ad legem, sicut supra 
 dictum est, quo modo hoc profeta dicebat futurum, nisi quia 
 aliud significauit quam praeceptum erat prius? non enim 
 posset dicere de re quae cottidie fiebat. quia futura erat. 
 unde manifestum est istud ad necem proficere Iudaeorum. 
 quibus ostendit profeta, quod alii his amotis uocandi essent 
 ad recepturum donum gratiae dei, quod promissum fuerat 
 ludaeis.

Quid sit autem promissum, Eseias profeta docet dicens:

 
 
 
 ueniet ex Sion qui eripiet et auertat impietatem ab 
 Iacob; et hoc illis a me testamentum. igitur hoc testamentum 
 abolitio peccatorum est. hoc est enim testamentum nouum. 
 quod promissum est per Hieremiam dicentem: ecce 
 uenient dies. dicit dominus. et consummabo domui 
 Israhel et domui Iuda testamentum nouum, non secundum 
 testamentum quod disposui patribus illorum in 
 die. qua adprehendi manum illorum, ut educerem 
 illos de terra Aegypti, quia ipsi non permanserunt in 
 testamento meo. et ego neglexi eos, dicit dominus. 
 haec est praeuaricatio illorum: quando simulacrum uituli 
 fecerunt, tunc testamentum corruperunt. unde et tabulae in 
 quibus data lex fuerat, sub monte confractae sunt ex eo quod 
 grauia praecepta meruerunt accipere.

Sed quia clemens et misericors deus est, promisit per 
 profetas mutare se legem, ut aliud testamentum daret, quod 
 differret ab eo quod dederat prius. ut non solum quod graue 
 erat mutaretur, sed et illa quae in figura data erant, id est 
 sabbatum et circumcisio, ut, quia diu pressi erant, per omnia 
 releuati supplices deo gratias agerent. et quia in praeuaricatione 
 paterna durantes animos ab idolis auertere noluerunt, 
 gentes cum residuis, qui fidem seruauerunt, testamento frui, 
 quod futurum dixerat. contestatur, ut duplici modo grauati 
 excruciarentur perfidi Iudaei; et ad tempus enim grauati sunt 
 praeceptis et in futurum congruas poenas exsoluent, quia neque 
 in ueteri neque in nouo testamento fideles inuenti sunt.

Nouum ergo testamentum dare se dixit, ut cessaret uetus,

 

 
 
 
 quod datum erat patribus. ac per hoc qui in hoc testamento 
 seruit deo, neque sabbatum neque neumenias neque circumcisionem 
 custodit nec escarum discretiones, sed tantum dei 
 habet timorem in fide, quia non ex lege iustificatur. sed ex 
 fide dicente Abacuc profeta: quia iustus ex fide mea 
 uiuet, ut non utique iam multis utatur praeceptis ad deum 
 promerendum, sed paucis, Eseia iterum de hoc sensu eadem 
 dicente; ait enim: si fuerit numerus filiorum Israhel 
 tamquam harena maris, reliqui eorum salui fient. 
 uerbum enim consummans et breuians in aequitatem. 
 quia uerbum breuiatum faciet deus in uniuerso orbe. 
 reliquis, qui in fide promissionis perseuerauerunt ceteris diffidentibus, 
 breuiatum legis uerbum ostendit, hoc est nouum testamentum 
 quod promisit. quod non aliter testamentum diceretur. 
 nisi simili modo etiam hoc sanguinis testimonio firmaretur. 
 sicut et testamentum uetus, ut nomen unum utriusque. sed 
 in ueteri multa, in nouo autem pauca sint praecepta. sicut 
 promisit, ut, quia Abraham patrem multarum gentium futurum 
 dixerat, eodem modo iustificarentur filii. sicut fuerat iustificatus 
 et pater, ut cessantibus quae post fidem Abrahae 
 coeperant suscipientes fidem, per quam iustificatus est idem 
 Abraham, filii essent Abrahae, sicut dictum est a domino. quod 
 quidem nec mirum nec inauditum est, ut sine cura sabbati et circumcisione 
 et reliquis huius modi mandatis iustificentur homines.

Nec enim per hoc placuit deo Enoch, ut transferretur, 
 neque Noe haec seruando in diluuio solus inuentus est iustus 
 neque ipse Abraham, postquam circumcisus est, iustificatus 
 est: credidit, enim inquit, Abraham deo, et reputatum 
 est ei ad iustitiam. tunc circumcisus est, ut signum esset in 
 eo, quia credidit, cum senior esset, filium se habiturum. non 
 ergo circumcisio commendat Abraham, sed fides. ideoque 
 credentibus sufficit fides ad iustificationem, ut filii sint Abrahae 
 in fide, non in circumcisione, quia his non est opus circumcisione. 
 non enim hoc creditur, quod credidit Abraham. Iudaei 
 autem idcirco iussi sunt circumcidi, ut fidei Abrahae signum 
 haberent, non suae fidei, sed ut filii eius secundum carnem 
 scirentur: si autem credant, erunt filii eius et in iustificationem.

Quid enim prodest dici filium potentis eum qui inpotens sit. 
 . nisi quia magis obest? dedecus est enim dignitosi filium esse 
 sine honore. nam in tantum circumcisio carnis nullius meriti 
 est, ut uindicaturum se dicat deus per Hieremiam profetam 
 in omnes circumcisos praeputia, si non fuerint circumcisi 
 corde. illis autem non indignatur, qui circumcisi corde praeputiati 
 sunt carne, quia nemo sine cordis circumcisione 
 placuit deo. quicumque ergo circumcisi sunt carne, genus 
 significant Abrahae iuxta carnem; nam qui circumcisi sunt 
 corde, genus significant dei secundum fidem, quia circumcisi 
 omni mundano errore deum profitentur parentem. quid ergo 
 prodest carnis circumcisio, quando, si fides defuerit in Iudaeo, ad

 

 
 
 
 meritum Abrahae peruenire non poterit? aut quid obest praeputium, 
 cum nemo, nisi qui aemulus fuerit fidei Abrahae. 
 peruenit ad iustitiam eius?

Superflue igitur gloriantur de carnis circumcisione, cum 
 uideant illam apud deum meritum non habere. et si, sicut est 
 ostensum, melius est fidem habere quam circumcisionem. 
 meliores sunt gentes Iudaeis, quia isti fidem habent, Iudaei 
 circumcisionem. et quos, putas, magis agnoscat filios Abraham: 
 qui iuxta carnem similes illi sunt, aut qui in fide? sed Abrahae 
 fides testimonium perhibet, ac per hoc non in carne, sed in 
 fide gloriatur. ideoque istos in filios suscipit, quos uidet imitatores 
 esse gloriae suae. quo modo enim illos potest filios 
 appellare, quibus uidet abhorrere unde placuit deo et iustificatus 
 est? non ergo filios hos, sed inimicos poterit iudicare. inuidi 
 enim eius uidentur spernentes fidem, per quam glorificatus est.

Nec mirum si Iudaei diffidentes deprehendantur minime 
 suscipientes nouum testamentum, cum sciamus illos nec in 
 ueteri fuisse fideles. semper enim contra deum rebelles et 
 contumeliosi fuerunt, unde talia praecepta acceperunt, per 
 quae ceruices illorum, quae inflexibiles erant, premerentur. 
 numquam enim bona de deo sperare uoluerunt, cuius tanta 
 beneficia et uirtutes tam mirandas agnouerant. hinc est 
 unde inter cetera dicit Ezechihel profeta: leuaui manum 
 meam inter eos in deserto, ut dispergerentur inter 
 gentes et disseminarentur in regionibus, eo quod 
 iustificationes meas non fecerunt et praecepta mea 
 reppulerunt; et in subiectis: et ego dedi illis praecepta 
 non bona et iustificationes, in quibus non uiuent in

 

 
 
 
 eis. ostendit qua causa data sint illis praecepta tanta et tam 
 aspera, ut, quia ingrati tantis bonis exstiterunt dictante iustitia. 
 praeceptis seuerioribus premerentur. idcirco enim non bona* ea 
 dixit, cum iusta sint, quia non illis ad iustificationem proficiebant, 
 sed ad exitum, et poena, licet digne inlata, patienti 
 tamen bona non est. post haec tamen, quia pius est deus. 
 nouum testamentum daturum se promisit, in quo adbreuiatio 
 facta legis iustificaret credentes, sicut iustificatus est Abraham, 
 ut cessantibus neumeniis et sabbato et circumcisione et ceteris 
 praeceptis — non quae naturalis legis sunt, id est homicidium. 
 adulterium et talia — ita iustificarentur, sicut et Abraham. 
 renouata enim fide Abrahae omnia uoluit cessare, ut tale 
 tempus esset, quale fuerat quando credidit Abraham.

Sed forte dicantIudaei: csi ea, quae a Moyse data sunt, cessare 
 dicta sunt per adbreuiationem legis, numquid circumcisio a 
 Moyse data est ut cesset? ac per hoc signum patris nostri habemus, 
 quia sumus filii Abrahae, quod propter testimonium 
 generis cessare non debet\'. tempore quidem suo seruanda fuit 
 circumcisio, id est, antequam nouum testamentum daretur. 
 quod promissum erat. adubi autem dei gratia praestante onera 
 legis cessare iussa sunt, quid opus est circumcidi? idcirco 
 autem noua lex data est, id est spiritalis, ut cessarent carnalia 
 et suscipientes eam signum eius acciperent, ut, sicut in ueteri 
 Abrahae signum habuerunt, ex quo coepit testamentum uetus. 
 ita et in nouo signum habeant saluatoris, qui noui testamenti

 

 
 
 
 constitutor est. quem ad modum enim ex Habraham Hebrei 
 dicti sunt, sic et ex Christo Christiani dicuntur. quicumque 
 ergo adhuc Hebrei dicuntur, nouum testamentum quod promisit 
 deus non receperunt beneficium et misericordiam dei 
 in irritum deducentes, qui populum suum iam hominis nomine 
 nolens censeri sub filii sui nomine constituere illos dignatus est.

Qua igitur audacia dicunt Iudaei non nostra nos lege 
 uti, sed sua, cum dicat Dauid: confitebor tibi in gentibus 
 et iterum: epulamini, gentes, cum populo eius? 
 et ad Hieremiam profetam dicit dominus: prius quam te 
 formarem in utero, noui te; et ante quam exires de 
 uulua, sanctificaui te et profetam in gentibus posui 
 te. Iudaismus certe proprias habet significationes; aut enim 
 populus iste in Iacob significatur aut in Samaria aut in Hierusalem 
 aut in Iuda aut in Israhel. de gentibus autem 
 apertum est quia aliter illos significat, quam sunt Iudaei.

Noster ergo profeta est Hieremias. quamuis enim in 
 omnibus profetis gentes participes doni sui ostenderit deus, 
 ad Hieremiam tamen specialiter dicit, quia nobis illum dedit 
 profetam. hic enim nouum testamentum futurum significauit. 
 quod plus gentibus proficeret quam Iudaeis, quod nunc 
 declaratum uidetur. cum enim in uniuersa terra noui testamenti 
 sit praedicatio, tam raro et difficile Iudaeus fidelis 
 inuenitur, ut omnes ecclesiae noui testamenti gentium nominentur, 
 sicut dictum erat in Osee profeta: uocabo non plebem 
 meam plebem meam et non dilectam dilectam. 
 repulsis ergo Iudaeis conuocat gentes ea misericordiae gratia.

 

 
 
 
 qua dignatus est uocare et Abraham. nec enim Abraham non 
 uocatus cognouit dominum. itaque qui dignatus est Abraham, 
 idem ipse dignatus et gentes.

Cur ergo dicunt: \'nostra est lex,\' cum manifestum sit 
 , donum dei omnium esse uolentium? cesset itaque ista usurpationis 
 temeritas, quia gratia dei communis est omnibus. 
 quo namque pudore negant Christum nostrum in lege promissum, 
 cum uideant omnia signa in eo, quae lex futura 
 praedixit? quia et secundum Abrahae promissionem omnes 
 gentes iustificantur in eum credentes et secundum Eseiae 
 profetiam de uirgine natus est in Bethleem ex tribu Iuda. 
 sicut fuit promissum, ex semine Dauid et, iuxta quod Hieremias 
 profetauit, nouum testamentum, quod deus futurum promiserat, 
 praedicauit et post omnia signa uirtutum ostensa humiliauit se 
 ł secundum dicta profetarum et omnia, quae praedicta sunt, passus 
 tertia die resurrexit, quem ad modum scriptum est in profeta.

Et si tempus promissionis requirant, sicut Danihelo 
 profetae ostensum est, inuenient inpletum tempore quo 
 natus et passus est Christus, quia a tempore primi anni 
 Darii regis Persarum usque ad natiuitatem et passionem 
 domini et excidium Hierusalem, quod factum est per Uespasianum 
 imperii Romani principem, inpletae sunt ebdomadae 
 LXX, qui sunt anni CCCCXC. qui conputus per regna et per 
 successores imperii manifestus est, quo modo etiam a Tertulliano 
 conputatum inuenitur in Iibro, quem scripsit aduersus

 

 
 
 
 Iudaeos, quod ne ad iniuriam eius proficeret, quia recte 
 conputauit, praetermisimus.

Et quis ambigat de hoc numero, cum trecenti circiter 
 anni nunc super hunc numerum inueniantur? inpudentis ergo.) 
 est post tantum superadditum numerum aduentui saluatoris 
 dicere: non uenit\'; sub apostolis enim aut tempore ipso, 
 quo agebat dominus inter homines, se poterat occultare 
 malitia contradicens ueritati, ut, cum omnia signa promissi 
 Christi uideret in saluatorem, de tempore tamen ambigere 
 se diceret, ut perfidiam suam celaret. post autem, cum super 
 promissum numerum supercrescere multi anni coeperunt, quae 
 inpudentia est negare uenisse, quod etiam et signis et temporibus 
 adinpletum scitur! nam quando aliquid plenum est et 
 non superabundat, potest contentiosus aliquis dicere non esse 
 plenum; nam si superabundet, clauditur os contentioso.

Ita et Iudaei tempore saluatoris potuerunt dicere, licet 
 per fallaciam, non bene conputatum a Darii tempore usque 
 ad dominum Christum, ut ipse dicatur esse qui promissus 
 est. fallimur enim in annis et mensibus et diebus imperatorum 
 et ad liquidum non collegimus. adubi autem creuerunt tempora 
 super numerum praescriptum annorum promissi Christi, nulla 
 potest praetendi excusatio, ut non ipse esse Christus dicatur, qui 
 uenit, nisi, quod absit. mentitus dicatur esse qui promisit.

 
 
 
 quando enim tempus promissionis emensum est et negatur 
 uenisse qui promissus est, quid aliud quam mendacii arguitur 
 qui promisit? sed ueracem esse qui promisit signa omnia 
 docent, quae praedicta sunt et reperta in Christo noscuntur. 
 Iudae autem, dum emendare erubescunt, non cogitant futurum 
 iudicium. nihil enim peius est, quam si neget quis uerum esse. 
 quod intellegit non esse mendacium.

Faciamus, inquit, hominem ad imaginem et similitudinem 
 nostram. hoc quibusdam ex alia parte lectionis 
 intellegendum esse uidetur, ex hac uidelicet, in qua legimus 
 dixisse deum: uenite, descendamus et confundamus linguas 
 eorum, quia, quantum in superficie uidetur, simile est: 
 unius enim uox est plurali numero loquentis, sed discrepat 
 sensu, quia et dissimilis ratio est. illic enim de creando homine 
 dicit, quem ad imaginem et similitudinem suam deus uult 
 creari. illud autem quod dicit: uenite, descendamus et 
 confundamus linguas eorum, ad hoc pertinet, ne se intellegerent 
 homines; unde ad angelos potest uideri locutus deus, 
 quasi imperator ad exercitum. communiter enim dixit, quia 
 facturus erat per illos, utpote creator illorum, ac per hoc: 
 confundamus, inquit, linguas eorum. nam cum dicit: faciamus 
 hominem ad imaginem et similitudinem nostram, 
 non potest dici angelis locutus, quia non potest dici una esse 
 imago dei et angelorum, sicut imperatoris et comitum, quia 
 quorum imago una est, non potest dissimilis esse dignitas uel

 

 

 

 
 
 
 natura. denique adiecit: et fecit, inquit, deus hominem; ad 
 imaginem dei fecit eum, ut deus dixerit et deus fecerit, 
 non alter deus aut differens, sed idem deus.

Quod enim unus ad unum dixit, non aliam naturam significauit, 
 sed personam. cum enim deus unus sit, tres tamen 
 personae sunt; et ideo unus est deus, quia, siue in filio siue 
 in sancto spiritu, dei unius substantia est, quia non potest 
 non hoc esse, quod de ipso est, quod ipse est. dei ergo patris 
 persona est dicentis: faciamus; filii uero facientis hominem 
 ad imaginem dei: siue ad patris siue ad suam, nihil interest, 
 quia utriusque una imago est. fecit ergo filius per spiritum 
 sanctum. sicut enim pater per filium dicitur facere, ita et 
 filius per sanctum spiritum ipso dicente: quia ego in spiritu 
 dei eicio daemonia. igitur una trium imago est, quia, 
 siue pater siue filius siue sanctus spiritus, unus est deus. ac 
 per hoc unus factus est homo ad unius dei imaginem. in 
 eo autem imago dei est homo, ut, sicut unus est deus in 
 caelis, ex quo omnia subsistunt spiritalia, ita unus esset in 
 terris homo, ex quo ceteri haberent carnalem originem.

Aliquibus tamen uidetur, quia in dominatione imago 
 dei factus est homo, quia dixit: et dominetur piscium 
 maris et uolatilium caeli et totius terrae, cum non 
 solum uiro, sed et mulieri ista cernantur subiecta, quam 
 constat dei imaginem non habere. quod quidem duplici modo 
 caret ratione; per hoc enim neque ad filium dixisse deus 
 adseritur: faciamus hominem ad imaginem et

 

 
 
 
 similitudinem nostram, sed ad dominationes caelestes, quas apostolus 
 memorat, si imaginem dei homo in dominatione habet, 
 et mulieri datur, ut et ipsa imago dei sit, quod absurdum 
 est. quo modo enim potest de muliere dici, quia imago dei 
 est, quam constat dominio uiri subiectam et nullam auctoritatem 
 habere? nec docere enim potest nec testis esse neque 
 fidem dicere nec iudicare: quanto magis imperare!

Sunt quidam inter nos, qui partim negotiis saecularibus 
 occupati, partim minus studiosi circa sacras scripturas, errorem 
 patiuntur putantes Samuhelem sacerdotem fuisse, id est, ex 
 Aaron habere originem, ex cuius progenie constituit dominus 
 deus nasci, non fieri sacerdotes. nec alicui praeter filios eius 
 concessum est, ut poneret in altare incensum. ex quibus aliqui 
 plus errantes negant quidem Samuhelem de genere fuisse 
 Aaron, hoc est, non illum dicunt natum sacerdotem, et nihilo 
 minus sacerdotio illum adserunt functum. quibus prius respondendum 
 est. peius est enim negare Samuhelem natum fuisse 
 sacerdotem et tamen adserere functum illum esse sacerdotio, 
 quam dicere sacerdotem illum fuisse ex filiis Aaron. hic enim 
 ignorantia est, illic stultitia. cum enim didicerint, qui illum 
 putant natum sacerdotem, ex filiis Aaron non esse, manifestum 
 habebunt non illum fuisse sacerdotem ignari, quia non licuit 
 agere alicui sacerdotium, nisi ei qui esset ex semine Aaron. 
 conpertum enim habent; manifestum est enim, quia Chore, 
 cum non esset ex filiis Aaron et uoluisset super altare

 

 

 
 
 
 inponere incensum, hiatu terrae absumptus est cum sociis suis. et 
 Ozias rex, cum non utique esset ex semine Aaron, sed ex tribu 
 Iuda, et praesumpsisset agere sacerdotium, stans ante altare 
 percussus lepra in fronte est et sic exspirauit.

Illi autem, qui dicunt Samuhelem non natum esse sacerdotem 
 et nihilo minus egisse illum adserunt sacerdotium. 
 satis stultum est quod dicunt. et stulto suadere quod bonum 
 est, laboris est maximi. quanta enim hebetudine ducuntur, 
 ut sole apparente super terram dicant quia nox est! cum enim 
 legant et non uno loco legant hoc a deo esse decretum, ut 
 nemo auderet sacerdotium agere praeter Aaron et filios eius. 
 obstinata mente contendunt sacerdotem fuisse Samuhelem. 
 non enim intellegunt, quia si natus sacerdos non est Samuhel 
 et sacerdotium egit, praesumptor dicitur, quia hoc deus statuit. 
 ut nascerentur, non fierent sacerdotes. et de Samuhele hoc sentire 
 puto tutum non esse. quo modo enim posset fieri, ut uir 
 laudabilis et dei testimonio commendatus hoc ageret, quod 
 inconcessum sciebat? cuius etiam praesumptionis uindictam 
 pro certo habebat semel et iterum factam. nec enim dei iudicio 
 poterat ad hoc adspirare, quem inmutabilem sciebat; a 
 quo, si forte hoc audisset, temptari se potius credidisset 
 sciendo deum nullo modo sententiam suam posse, rescindere. 
 posset enim magis sub dei apparentia et nomine id agi secum 
 credere, ut circumueniretur a parte aduersa, quam iudicium 
 suum deum posse mutare.

Denique cum Balaam prohibitus esset a deo, ne iret ad Balac.

 

 
 
 
 et postea iterum requisisset, an iret, indignatus ei deus exemplo 
 asinae corripuit eum, quia prohibentem angelum uidens asina 
 coeptum iter implere nolebat. Balaam uero prohibente deo, ne 
 iret, iterum interrogans, an ire illum uellet, sic de deo quasi de 
 homine iudicauit, qui per id, quod inpraescius est, uarius et 
 mutabilis est. sed Balaam nullo diuino testimonio commendatur 
 — erat enim ariolus —, Samuhel aų.tem uir deo carus et 
 iudiciorum eius sciens fixam esse sententiam, quo modo aliud 
 fieri debere crederet. quam sciebat a deo esse constitutum?

\'Sed Heli\', inquiunt, (mortuo et filiis eius sacerdotibus 
 Samuhel coepit agere sacerdotium\': quod nec lectio docet nec 
 ratio ammittit. hoc enim dicentes nullum putant tunc fuisse, 
 qui ageret sacerdotium, ut his tribus mortuis, nisi Samuhel 
 populi munera obtulisset, sacerdotium agi desisset; quae adseueratio 
 dei est inimica. his enim deus inprouidus iudicatur; 
 quasi nescius enim id statuit, quod permanere non possit. ut 
 quid enim nulli alii quam filiis Aaron sacerdotium agere usque 
 in saeculum statuit, hoc est usque ad tempora aduentus Christi. 
 st hoc deficere sciebat? si autem nescit — quod absit! — 
 iuprouidus fuit; et ideo potest, ut Samuhel fuerit illis deficientibus 
 sacerdos. si autem prouidus et praescius deus est, 
 permansit quod statuit; et si permansit quod statuit, Sfł.muhel 
 non egit sacerdotium, quia de non erant sacerdotes. in 
 ueteri lege nasci decreuit deus sacerdotes, in noua uero fieri 
 dominus iussit sacerdotes.

Eligant nunc unum e duobus: aut natum probent

 

 
 
 
 Samuhelem sacerdotem aut factum. sed consentiunt non illum natum 
 esse sacerdotem, quia sciunt illum non esse ex filiis Aaron. 
 si ergo natus non est sacerdos Samuhel, factus autem non 
 legitur nec probatur, quia nec statuerat deus fieri sacerdotes. 
 in absoluto est Samuhelem minime sacerdotem fuisse.

Sed contradictores clausis oculis: (si sacerdos\', inquiunt. 
 \'non fuit, uicem tamen egit sacerdotis, quoniam legitur deo 
 sacrificium obtulisse! quis audeat negare quod scriptum probatur? 
 obtulit enim deo sacrificium Samuhel, sed non inde 
 uicem sacerdotis egisse cognoscitur. ipse enim semper dicitur 
 offerre, cuius oblationes sunt, quas super altare inponit sacerdos. 
 et Saul obtulit hoc utique genere, id est per sacerdotem, 
 sicut et nunc offertur, et Dauid obtulit et Solomon obtulit 
 et ceteri similiter obtulerunt. numquid omnes uicem sacerdotis 
 egerunt? quamuis enim proprio sacerdos fungatur officio. 
 ille tamen offerre dicitur, cuius nomine agit sacerdos; ipsi 
 enim inputatur. cuius munera offeruntur. et qui non fuit 
 sacerdos, quo modo uicem agere poterat sacerdotis? numquid 
 diaconus potest uicem agere sacerdotis? praefectus etenim 
 potest agere uicem praefecti et praetor praetoris, non tamen 
 priuatus potest agere uicem potestatis alicuius: quanto magis 
 sacerdotis uicem agere non potest, qui non est sacerdos!

Quo enim consilio ad hoc adspirare audet, quod sibi 
 scit non licere? nam si sacerdos alicubi desit, potest alterius 
 loci sacerdos rogatus uenire et uicem eius agere, non tamen 
 profeta, quamuis sanctae uitae sit, agere potest quod sibi scit 
 minime esse concessum. aliud est enim bene uiuere et aliud 
 potestatem alicuius officii accipere. sicut enim, qui sacerdos 
 est, non ex eo uitam suam commendatam putare debet, ita 
 et, qui sanctae conuersationis et uitae est, non iam ex eo sibi

 

 
 
 
 sacerdotium uindicare debebit. quamuis enim bonum sit sacerdotium, 
 tamen malum erit ei, cui concessum non est et praesumit. 
 nam si respiciamus quod scriptum est de sancto 
 Samuhele, uidebimus quale testimonium det ei scriptura dicens: 
 et innotuit. inquit, omni populo, quoniam fidelis 
 est Samuhel in profetam domino; et in psalmo: 
 fiant, inquit. Moyses et Aaron in sacerdotes eius et 
 Samuhel inter eos qui inuocant nomen eius. quis 
 non aduertat ex hac distinctione diuisas esse personas dignitatum 
 causa, ut Moyses et Aaron sacerdotalem dignitatem adepti 
 noscantur, Samuhel uero inter profetas deo dignus 
 exstitisse habeatur, qui precibus deum inuocabant ad protegendum 
 populum suum, sicut legitur? in tantum autem 
 sacerdotes minime defuisse probantur. ut reuocata arca baiulis 
 Leuitis uiri Bethsamys obtulerint deo sacrificia absente Samuhele. 
 rege autem facto Saul Achimas erat pronepos Heli 
 sacerdotis, qui portabat efut.

\'Sed hinc\\ inquiunt, \'uidetur sacerdos fuisse Samuhel. 
 quia uestitus erat efut.\' quasi non hodie diaconi dalmaticis 
 induantur, sicut episcopus. efut autem etiam Dauid legimus 
 fuisse indutum, et duplicem efut. Samuhel autem adhuc puerulus. 
 succinctus erat efut: numquid puerulus deo potuit populi 
 munera offerre? uides ergo, quia efut unum quidem nomen 
 est, sed non unam rem semper significat. sacerdotes enim

 

 
 
 
 portabant, non uestiebantur efut; reges uero et Leuita Samuhel 
 induebantur efut. aliquando ergo uestis, aliquando quasi armariolum, 
 quod portabant sacerdotes ad interrogandum dominum, 
 significatur efut.

Quantum apparet, probatum est Samuhelem non sacerdotem, 
 sed profetam fuisse. nunc his respondemus, qui ignorantes 
 quia Samuhel non est de filiis Aaron sacerdotis, aestimant 
 illum sacerdotem fuisse; nec enim fas erat, ut de origine 
 Aaron descendens sacerdos non esset. quos primum uolo 
 cognoscere quia, si sacerdos erat Samuhel, sine dubio et 
 Helcana pater eius sacerdos fuit. congruum quoque fuerat et 
 filios eius sacerdotes fuisse, quos, quia sacerdotes non erant, 
 iudices illos constituit filiis Israhel, sicuti et idem ipse erat 
 Samuhel. sic enim legimus: quia iudicauit filios Israhel. 
 Helcana autem pater Samuhelis, propter quod sacerdos non 
 erat: ascendebat, inquit, ex diebus in dies de ciuitate 
 sua Armathen adorare et sacrificare deo omnipotenti 
 sabaoth. et ibi erat Heli et duo filii eius, 
 t)fni et Finees sacerdotes domini.

Quid tam apertum, quia ueniebat Helcana offerre munera 
 sua ante dominum per sacerdotes tempore conpetenti, secundum 
 quod statuerat Moyses, ut tribus temporibus anni offerrent 
 munera et decimas suas, ubi fuisset arca domini et sacerdotes, 
 quippe cum et duas uxores habuerit tempore uno, quod inlicitum 
 est sacerdotibus? erat enim Helcana ex Leuitis, sicut generationum 
 ordo se continet in libro Paralipomenon. adhuc enim Leuitae non 
 erant habentes ordinem constitutum ministerii circa sacerdotes

 

 
 
 
 et arcam domini. Dauid enim in regno suo disposuit uices 
 sacerdotibus et Leuitis, ut a uiginti annis et supra, in lege. 
 autem a uiginti quinque annis et supra, inciperent exhibere 
 seruitia dominicis caerimoniis, ut essent ex filiis Aaron, id est 
 de Finees et Ithamar traduce, classes sacerdotum uiginti 
 \'quattuor, quae uices suas agerent certis temporibus. Leuitae 
 autem constituti sunt, qui essent tabernaculi ianitores et qui 
 baiuli arcae domini et qui. excubias obseruarent et qui uasorum 
 essent custodes et qui promiscuas susciperent oblationes. 
 et uiginti quattuor classes institutae sunt cantantium et 
 citharizantium et musicorum ceterorum, ita ut etiam hi, id 
 est omnes Leuitae, haberent temporum uices, quia necesse 
 erat eos et otium habere, ut et domorum suarum agerent 
 curam.

Et non solum haec proficiunt ad causam supra dictam, 
 \'quoniam Samuhel non fuit de filiis Aaron, sed et illud quod 
 dicit mater eius ad dominum: quia si mihi, inquit, dederis 
 filium, commodo eum domino omnibus diebus 
 uitae suae. non hoc diceret, si esset natus sacerdos — oportebat 
 enim illum seruire altari —, sed quia Leuita erat et adhuc lex 
 Leuitis non erat posita, sed unus quisque pro uoluntate sua 
 agebat, ita ut oberrantes inlicita praesumerent. Ionatham enim 
 filius filii Moysi, cum inter Leuitas deputatus esset, sacerdotium 
 agere praesumpsit tribui Dan. ac per hoc legimus in 
 libro Iudicum, quia unus quisque, inquit, placita sibi 
 faciebat, eo quod non esset rex in Israhel. idcirco

 

 
 
 
 uouit Anna dicens: commodo eum domino, ne cum ceteris 
 oberraret.

Et ut plenius quaestio discuti possit, etiam illud 
 tractemus, quod dictum est de Helcana, quia ueniebat ei 
 diebus in dies offerre munera sua et decimas. quo modo 
 decimas offerebat, qui nihil possidebat? Leuitae enim non 
 acceperunt agros, quia de decimis, quae a plebe dabantur, 
 uictum quaerebant. sed potest fieri et sic datur intellegi. 
 quia potuit habere possessionem uxoris suae aut emptam, 
 quia de aliis tribubus accipiebant uxores non solum hi, sed 
 et ceteri, ita ut et sacerdotes acciperent sibi de aliis tribubus 
 uxores. nam Ioadae sacerdos magnus uxorem duxit de tribu 
 Iuda filiam regis Ioram.

In absoluto est septem mulieres septem ecclesias esse 
 significatas; quamuis enim una sit, sed septiformis dicitur, 
 ut corpus unum septemplici numero constet membrorum. non

 

 
 
 
 solum enim nos, sed et superni caelestes ecclesiae membra 
 sunt, cuius caput Christus est. siue igitur una siue septem 
 dicantur ecclesiae, non discrepat. una enim dicitur, quia unum 
 habet caput, quod est Christus; septem autem ideo, quia, 
 sicut membra diuersa sunt, ita et potentiae spiritales. inter 
 quas et nos deputamur, diuersae sunt uirtutes, propter quod 
 et egere dicuntur. idcirco enim diuersae sunt, ut non omnia 
 singulae possint, sed simul omnes corpus sint Christi, quia 
 ipse est caput corporis ecclesiae, ex quo totum corpus 
 subsistit, id est ex quo omnia in caelis et in terra habent 
 originem.

In hac ergo quae in terris est ecclesia omnium ecclesiarum 
 facta est mentio, quia, cum huic sacramentum creatoris 
 praedicatur, etiam caelestibus huius modi intimatur 
 doctrina. inferioribus enim . cum insinuatur, necesse est ut 
 audiant et superni. unde apostolus: mihi. inquit, minimo 
 omnium sanctorum data est haec gratia inter 
 gentes euangelizare inconprehensibiles diuitias 
 Christi et inluminare omnes, quae sit dispositio 
 mysterii absconditi a saeculis in deo, qui uniuersa 
 creauit, et innotescere principibus et potestatibus 
 in caelestibus per ecclesiam multiformis sapientiae 
 dei. per hanc ergo ecclesiam superni docentur, quia 
 ueritas, ait, de terra orta est. ut enim mentio superiorum 
 fiat, hic septem ecclesiae nuncupantur in una plebe, quas 
 septem ecclesias supplices profeta inducit saluatori facto 
 homini. intellexerunt enim ad hoc natum esse Christum, ut

 

 
 
 
 auferret obprobrium, primum quidem sub lege sua agentium, 
 deinde ceterorum. habebant autem in memoria scriptum esse: 
 ueniet ex Sion qui eripiat et auertat impietatem 
 ab Iacob.

Hae ergo septem ecclesiae adprehenderunt hominem 
 unum, id est natum Christum, dicentes: panem nostrum 
 manducabimus et uestimentis nostris operiemur. 
 uerum tamen inuocetur nomen tuum super nos, 
 aufer obprobrium nostrum. quid est hoc quod precautur 
 si enim pane proprio utuntur et uestimentis suis induuntur, id 
 est, et uiuunt et nudae non sunt, quid eis deest? si enim 
 panis ad uitam significatur et uestitus ad dei deuotionem 
 — quia qui sine deo est, nudus dicitur; unde apostolus: qui in 
 Christo, ait, baptizati estis, Christum induistis et 
 iterum: si expoliati, inquit, non nudi inueniamur —, 
 quid est quod poscunt ut auferatur ab eis obprobrium, nisi 
 quia hic populus signatur in septem ecclesiarum numero, qui 
 sub lege agens Christum expectabat promissum ad abolenda 
 peccata? ideo dicunt: panem nostrum manducabimus 
 — hoc est, uerbis legis, quae unum tradunt deum, pascemur, 
 quia non in pane tantum uiuit homo sed in omni 
 uerbo dei — et uestimentis nostris operiemur, id est, 
 creatoris nostri nomine censemur, quia hoc unus quisque 
 indutus dicitur, quod et est et profitetur.

Denique senatores uel officiales ex uestibus intelleguntur quid 
 sint. sed quia haec satis non faciunt ad deum pi\'omerendum, hoc 
 etiam statuit, ut per sacramentum cognitionis unius dei heres 
 esset homo regni caelomm. per fidem enim peccatis ablutus et a 
 morte secunda, quae ex sententia data in Adam homines apud 
 inferos detinebat, alienus nullo detinente pergit in paradisum 
 dei patris, in quo dixit dominus latroni, quod secum esset 
 futurus. quamuis enim populus supra dictus, qui in septem 
 ecclesias significatus est, sub dei lege esset et deuotione a 
 mundi ipsius origine, indigebat tamen purificatione tam proprii 
 quam paterni delicti, quia omnes, inquit, peccauerunt et 
 egent gloria dei. idcirco orant supra memoratae ecclesiae, 
 ut auferatur obprobrium earum inuocatione nominis Christi, 
 quia qui signum eius habent, quo uicit mortem, ab inimico 
 teneri non possunt. et non solum istae ecclesiae Christi nomen 
 super se inuocari precantur, sed et supernae spiritales in 
 caelestibus degentes. quamquam enim spiritales sint et caelestes 
 potentiae, obprobrio tamen subiacent, si a creatore suo 
 fuerint alienae, et nec membra erunt corporis, quae caput 
 suum non cognoscentes oberrant.

Et quia aliud non est quam explanauimus, in subiectis 
 profeta testatur dicens: in illa autem die inluminabit

 

 
 
 
 deus in consilio super terram et adiecit: quoniam 
 abluet dominus, inquit, sordes filiorum et filiarum 
 et sanguinem purgabit de medio eorum. quid tam 
 euidens, quia in illo die, id est quo promissum dei impletum 
 est et fidei sacramentum declaratum est hominibus, inluminati 
 sunt, ut per creatoris cognitionem purificati, qui rei fuerant 
 mortis, fierent aeternae uitae heredes? promiscue igitur profeta 
 locutus est, ut omnes dono dei indigere significaret, ut. 
 siue peccatores siue iusti, dei misericordiam expectasse noscerentur, 
 peccatores propter delicta propria, ut de faucibus 
 mortis eriperentur, iusti uero paterno absoluti peccato deleta 
 sententia data in Adam, per quam cuncti tenebantur a morte, 
 libertate accepta in dei regnum intrarent, iam non serui, sed 
 filii dei. 
 
 
 QVAESTIONES NOUI TESTAMENTI. 
\t

Cum ea quae non erant deus uoluisset existere et maiestati 
 suae minime opus hoc condignum sciret, prius de se, 
 cum sit natura simplex et incorporeus, filium generauit, qui 
 nihil ab eo distaret, ut magnitudini suae congruus responderet 
 effectus. quid enim ultra posset facere, quam ut se alterum, 
 qui perfectus est, generaret? hoc ergo perfectum opus est, quo

 

 
 
 
 nihil possit uideri praestantius. cetera enim omnia minora 
 sunt; quanto enim excellentior his omnibus Christus est, 
 tanto magis creatio illorum inferior est generatione eius. est 
 et aliud. deus enim. ex quo sunt omnia, uolens condere creaturam 
 uerbum prius, quod in mysterio apud se habebat, 
 generauit, hoc est fecit exsistere. quod uerbum idcirco filium 
 nuncupauit, ut ostenderet de se illum exstitisse et esse sibi 
 consubstantiuum, ut lex, qua filii de parentibus sunt, hoc 
 credibile faceret, per quod manifestaret creaturae mysterium, 
 quod latuit in eo ex aeterno.

Uerum et manifestum est saluatorem baptismo non eguisse, 
 quia Christus non factus sed natus est dicente angelo pastoribus: 
 ecce natus est uobis hodie saluator, qui est 
 Christus dominus. denique sciens Iohannes sanctitatem 
 eius prohibebat eum a baptismo, saluator uero institit fieri 
 oportere, non utique propter peccatum, sed propter implendam 
 iustitiam. dignum enim erat, ut ipse exemplo esset futuris 
 filiis dei, qui per baptismum filios dei fieri docebat; et qui 
 credentibus spiritum sanctum dari promittebat, debuit istud 
 in semet ipso uisibiliter demonstrare, quo conperto credentes 
 inuisibiliter accipere se spiritum sanctum in spe haberent.

 

 
 
 
 nam saluator utique, cum de spiritu sancto nascitur, purificatum 
 corpus habuit. unctio enim carni eius spiritaliter in utero 
 data est; spiritus enim sanctus purificauit quod de Maria 
 uirgine in corpus saluatoris profecit. et haec est unctio carnis 
 corporis saluatoris, quare et natus \'Christus\' est appellatus. quod 
 enim per olei unctionem praestabat deus ministerio profetarum 
 his, qui in reges unguebantur, hoc praestitit. spiritus 
 sanctus homini Christo addita expiatione, quia anteriores 
 christi solam potestatem imperii accipiebant per unctionem. 
 saluator autem et potestatem accepit homo natus et purificatus 
 est natus. incongruum enim erat. ut dei filius in corpore 
 peccatis subdito nasceretur.

Hominis ergo causam suscipiens et per regenerationem 
 filios dei fieri docens baptizari debuit, ut in se hoc ostenderet 
 ratum. facile enim probatum habetur et suadetur quod dicitur. 
 si a magistro fieri uideatur. sic utique et uirtutum insignia 
 oportuit fieri, ut iam filius dei apparens per mysterium regenerationis 
 medellam daret corporeis passionibus, ut exemplo esset 
 futuris fratribus, quia per regenerationem accipit unus quisque 
 potestatem uirtutis.

Circumcisio praeteriti temporis mandatum est, quam usque 
 ad Christum oportuit habere auctoritatem, ut tam diu curreret, 
 quam diu Christus nasceretur promissus Abrahae, ut de 
 cetero cessaret circumcisio promissione impleta. in figura

 

 
 
 
 enim Christi Isaac promissus est. dixit enim ei deus: i n 
 semine tuo benedicentur omnes gentes, quod est 
 Christus. fides enim, quam Abraham acceperat, restaurata a 
 Christo est, ut in semine Abrahae, quod est Christus, omnes 
 gentes benedicerentur, sicut promissum fuerat Abrahae. circumcisio 
 itaque signum fuit promissi filii, id est Christi, quo 
 nato cessare oportuit signum promissionis, ita tamen ut ipse 
 promissus adueniens signum patris acciperet. ut sciretur is 
 esse, qui promissus fuerat omnes gentes iustificare per fidem 
 in circumcisione cordis. quia enim patri Abrahae carnaliter 
 nascentis filii signaculum circumcisionis corporale fuit, ita et 
 eorum, qui spiritaliter nascuntur, spiritale signum est circumcisio 
 cordis, ideoque rectius post Christum non adhuc oportuit 
 carnaliter circumcidi.

Ambigenti Mariae de conceptu possibilitatem angelus praedicat 
 dicens: spiritus sanctus superueniet in te, hoc 
 est: \'ne dubites, quia uirum nescis; quod enim dixi\', ait, \'quia 
 concipies, spiritus sanctus superueniens in te operabitur, ut 
 concipias sine uiro.\' et uirtus altissimi, inquit, obumbrabit 
 tibi. \'altissimi uirtus\' sine dubio Christus est; hoc 
 enim ad ipsius personam pertinet. superueniens ergo spiritus

 

 

 

 
 
 
 sanctus in uirginem sanctificauit eam opere suo efficiens corpus 
 sanctum ex ea, in quo uirtus quae dicitur dei filius nasceretur. 
 cuius obumbratio in uirginem haec est, ut de inmensitate 
 diuinitatis aliquid esset in utero uirginis, quantum posset 
 capere natura humana, quod quasi ex splendore obumbratio 
 diceretur uirtutis dei essetque dei uirtus nec non et deus: 
 nihil enim de deo est, quod non dicatur deus. nam hoc corporeum 
 est, ut sit in carne aliquid et caro dici non possit, 
 ut pili et ossa et cetera.

Quaestio ista gemina ratione debet intellegi. primum enim 
 domus Christi ecclesia est, quam aedificauit sibi sanguine 
 suo. deinde potest et corpus eius dici domus ipsius, sicut 
 dicitur et templum eius. si enim propter habitationem dieitur 
 templum dei, non absurde dicetur et domus, sicut legimus in 
 lege. sed si effectu spiritus sancti factum est corpus, quod 
 et domum posse dici arbitramur, quare ad personam Christi 
 relatum est, quaeritur. factum filii factum patris est, quia 
 utriusque una uirtus est. simili modo etiam factum spiritus 
 sancti factum filii dei est propter naturae et uoluntatis unitatem. 
 siue enim pater faciat siue filius siue spiritus sanctus, 
 trinitas est quae operatur; et quicquid tres fecerint, dei 
 unius est operatio.

Nemo sic poterit hebetari, ut neget omnia facere deum 
 cum ratione. ideo ergo Christus descendens de sacris sedibus 
 ad salutem mundo tribuendam, ut etiam mundum ipsum et 
 tempora a se instituta doceret, tum nasci homo uoluit 
 ad deminutionem humani generis augmentandam in deum, 
 quando ex magna deminutione lux, quae dies est, crementum 
 incipit accipere, ut tempus natiuitatis eius rationi congruat 
 doctrinae diuinae, quae ex umbra mortis homines coepit 
 multiplicare ad uitam.

Christus dei filius ex aeterno est secundum spiritum sanctitatis, 
 iuxta carnem uero ex semine Dauid natus est filius deo, 
 ut in utroque non factus deo filius habeatur, sed natus. illud 
 autem quod in baptismo audit, mysterii, non sua causa est. 
 nam hoc omnibus audit qui baptizantur. ipse autem demonstratur 
 tantum modo, ut ex hoc appareat in homine uirtutibus 
 deus, ceteri uero firmantur, quia ex hoc incipiunt esse 
 filii dei, cum sanctum accipiunt spiritum. quamuis enim sanctum 
 natum sit corpus domini, non tamen sacramento regenerationis

 

 

 
 
 
 firmatus fuerat homo Christus esse filius dei, nisi spiritum 
 sanctum accepisset, iuxta decretum renascibilitatis donum. 
 nam et Iudaei filii dei dicti sunt in deuotione, non in sacramento 
 quod nunc operatur, ut accepta remissione peccatorum 
 superueniente sancto spiritu dicantur filii dei. saluator ergo 
 et natus est secundum carnem filius dei et post in mysterio 
 firmatus. nec enim poterat quod de sancto sanctum natum est 
 non deo nasci, sed ut propositum mysterii impleretur, superueniente 
 spiritu non deminutum est, sed auctum.

Omnia propriis locis et temporibus gessit saluator. ut enim 
 omnia se nutu patris recte condidisse doceret, tunc uoluit 
 passione sua mundum redimere et reformare, quando eum et 
 creauerat, id est in aequinoctio, unde mundus initium cepit 
 et dies super noctem increscere. in regno itaque agens Romano 
 non nisi octauo Kl Apriles pati debuit, quando aequinoctium 
 habent Romani. tunc enim utique primum haec pars mundi 
 inluminata est et ex eo dies coepit crementum accipere 
 ideoque et passione saluatoris tunc a tenebris ad lucem 
 perducta. nulla itaque uituperatio auctoris poterit uideri, 
 quando lapsam creaturam tunc reformauit, quando et fecerat. 
 nec enim reprehendi poterit rei lapsae initium creationis, cum 
 ad id redeat instauratio. eadem enim die uoluit esse renouationis 
 gaudium, quo fuerat et dedicationis.

Non est ambiguum patrem Iosef Iacob fuisse. ordo enim 
 a Dauid per Solomonem tramitem suum tenens recto cursu 
 peruenit ad Iacob. cuius filius est Iosef: Heli autem filius 
 Matthiae, qui a Dauid per Nathan. filium eiusdem Dauid, 
 ordinem tenet usque ad tempus, quo saluator aduenit. unde 
 singuli euangelistae a Dauid singulorum fratrum generationum 
 ordines prosecuti quasi furcam fecerunt. ut Matheus a Dauid 
 per Solomonem descenderet ad "Iosef;" Lucas uero ab Heli, 
 qui tempore fuit saluatoris, ascendit per traducem Nathan 
 filii Dauid et Heli et Iosef utriusque iunxit tribum ostendens 
 unius generis esse utrumque, ut, cum Heli sociat Iosef, 
 non - discrepare eos in generatione, sed fratres ostendat, ac 
 per hoc non solum Iosef filium esse saluatorem, sed et 
 Heli. ipsa enim -ratione, qua Iosef filius dicitur saluator, 
 ipsa est et Heli filius et ceterorum omnium, qui de eadem 
 tribu sunt. hinc est quod dicit apostolus: quorum patres 
 et ex quibus Christus secundum carnem. diuino 
 etenim nutu permotus Lucas est, ut ab Heli per traducem 
 Nathan ascenderet ad Dauid et per Tharam patrem eius 
 ascenderet ad Sem filium Noe et adhuc super diluuium perueniret 
 ad Seth filium Adae, qui redditus est pro Abel, et 
 eadem ratione faceret filium Adae saluatorem, qua dicebatur

 

 
 
 
 filius esse Iosef et Heli, super Adam autem transcendens 
 adsignaret ante omnem carnem Christum filium esse dei.

Illud autem, quod quibusdam uidetur, quia Heli acceperit 
 uxorem Iacob, quo modo lex mandauit, ut, si quis mortuus 
 fuisset sine filiis, acciperet frater aut propinquus uxorem 
 eius et resuscitaret semen fratris sui, et ita factum, ut Heli 
 generasset Iosef Iacob, cuius uxorem acceperat, et per hoc 
 iungi generationem, ut non inmerito Iosef patrem habere 
 Heli dicatur, hoc nec probabile est et ad nullam rem proficit.

Illud autem, quod supra dictum est, et [per] generationem 
 iungit per duos fratres filios unius et Christum ostendit 
 filium dei esse ante omnem generationem. euangelista enim 
 cum refert dicens: et ipse Iesus erat incipiens fere 
 annorum triginta, filius sicut putabatur Iosef. 
 qui fuit Heli, id est, Iesus filius aestimabatur Iosef et 
 non solum Iosef erat filius, sed et Heli. non quia Iosef 
 filium dicit Heli, sed eodem genere, quo Iosef uocabatur 
 filius esse Iesus, ita erat etiam filius Heli, propter quod fratrum 
 filii erant Iosef et Heli, id est Solomonis et Nathan 
 filiorum Dauid, ut per Dauid ascendens ad Abraham et Noe et 
 Seth et ad ipsum Adam et super Adam doceat esse Christum 
 filium dei. cum enim dicit: qui fuit filius Seth. 
 q.ni fuit filius Adae, qui fuit filius dei, Christum 
 utique ita dicit Adae filium, sicut dicebatur filius Iosef. ait 
 enim Maria ad Iesum: fili, quid fecisti nobis? etenim 
 ego et pater tuus maesti et tristes

 

 
 
 
 ambulantes quaerebamus te. super Adam autem iungit Christum 
 patri deo, ut qui horum, id est ab Adam usque ad Iosef et 
 Heli, filius dicebatur, ante istos omnes dei uerus filius intellegeretur, 
 ad confusionem Fotini, qui Christum non nisi ex 
 Maria nec ante fuisse contendit. quorum enim non erat, filius 
 dicebatur et dei, cuius uere filius erat, negabatur.

Si enim, quod inprobabile est et ad nullam rem proficit, 
 Iosef Heli filius dicatur secundum quod supra diximus, 
 non dixisse uidebitur de Christo, quia fuit filius dei, sed de 
 Adam. per ordinem enim singulorum filiorum patres subiciendo 
 uenit ad Enos, cuius patrem dicit Seth, patrem autem 
 Seth dicit Adam, Adae uero patrem dicit deum. nescio qune 
 utilitas sit sic adseuerare. si autem per ordinem, sicut diximus, 
 singuli patres Christi dicantur, sicut et filius dicebatur 
 Iosef — quia dictum est: quorum patres et ex quibus 
 Christus secundum carnem —, ipso ordine legitur filius 
 esse Seth et filius Adae et super hos omnes adsignatur filius 
 dei, ut ante ipsos dicatur esse, quorum filius nuncupatur.

Non potuit latere Marcum, quid scriberet; nec enim expers 
 erat lectionis, qui ab infantia diuinis litteris imbutus

 

 
 
 
 exercitatus erat in lege, maxime cum apostolos sit secutus. sciens 
 autem omnia ad auctorem referenda dicta, haec ad Eseiam 
 reuocauit, qui sensum istum prior intimauerat dicens: uox 
 clamantis in deserto: parate uiam domino, rectas 
 facite semitas dei nostri. denique post uerba Malachiae 
 statim subiecit euangelista dicens: uox clamantis in 
 deserto, ut iungeret uerba utriusque profetae ad unum 
 sensum pertinentia sub prioris profetae persona.

Tanta sanctitate praeditus est etiam ab ipsis cunabulis 
 Iohannes, ut nec falli nec fallere credatur nec dominum suum, 
 qui eum in utero per spiritum sanctum inluminauerat, nescire. 
 ac per hoc uerum est, quia et descendente in eum spiritu 
 agnouit eum et, priusquam ad baptismum ueniret, non ignorauit 
 eum. sciebat enim eum, sed an ipse esset, qui donum 
 dei patribus repromissum ministraturus esset, nesciebat, hoc 
 est, quod tunc se didicisse profitetur, cum uidit in eum 
 spiritum descendisse. sic enim se a deo instructum dicit Iohannes: 
 super quem uideris, ait, spiritum descendentem et 
 manentem super eum, ipse est qui baptizat in 
 spiritu sancto. hoc etiam apostolus contestatur: dico

 

 
 
 
 enim, inquit. Christum ministrum fuisse circumcisionis 
 pro ueritate dei ad confirmandas promissiones patrum. 
 hoc est in quo nesciebat dominum Iohannes; 
 quamuis enim magnificentiam eius non ignoraret, hoc tamen 
 latuit eum, quia per ipsum fides Abrahae implenda erat.

Qui baptismum putat carnali ratione consistere, hic non est 
 spiritalis; nec donum caeleste poterit consequi, qui se non 
 per aquam, sed per fidem inmutari non credat. aqua enim 
 cernitur, sed qui non uidetur spiritus operatur, ut fides in eo 
 sit. quia sicut sordes corporeas . aqua, ita spiritus animam 
 abluit a peccatis, ut quo modo uisibilia uisibilibus, ita et 
 spiritalibus prosit spiritus. ac per hoc spiritalis ratio uertitur 
 in baptismo. plus est enim ibi quod auditur quam uidetur.

Cum hinc ergo Nicodemus carnali constrictus ratione dubitaret, 
 saluator, ut eum ad fidem adtraheret, exemplo usus est 
 congruo. ut ad rem inuisibilem firmandam uisibile daret exemplum, 
 quod solo auditu consistit, non uisu; et non negatur, 
 et est tamen terrenum, quia mundi rem operatur. ait ergo 
 dominus ad Nicodemum suadendo illi: spiritus ubi uult 
 spirat. et uocem eius audis, sed nescis unde ueniat 
 uel quo eat; sic est omnis qui renascitur ex aqua

 

 
 
 
 et spiritu sancto, ut quo modo uox uenientis spiritus. 
 id est uenti, auditur quidem, non autem uidetur, sicut dictum 
 est, sic et ratio baptismi auditur quod dicatur, non tamen quo 
 modo per spiritum fit uidetur; auditur tamen cum quid futurum 
 est ab eo, qui uerba insinuat, praedicatur, ut fieri credatur 
 quod auditur, non tamen ratio facti reddatur.

Cum autem nec per exemplum Nicodemus duceretur ad 
 fidem, tunc audit a saluatore: si terrestria, inquit, dixi uobis. 
 et non creditis, quo modo, si dixero caelestia, credetis? 
 ista uerba terrena dixit, quae ad exemplum protulit. 
 hoc est: (si per rationem terrenam\', inquit, \'exempli dati, spiritus 
 uenti, non creditis posse fieri, quia quo modo fiat non uidetur. 
 qui fieri poterat, ut, caelestia si darem exempla. quae utique 
 nescitis, crederetis?\' potest enim homini suadi quod nescit, 
 per id quod scit; ut puta, deus dicit de Christo, quod filius 
 eius sit uerus, quod quo modo sit, conprehendi non potest; per 
 id quod autem scimus secundum carnem quo modo sint filii. 
 credimus ideo deum dixisse: \'Christus filius meus uerus est\', 
 ut de semet ipso illum esse significaret. hoc modo et saluator 
 rem, quae nec uerbis nec animo explicari potest, per id quod 
 sensibile est et auribus auditur, uoluit commendare, hoc est. 
 per exemplum spiritus, qui est uentus, quem et sensibilitas 
 capit et auris audit, sed unde ueniat nescit, factum spiritus 
 sancti, quod capi non potest, uoluit facere credibile.

Sed et in Actibus Apostolorum eodem modo legitur:

 

 
 
 
 et factus est, inquit, subito de caelo sonus tamquam 
 aduenientis spiritus ualidi et repleuit totam 
 domum et cetera. ecce aperte exemplo uenti spiritum sanctum 
 insinuat ita de caelo aduenisse et sonuisse, quem ad 
 modum ualidus uentus super terram. nam et Hieremias uentum 
 spiritum uocat dicens: uentus spirat in omni 
 regione. qui propterea quod in hoc mundo est et per diuersa 
 circumfertur loca, unde ueniat uel quo eat, nescimus. spiritus 
 autem sanctus de caelo uenit, sicut legimus, ut credentes 
 inluminet.

Quo modo ergo quibusdam uidetur de spiritu sancto 
 saluatorem dixisse: spiritus ubi uult spirat et uocem 
 eius audis, sed nescis, unde ueniat uel quo eat. 
 cum constet exempli causa locutum haec saluatorem? denique 
 subiecit: sic est, inquit, omnis qui renatus fuerit ex 
 aqua et spiritu sancto. quid tam apertum, quia spiritum 
 uentum significauit? sed ideo putant non uentum significatum, 
 quia ait: ubi uult spirat, quasi non omnis creatura e lege 
 sibi posita arbitrio remissa sit proprio. et nos enim imus et 
 facimus, quod uolumus, agentes sub lege. quare et rationem 
 praestabimus aut possibile putatur et nec stultum uidetur, 
 ut effectum uolens sancti spiritus insinuare illum ipsum daret 
 exemplum. igitur omni genere quaestionem solutam arbitror.

Hoc quidem non fuit temporis, sed ad condemnationem 
 factum est Iudaeorum, ut, cum ueritatis culmen meliorati 
 temporis non intellegerent ad lucrum salutis suae factum. 
 inclinaret se ueritas ad accusationem eorum. cum enim uelut 
 inimicum legis haberent saluatorem, quia misericordiae causa 
 ab onere illos legis uolebat liberare, sicut praedictum erat ab 
 Hieremia profeta — ait enim inter cetera: et dabo illistestamentum 
 nouum, non quale dedi patribus eorum-, 
 tunc saluator, ne inimicus, sicut putabant, appareret noua 
 praedicans, eum, qui mundatus fuerat a lepra, ad sacerdotes 
 misit offerre munera pro emundatione sua, sicut praeceperat 
 Moyses. et ut ad accusationem eorum hoc proficere testaretur, 
 in testimonium, inquit, illis, ut in iudicio haec res 
 contra illos testis esset, qui saluatorem inimicum legis dicebant. 
 hoc secutus est et apostolus Paulus. cum enim praedicaret 
 iam non oportere circumcidi, ipse Timotheum circumcidit 
 propter scandalum Iudaeorum — maluit enim rem superduam 
 facere, quam tumultum excitari a falsis fratribus —, quod 
 quidem errori profecit Iudaeorum. satis enim eis factum est 
 ad horam, per quod in perpetuum errarent.

Saluator hypocrisin Iudaeorum multis uult exemplis arguere 
 maiora ostendens admissa in lege et nullum ausum fuisse 
 accusare, ut non solum semel et iterum sabbatum in lege 
 uiolatum monstraret, uerum etiam sacerdotalem panem ipso 
 sacerdote concedente praesumptum inlicite et, quod maius 
 est, a sublimi auctoritate uiris. primus enim Iesus Naue 
 diuino praecepto sabbatum non seruauit, quo facto muri Hiericho 
 ultro ceciderunt. quantum profuit sabbatum non custodisse, 
 sed fidem! et Machabaei, cum prius caesi fuissent. 
 sabbatis dimicarunt et de hostibus triumpharunt et sacerdotes, 
 ut dominicis caerimoniis inseruirent, in templo sabbatum 
 contemnebant. Dauid autem iam unctus in regem. postquam 
 dei uirtute interfectum armis spoliauit allofilum in itinere 
 positus, necessitatem famis passus a sacerdote panem accepit. 
 quem non illi licebat manducare - sed excepta necessitate non 
 licebat; licitum autem erat, si necessitas exegisset -; denique 
 sacerdos uidens necessitatem non negauit et Dauid a deo 
 electus sine cunctatione accepit.

Talis causa est et sabbati, quare et circumcidi in sabbato 
 non prohibetur. haec enim, quae periculosa non sunt, sic 
 seruanda mandata sunt, ut non obsit, si ex necessitate fuerint 
 admissa, quia non ad salutem, sed ad reuerentiam mandata 
 sunt, illud autem quod omnino non licet semper non licet nec 
 aliqua necessitate mitigatur, ut admissum non obsit. est enim 
 semper inlicitum quod legibus, quia criminosum est, prohibetur. 
 superiora autem illa, quae diximus aliquando licere, talia 
 sunt, qualia ieiunia legitima, quae in necessitate soluta non 
 faciunt reos, si stomachi fuerit causa aut infirmitas febrium. 
 haec igitur scientes dolosi Iudaei discipulos accusabant, quasi 
 sabbatum uiolarent, sicut supra dictum est. saluator autem 
 noluit illis de tempore impletae legis praeiudicare, ne plus ad 
 insaniam prosilirent, sed de praeterito, unde sabbatum uindicandum 
 magis putabant, calumniosos illos ostendit, et non 
 solum in sabbati causa, sed et in sacerdotali pane confusi 
 sunt, sicut supra ostensum est.

Quantum ad historiam pertinet, Rachel filii tribus Beniamin 
 porro olim pro maleficiis propriis, operibus scilicet 
 Sodomitarum, et stupro, quod in concubinam uiri Leuitae 
 gesserant, a reliquis tribubus extincti et erasi sunt. quam ob 
 rem consolationem recipere uelle negatur sciens nullam spem

 

 
 
 
 eorum qui perisse noscuntur. filii autem Liae in primaeuis 
 annis in saluatoris causa occisi sunt, unde horum causae planctum 
 non uult adscribi, quia et innocentes occisi sunt et propter 
 deum, a quo sine dubio mercedis gi*atia aeterna uita donati 
 sunt. quapropter planctum Rachel filiis conpetere, qui et in 
 praesenti et in futuro erasi sunt, illi autem carnaliter plancti 
 spiritaliter consolati sunt; filii autem Rachel carnaliter conuersati 
 flammis spiritalibus consumentur. idcirco autem Liae 
 filiis occisis adimpletum planctum Rachelis euangelista testatur, 
 quia tunc plangere filios suos coepit, quando filios sororis suae 
 in tali causa uidit occisos, ut aeternae uitae heredes exsisterent. 
 cui enim aliquid aduersum euenit ex felicitate alterius, 
 infausta sua miserius luget.

Hi magi Chaldei non maliuolentia astrorum cursum, sed 
 rerum curiositate speculabantur. sicut enim datur intellegi. 
 traditionem Balaam sequebantur, qui cum arcessitus esset a 
 Balaac ad maledicendum populum dei, diuino nutu benedicere 
 coepit. ex huius ergo relatione conpertum habebant futurum 
 dei prouidentia ex Iacob qui regnaret. hic enim, quod non 
 est occultum, profetauit dicens: orietur stella ex Iacob 
 et cetera. istam ergo traditionem magi secuti uidentes stellam

 

 
 
 
 extra ordinem mundi hanc esse intellexerunt, quam Balaam 
 futuram indicem regis Iudaeorum profetauerat, quod quidem 
 factum contra inimicos religionis est. inde enim testimonium 
 accepit unde solet inprobari; astrologi enim inimici sunt ueritatis.

In hac causa si numerum per ordinem dierum et noctium 
 requiris, effectum intellegentiae non habebis, quia et Moyses 
 XL diebus et XL noctibus ieiunauit et non tamen integer 
 numerus inuenitur. quando enim per diem ascendit et per 
 diem descendit, omnem utique numerum non impleuit, sed 
 quia, ubi dies est, conputatur et nox et, ubi nox est, conputatur 
 et dies, ut a parte ad totum XL dies et XL noctes 
 dicuntur. ita est et quod dixit saluator, ut, quia tres noctes 
 sunt, tres accipiantur et dies. est enim nox, ne nouum 
 aut contra rationem forte uideatur, ut cum nox ex die pendeat. 
 nam ante lucem factam, ex qua appellatus est dies, quam 
 uesperum, quem sequitur nox, institutum minime dubitatur.

Quod passio dominica a nocte sumere adseueratur initium, 
 non absurdum est; nam sicut lux, id est dies, imago uitae 
 est, ita nox similitudo mortis est, id est tenebrae, sicut in 
 scripturis euidenter ostenditur, id est: filii lucis et e contra: 
 tenebrarum. nec mirum si, cum ubique dies nocti et lumen 
 tenebris, hic solum quae sunt sequentia anterioribus

 

 
 
 
 praeponantur, uel quod in tali causa rerum ordo confunditur et 
 mutatur, ut antesignana mortis nox magis quam dies esse 
 uideatur — ideo etenim a nocte initium sumitur —, qui non 
 aliter principi tenebrarum nisi per noctem potuit subintrari, 
 et ut aliquatenus dominus lucis, id est aeternae uitae, principi 
 tenebrarum siue mortis subiectus esset ad tempus, quatenus 
 et praeteritos et post futuros a morte liberaret. nam non 
 esset mors penitus uacuata nec umquam tenebrarum caligo 
 discussa, si dominum non uidisset. subintrante etenim tanta 
 luce secretum mortis, in quo dominabatur, euanuit, nec penitus 
 uinci potest, nisi qui uel per sua uel in suis capitur. 
 recte igitur in tali negotio tantum modo nox optinet principatum, 
 ita ut amitteret potestatem. et ut Iudaei in perpetua 
 non credentes nocte remanerent nec auctor dies tanti sceleris, 
 immo sacrilegii, sed nox fieret, praecedenti nocti contra rerum 
 seriem subditur dies, sicut deus et dominus omnium rerum 
 principi nefariae mortis, ut omnes a mortis laqueis explicaret.

Quod si cui adhuc forte uidetur esse contrarium, diligenter 
 aduertat, ne incipiat illud durius aestimare, quod deus se 
 personam induens serui, non dicam hominis, morti dederit. 
 quid ergo hic ordinem quaeris, ubi omnia uideas esse contraria? 
 quae est enim lux, quae fuit in tenebris, et tenebrae 
 eam non conprehenderunt, qua conprehensus est? qui enim 
 scit se ad hoc conprehendi ut feriatur, tempus illud in mortem 
 conputat. est et dies sequens- qua auditus et cruci fixus est; 
 est et nox quae cadit in sabbatum; est et ipsum sabbatum;

 

 

 

 
 
 
 est etiam uesper post sabbatum — hoc est quod Iudaeis a 
 Moyse praeceptum est in figura, ut uespere intrarent in sabbatum 
 —, in quo dominus resurrexit, qui conplectitur diem 
 dominicum, quia nox non inputatur sine die neque dies sine 
 nocte. hac ratione post tres dies et tres noctes dominus 
 resurrexit.

Obscuris uera inuoluere non est bonum. nam tres euangelistae 
 unum sensum habuerunt, Marcus autem rem, quae ab 
 istis praetermissa fuerat, uoluit intimare sciens necessariam. 
 nec enim falli posset, qui auctorum exempla secutus ea quae 
 scripsit magna deuotione et industria didicit et nec sine 
 sancto spiritu fuit. quid ergo ex hoc ostendere uoluit, debet 
 absolui. contuendum itaque est, quia non a Pilato, sed a 
 Iudaeis saluator cruci fixus est. quantum autem ad leges 
 Romanas pertinuit, innocentem pronuntiauerunt saluatorem. ait 
 enim Pilatus Iudaeis: ego nullam inuenio causam in eo 
 et dicentibus eis: cruci fige eum, respondit: quid enim 
 mali fecit? denique persistens et uolens educere eum de 
 manibus eorum, calumniam passus est dicentibus eis: si 
 hunc dimittis, non es amicus Caesaris. omnis enim

 

 
 
 
 qui se regem facit, contradicit Caesari. sic factum 
 est ut traderet eum iudicio illorum. sententiam ergo non 
 dedit Pilatus, sed Iudaei.

Denique praemoniti sunt, inquit, a principibus sacerdotum, 
 ut dicerent: cruci figatur. hanc sententiam tertia 
 hora datam uult intellegi, in qua assiduis uocibus perdurantes, 
 interuallo tamen horarum fere trium, quibus itum et reditum 
 est ab Herode, cruci fixerunt saluatorem. omnis enim qui 
 addicitur, ex eo iam mortuus conputatur, quo sententiam excipit. 
 manifestauit igitur Marcus, quia non iudicis sententia cruci 
 fixus saluator est. difficile est enim innocentem probare eum, 
 qui sententia iudicis punitur. discordare ergo se passus in uerbo 
 est, ut doceret tertia hora coeptum esse, quod sexta hora 
 impletum est, non legibus, sed persistente maliuolentia 
 Iudaeorum.

Quibusdam uidetur \'principes huius saeculi\' maiores Iudaeorum 
 significasse, quasi iuxta quod Petrus apostolus dixit:

 

 

 
 
 
 scitis enim, inquit, fratres, quia per ignorantiam 
 gessistis hoc malum, sicut et principes uestri. 
 ergo Iudaeorum erant principes, non tamen huius saeculi. 
 \'principes\' enim, ait, \'uestri\', non saeculi, quippe cum dixerint 
 regem se habere Caesarem, sub cuius fuerant redacti potestatem. 
 sunt autem isti hi principes, quos alio loco significauit apostolus 
 dicens: non est nobis conluctatio aduersus 
 carnem et sanguinem, sed aduersus principes et 
 potestates, aduersus huius mundi tenebrarum harum 
 rectores. recte ergo quaeritur. si enim isti non cognouerunt 
 Iesum, quo modo poterat fieri ut daemonia agnoscerent eum?

Sed aliud est quod cognouisse in Christo daemones dicit, 
 et aliud quod huius saeculi principes negat agnouisse. nam 
 daemonia sciebant quidem ipsum esse, sed qui per legem 
 fuerat promissus. omnia enim signa uidebant in eo, quae 
 dixerant futura profetae, et quod ex semine Dauid de uirgine 
 uenturus esset redemptor Israhel: mysterium autem diuinitatis 
 eius ignorabant, sicut et principes eorum. denique quaerit. 
 quamuis captiose, diabolus a saluatore dicens: si tu es filius 
 dei et cetera. uidens enim aliquando diuinam uirtutem, aliquando 
 hominis infirmitatem ambigens quid uerum esset. 
 torquebatur. concordant igitur scripturae secundum ea quae 
 reuelata sunt. inpossibile est enim discordare unius spiritus 
 uiros.

Non omnis ignorans inmunis a poena est. ille enim ignorans 
 potest excusari a poena, qui a quo disceret non inuenit; 
 istis autem hoc ignosci petit, quia habentes a quo discerent 
 operam non dederunt. huius modi non licet ignorare: accipient 
 ergo ueniam si conuertantur.

Sic animae occisorum clamant uindicari se postulantes, 
 sicut sanguis Abel clamauit de terra. causae ergo sunt quae 
 clamare dicuntur, cum loqui non possint. sanguis enim effusus 
 quid aliud quam uindicari se postulat, clamans non uoce, sed 
 ratione? nam et opus opificem laudare dicitur per hoc ipsum 
 quod uidentem se oblectat. non enim tam inpatientes sunt 
 sancti, ut urgeant fieri quod sciunt tempore praefinito futurum, 
 quod nec anticipari potest nec differri. sed hoc dicto ostendere 
 uoluit uindicaturum deum sanguinem sanctorum suorum, ne, 
 quia tam patiens nunc uidetur, inultum putaretur impium

 

 
 
 
 bellum, quod contra sanctos geritur, ut et terrorem incutiat 
 persequentibus dei seruos et exhortaretur pro se patientes. releuatur 
 enim anima patientis, quando uindicari se audit a potente. 
 prae se enim fert, si mortem suam audiat iudici displicere; 
 tunc enim pro certo habet innocentem se esse. et deus quidem 
 misericors et patiens est, sed moderate. expectat enim ut 
 impii credant et peccatores emendent; si quo minus, plectentur, 
 quia dei longam patientiam contemserunt.

Cuius rei exemplum etiam tempore misericordiae praedicatae 
 ostendit, ne non patiens, sed insensibilis, et quem neque dolor 
 alicuius neque pietas commouere uideretur. hinc est unde ait per 
 profetam: tacui; numquid semper tacebo? et dominus: 
 numquid non faciet, inquit, deus uindictam seruorum 
 suorum clamantium die ac nocte? sic utique 
 clamant, sicut supra diximus. si quis ergo Christianus ad 
 tempus uindicet non acerbe neque cum sanguine, non peccat; 
 melius tamen fecerit, si dimiserit iudici deo.

Omnia quae de Christo dicta sunt, adimpleta sunt. et ipse 
 dominus sic adimpleuit legem et profetas, cum omnia,

 

 
 
 
 quaeque de se scripta sunt, fecit nec dissoluit aliquid, sed confirmauit. 
 lex enim et profetae usque ad ipsum. profetae enim 
 de ipso locuti sunt; ideo ultra illum quae ab his de hoc dicta 
 sunt tendi non possunt neque post ipsum aliqui huius modi 
 profetae repperiri potuerunt, quia neque habent de quo 
 dicant, et de quo dicebant iam uenit. omnia etenim uoluminibus 
 suis complexi sunt, et incarnationem et conuersationem 
 et passionem et resurrectionem et diuinitatis manifestationem 
 et futurum eius iudicium reuelarunt, ac per hoc cessauerunt 
 profetae impleto opere dispensationis.

Lex autem duplici modo cessauit, nec quidem tota; nam 
 et id quod cessauit poterit manere, si seruetur condicio. aliud 
 enim cessauit in sententia, aliud in ipsa lege. praedicante 
 Iohanne baptismum paenitentiae in remissionem peccatorum 
 cessauit sententia legis, quae reos tenebat peccatores, cessa. 
 uerunt etiam onera legis, quae ad duritiam cordis Iudaici fuerant 
 data in escis, neumeniis, mustelis. misericordia enim adueniente 
 cessauit uindicta. sed onera legis in perpetuum cessauerunt, 
 sententia uero his cessat et aboletur, qui permanent in bene- 
 beneficio consecuto. his autem qui redeunt ad hominem ueterem 
 refricatur legis auctoritas, quia inmemores beneficiorum redeunt 
 sub sententiam legis.-

Circumcisio uero et sabbatum usque ad id tempus ualuit, 
 quo nouae legis praedicaretur mandatum. sic enim data sunt, 
 ut adueniente lege fidei cessarent. unde dicit apostolus: finis 
 legis Christus. nam et Danihel hoc significat, cum de

 

 
 
 
 aduentu domini et temporibus ebdomadum profetat, quia et 
 crisma et iudicium et sacrificium et ipsa ciuitas cessatura 
 . erat. spiritale enim adueniente lege necesse erat cessare 
 carnalia. tunc enim ei parte corporis seruiebatur deo, nunc 
 ex parte animae; pridem uisibiliter, modo inuisibiliter; tunc 
 in carne, nunc in animo, quia deo utique, qui spiritus est, 
 in spiritu seruiendum est. non ergo soluta lex est, quia 
 cessauit, sed successum illi est impleto tempore. nec enim 
 administratio eius accusatur aut iudicium, si peccatoribus 
 indulgentia datur, cum hinc magis recte data et iusta probetur, 
 quia quibus dominabatur, peccatores fuisse non negantur: quia 
 iustis, inquit, lex non est posita.

Non ergo quia misericordia praeferenda est, condemnanda 
 putetur iustitia, cuius reuerentia si non esset, ipsa misericordia 
 fructum non haberet. nisi enim hanc seruauerint post acceptam 
 misericordiam, nihil illis proderit indulgentia. nam dixit lex: non 
 facies tibi idolum neque adoraueris, quae in caelo 
 sursum sunt et quae in terra deorsum, et: non peierabi.s, 
 et: honora patrem et matrem, et: non occides, 
 neque fornicaberis, neque furtum facies, non dices 
 falsum testimonium, neque concupisces quicquam 
 proximi tui. numquid haec cessasse dicenda sunt? absit. sine 
 his enim quis poterit uel in hac uita idoneus iudicari? ac per 
 hoc cetera cessauerunt quae supra diximus, neumeniae, sabbata, 
 lex escarum, sacrificia, circumcisio et cetera. hinc est unde

 

 
 
 
 dicit apostolus inter alia: principes non sunt timori 
 operi bono, sed malo. uis autem non timere potestatem? 
 bonum fac, et habebis laudem ex illa. haec 
 seruata bonos faciunt, non tamen perfectos. unde saluator: nisi 
 abundauerit, inquit, iustitia uestra plus quam scribarum 
 et Farisaeorum, non intrabitis in regnum 
 caelorum. addens enim istis potiora saluator non soluit utique 
 legem, sed adimpleuit. sensus enim legis ad salutem hominis 
 pertinet, ut puta: oculum pro oculo, dentem pro dente, 
 I ut timens, ne pateretur quod alii facere prohibitus est, cohiberet 
 se a nequitia. saluator autem superiorem in hunc sensum 
 addens iustitiam: ego autem, inquit, dico uobis non 
 resistere malo; sed si quis te percusserit index tram 
 maxillam tuam, praebe illi et sinistram, ut, dum 
 uicem non reddit malo, perfectus sit. reddere enim uicem 
 iustum est, sed non plenum; si uero dissimulet ab iniuria, 
 plena iustitia est et abundans. retribuere enim gaudere ad 
 tempus est; remittere autem in futurum praestat laetitiam.

Sic ergo adimpleuit legem saluator, dum, quos illa iustitiam 
 docuit, hic iustiores effecit, quod illa non potuit quam ob 
 rem gaudium legis est, quia discipuli eius peritiores effecti 
 sunt. destruxisset plane legem, si impune peccari docuisset. 
 porro autem suspendit sententiam, ut hic qui male facit 
 habeat spatium paenitendi; si quo minus, redit in illum sententia 
 cumulata, quia non cognouit ad hoc se remissum, ut 
 emendaret se.

Nulli dubium est diabolum esse hominis inimicum, maxime 
 fidelis; uehementiora enim tela sua contra dei seruos exacuit. 
 sicut ergo iste bonorum inimicus est, ita et lex malis aduersa 
 est. quis enim contemnenti se non aduersetur? dominus ergo 
 peccatorem adloquitur, ut consentiat mandatis, quae illum 
 inoboedientem condemnant, ut subiciat se uoluntati eorum et 
 fiat ex inimico amicus, quia et contemptor legis inimicus est 
 eius; uoluntati enim eius resistit. ideoque hortatur dominus 
 peccatorem, ut bene agendo reconciliet sibi legem, ne in die 
 iudicii accuset eum apud iudicem et condemnatus poenas det 
 spretae legis. omni etenim, qui male uult agere, disciplina 
 dominica inimica uidetur, cui nisi consenserit, mittetur in 
 gehennam diabolo, qui uere inimicus humani generis est, 
 praeparatam.

Quantum ad fidem ueri pertinet, deum omnino nemo uidit 
 umquam, neque patrem neque filium. quod enim uisus

 

 
 
 
 dicitur, ad intellegentiam refertur; uisus est enim uelut in imagine. 
 ueluti nos, cum imperatores nesciamus, uidemus eos in figura, 
 non in ueritate, ita et deus uisus est, ut intellegeretur deus 
 esse qui apparebat, per rationem, non per substantiam, quia 
 in natura sua uideri deus non potest. et ut uerius propositae 
 quaestionis secreta pandamus, sensum euangelistae explicare 
 nitamur. Iohannes enim occultum aliquid prodere uoluit, quod 
 sciuit ad salutarem doctrinam pertinere. idcirco: deum, inquit, 
 nemo uidit umquam, nisi unigenitus filius, qui est in 
 sinu patris. ipse enarrauit.

Animaduertamus sensum euangelistae. ut enim uerum 
 esse, quia nemo uidit deum umquam, ostenderet, filium hoc 
 enarrasse docet, quem falli utique inpossibile est, quia in 
 sinu patris est. sinus autem patris quid est, nisi adfectus in 
 caritate ueri patris per naturae unitatem in filium? quam ob 
 rem nemo uidit deum, nisi unicus filius. hoc Iohannes apostolus 
 filium dei audiuit dicentem inter alia: non quia 
 patrem uidit quisquam, nisi qui est a deo, hic uidit 
 patrem. ut ergo ad condemnationem proficeret Iudaeorum, 
 qui Christum dei filium audire nolebant uel credere, ostendit 
 euangelista hunc esse Christum qui patribus apparuisset in 
 deum; illum autem qui pater est, numquam uideri nisi a filio. 
 quando enim deum patrem negat uisum et deum apparuisse 
 patribus profitetur, manifestare se uult dei filius, quia ipse 
 semper in deum uisus a patribus est. hinc est unde inter 
 cetera dicit ludaeis de patre: neque uocem eius audistis 
 aliquando neque figuram eius uidistis. ecce non est 
 contrarium et uisum et inuisum esse deum.

Non sic passim praetereundum est, sed considerandum quid 
 sit \'lex per Moysen data est.\' per Moysen enim lex data 
 manifesta habet praecepta, sed scripsit et historiam, quae et 
 ipsa lex appellatur. et uideamus, quid in praeceptis eius non 
 erit uerum. forte quod dicit: non occides, non fornicaberis, 
 non furtum facies; talia sunt et cetera. nam historia 
 eius quia ante aduentum Christi ueritas non erat, hoc manifestum 
 est. ea enim quae sub uelamine erant, quid significarent, 
 incertum erat. cum autem per Christum manifestatur, cuius 
 persona sit quae dicit in Genesi: faciamus, et quae est quae 
 facit, et quis fuerit qui in rubo aut patriarchis uisus sit, et 
 qui in petra operatus sit, quae dedit in deserto aquas — quia 
 petra, inquit, erat Christus -, sic fit ueritas per Christum. 
 quando ea, quae latebant aut in dubium ueniebant, quid significarent, 
 a Christo ostensum est. nam inter cetera dominus ait: 
 de me scripsit Moyses. hoc prius latuit; error enim 
 erat. putabatur enim pater deus, qui erat filius, et qui aestimabatur 
 angelus, cognitus est esse dei filius. et promissio 
 facta fuerat Abrahae, quae, quamdiu non reddebatur, in

 

 
 
 
 ambiguo erat. cum autem ueniente Christo reddita est, facta est 
 ueritas, quando et quod promissum est redditum est et coepit 
 sciri quid erat promissum. promittentis enim fides tunc 
 uera probatur, cum exsoluit promissum.

Inpossibile prorsus est ut saluatoris uoluntas non impleatur, 
 nec potest uelle quod scit fieri non debere; idcirco quod 
 factum est, hoc uoluisse dicendus est. nam uoluntas eius numquam 
 extra naturam eius est. sicut ergo natura eius in 
 reprehensionem non cadit, nec uoluntas. nam quod propositum 
 est, factum legitur in finibus Tyri. tunc intrauit in domum 
 et neminem uoluit scire. nunc requiritur quo modo uel quare 
 neminem uoluit scire. animaduertendum est enim, quia istud 
 in finibus gestum est gentilium, quibus adhuc tempus praedicandi 
 non erat. denique mittens discipulos suos praecepit 
 dicens: in uiam gentium ne abieritis et ia ciuitatem 
 Samaritanorum ne introie-ritis, sed ite potius ad oues 
 quae perierunt domus Israhel.

Idcirco noluit se prodi, quod esset in domo; requiri autem 
 se non noluit, sed libenter accepit. quamuis enim tempus non 
 esset praedicandi gentilibus, ultro tamen uenientes ad fidem 
 non suscipere inuidiae erat. sic factum est, ut saluator, dum 
 a discipulis proditus non esset, ab aliis tamen, qui eum

 

 
 
 
 ingredientem domum uiderant, proditus est, et coepit sciri quod 
 esset in domo, ut intrarent ad illum qui uellent consequi beneficia. 
 a suis ergo noluit se praedicari, quod esset in domo. 
 requiri enim se uoluit et ita factum est. non enim latuit ab 
 aliis demonstratus quod esset in domo. denique mulier Chananaea 
 audiens de illo intrauit ad eum deprecans, ut expelleret 
 daemonium a filia eius, quae nisi prius subiecisset se deo 
 Iudaeorum, beneficium consecuta non esset. impleta igitur 
 uoluntas saluatoris est secundum quae explanauimus: ea enim 
 quae conpendio breuitatis studens euangelista complexus est 
 discutientes inuenimus quod latebat.

Semper breuiata propositione sensum occultas. nam hoc 
 quod in quaestionem uocas tunc factum est, quando in Galilea 
 positus propter tumultum Iudaeorum a fratribus suis adhuc 
 non credentibus sibi conpellebatur ascendere in Iudaeam, quia 
 futurus erat dies festus Iudaeorum, ut seditionem pateretur. 
 ipse autem respondit eis dicens: uos ascendite ad diem 
 festum, quia mundus uos non odit; me autem odit, 
 quoniam arguo opera eius. ego non ascendo ad diem 
 festum hunc, quia tempus meum nondum impletum 
 est. tunc fratres eius ascenderunt ad diem festum, ipse uero 
 mansit in Galilea. post autem et ipse ascendit ad diem festum.

Quid uidetur contrarium, quando non tunc ascendit quando 
 negauit, sed ascendit postea, et ascendit non quasi ad diem 
 festum, sed quasi ad litem? illi enim omnes laeti ascenderunt, 
 quasi ad perfruendas delicias diei festi. certum est ergo, quia 
 non ascendit ad diem festum. saluatoris autem ille fuit dies 
 festus, quo passione sua redemit mundum. denique dicit: 
 nunc clarificatus est filius hominis et deus clarificatus 
 est in eo. hic dies festus eius est, quo uicit mortem.

Aliter causa se habet quam proposita est; non enim hic 
 quaestionis huius sensus est quem obtendis. nam nullo genere 
 ex his liberi arbitrii poterit causa turbari, quia si penitus 
 sensum dictorum aduertas, scies hinc magis arbitrii liberi 
 firmari sententiam. haec enim contra maliuolos Iudaeos prolata 
 sunt. cum enim dolo simulationis ortae ex inuidia Iosef 
 patrem proprium et filios eius fratres adsererent saluatoris, ne 
 dei esse filius crederetur, tunc saluator ait: nemo uenit ad 
 me, nisi pater qui misit me adtraxerit eum. quo modo

 

 
 
 
 autem adtrahebat pater ad filium, nisi per opera quae faciebat per 
 illum? sic enim dixit: pater manens in me ipse operatur. 
 ut opera haec adtraherent ad fidem Christi. uirtutes enim, 
 quas faciebat saluator, ipsae suadebant deum esse patrem 
 Christi, ut qui alium patrem habere illum diceret, non adtraheretur 
 a deo ad Christum. ideo ergo deus operabatur per 
 Christum, ut uerbis eius fides commodaretur, quibus dicebat 
 se filium dei.

Haec est adtractio, non uiolentia, sed testimonium dei 
 in Christo, cui qui credidit, adtractus dicitur ab eo ad Christum. 
 nemo enim saluatori credit, nisi qui patrem illius proprium 
 dicit deum. nam apostolus, non ut arbitrium pulsaret, haec 
 fatus est quae in quaestionem redegisti, sed ut iudicium dei 
 retractare prohiberet, haec dixit iustum praedicans deum; scit 
 enim cuius debeat misereri. cordis autem inspector peruidet 
 postulantis mentem, an mereatur accipere. denique dicit per 
 profetam: plebs haec labiis me honorat, cor autem illorum 
 longe est a me. nam simulatoris animum iustum est 
 ut obduret. qui enim non per errorem uerum uocat falsum, 
 sed per maliuolentiam, ut intellegens bonum fingat se nescire 
 quia bonum est, ut conuertat illud in malum, hoc utique 
 debet illi praestari, ut uere non intellegat bonum, ne saluetur, 
 quod non uult. nec enim iustum est, ut inuitus saluetur, qui 
 non per ignorantiam salutem spernit, sed per malitiam uel 
 inuidiam. his igitur confirmatur magis liberum arbitrium quam 
 destruitur, ut uni cuique pro uoto suo respondeatur.

Omnia diuina uolumina amara sunt, sed perfidis adque carnalibus. 
 idolatris enim insuaue est, cum audiunt unum deum 
 praedicari in Christo. et Fotinus simul pertimescit horrore correptus, 
 erubescit etiam Sabellius audiens patrem patrem esse 
 qui filius dici non possit, quia ab ipso sunt omnia; filium 
 autem idcirco filium appellari, quia non utique ipse pater est, 
 sed de patre, nec a quo, sed per quem sunt omnia. confutatur 
 et . Arrius, cum legit Christum uerum esse filium dei; 
 sine dubio enim uerus dici non posset, nisi proprie esset de 
 deo. conuincitur et Marcion addiscens quia uerbum caro factum 
 est, qui putat Christo carnem negandam. arguitur etiam 
 inprobus Manicheus uidens scriptum ab euangelista, quia saluator 
 non solum praesentia sui nuptiarum uota decorauit, 
 uerum etiam poculis honestauit, qui nuptiarum aditus intercludit 
 et promiscue conuenire hortatur.

Haec continentur in libro, quem accepit apostolus deuorandum. 
 hic liber euangelium est quod CATA IOHANNEN titulatur, 
 quod non solum male sentientibus amarum est, uerum etiam 
 indiseiplinatis, qui nolunt corripi, ut in peius proficiant. ista 
 reuelatio eo tempore facta est, quo apostolus Iohannes in insula

 

 

 

 
 
 
 erat Pathmos, relegatus a Domitiano imperatore fidei causa. tunc 
 fuit in spiritu, ut posset uidere caelestia, et dum haec ei ostenduntur, 
 quae futura sunt causa impietatis et stupri et ceterorum. 
 datus est illi liber qui dulcis quidem esset in ore, sed ama 
 rum faceret uentrem, ut ox his qui uidentur unius corporis 
 esse homines, istis dulcis esset. qui propter quod integrae 
 professionis sunt, in ore significati sunt — hoc enim dulce in 
 ore est, quod uerum est —, illis autem qui heretica prauitate 
 carnaliter uiuunt uel sentiunt, propter quod et in uentre 
 significati sunt, amarus. accusabit enim eos in die iudicii dei. 
 post reuelationem ergo euangelium iussus est scribere propter 
 haec quae supra diximus. et Ezechieli profetae similiter 
 dictum est, ut acciperet librum qui esset dulcis in ore eius, 
 quando perfidiam populi missus est increpare.

Symeon uir sanctus et diuinis oraculis commendatus 
 per spiritum sanctum locutus est quid futurum esset hominibus 
 ex causa Christi, ut ruina his esset, qui cum sibi uiderentur 
 stare per obseruantiam et peritiam legis, diffidentia 
 . tamen operum Christi caderent dissoluti a promissione patrum,

 

 
 
 
 illis autem qui nullius prope dignitatis essent in lege, credentibus 
 uero in Christum, resurrectio in Israhel, ut digni deo 
 fierent qui prius indigni et inutiles erant, et reprobarentur 
 qui aliquid putabantur. hoc. est quod alio loco dicit dominus: 
 iniudicio ego ueni in hunc mundum, ut qui non uident 
 uideant et qui uident caeci fiant. denique non legis 
 doctores. non Farisei, non scribae secuti sunt Christum, sed 
 piscatores, homines inperiti et rusticani. hinc est unde dicit 
 dominus: pater, gratias ago tibi, quod abscondisti 
 haec a sapientibus et prudentibus et reuelasti ea 
 paruolis.

Quod autem adiecit dicens: et tuam ipsius animam 
 pertransibit gladius, ut reuelentur multorum cordium 
 cogitationes, hoc utique significauit, quia etiam Maria, per 
 quam gestum mysterium est incarnationis saluatoris, in morte 
 domini dubitaret, ita tamen, ut resurrectione firmaretur. omnes 
 enim stupore quodam in morte domini dubitarunt. quis enim 
 non ambigeret uidens eum, qui se filium dei dicebat, sic 
 humiliatum, ut usque ad mortem descenderet? et quia, ut 
 dixi, omnis ambiguitas resurrectione domini recessura erat, 
 \'pertransire\' dixit gladium, non supercadere aut contingere 
 transeuntem membrum aliquod. ut sicut gladius missus pertransiens 
 iuxta hominem timorem facit, non tamen percutit, 
 ita et dubitatio maestitiam fecit, non tamen occidit, quia non 
 sedit in animo, sed pertransiit, quasi per umbram contingens 
 corda discipulorum. denique Cleopas et Amaus euntes in uir 
 tristes dicunt inter cetera ipsi domino nescientes quia domi 
 nus est: nos putabamus, quia ipse erat qui incipiebat

 

 

 
 
 
 liberare Israhel. dubitauerunt, sed statim agnito domino 
 transiit dubitatio. similiter dictum est et de Iosef, quia 
 ferrum pertransiuit animam eius. hoc est mortem euadere, 
 quia dubitare de deo uel Christo mors est ac per hoc 
 qui desinit dubitare, euadit mortem.

Quantum ad sensum pertinet, quaestiones diuersae sunt. 
 sed uerba similia ex parte quidem, ex parte uero discrepantia. 
 (fecit) enim et \'non fecit\' contrarium est; \'nesciebat\' et \'non 
 fecit. simile est. profeta ergo ex persona Christi locutus est: 
 quia peccatum non fecit nec dolus inuentus est in ore 
 eius, apostolus uero de persona loquitur dei patris: quia 
 eum — id est Christum —, qui peccatum nesciebat, pro 
 nobis peccatum fecit. quod duplici modo intellegendum est. 
 primum enim fecit illum peccatum, dum incarnari illum uoluit, 
 ut quem sors non tangebat, de peccatrice carne corpus 
 acciperet, per quod dicitur factus peccatum. deinde dum offerret 
 illum pro peccatis, fecit illum peccatum. hostia enim in 
 lege pro peccatis oblata peccatum nuncupabatur.

Non ergo Christus peccatum fecit, sicut dicit profeta, sed 
 aperte ipse peccatum factus est, sicut ostensum est. offerre autem 
 Christum pro nobis quid est, nisi dare potestatem uolentibus 
 eum occidere? quod idcirco concessum est, quia profuturum erat, 
 ut esset causa descendendi ad inferos expoliare tartarum 
 animabus. superabundans\' enim et inauditum peccatum est 
 occidisse eum, qui non solum nullo genere peccauerat, 
 sed et multis uitam donauerat. hoc peccato reus factus diabolus 
 contradicendi audaciam perdidit. nam simile aliud ad 
 Galatas in epistula legitur; inter cetera enim: factus, inquit, 
 pro nobis maledictum. a quo factus, nisi a patre? iudicio 
 enim dei crux Christi maledictum est Iudaeorum; peccatum 
 enim illorum exclamat mors saluatoris. cruci figi ergo se 
 permisit. ut passio eius proficeret nobis, ut hinc cum signo 
 eius exeuntes a secunda morte minime teneremur. metuit 
 enim mors etiam seruos eius, a quo uicta est.

Didragma capitum exactio intellegitur, non praediorum. 
 uec enim saluator aliquid possidebat in mundo, cum sit 
 dominus mundi, mortuus autem alienis inpendiis sepelitur; et 
 nos a quibus mundus extraneus est, facultates augere

 

 
 
 
 cupimus, ut morientes mundum a nobis inuasum non tantum 
 uoce, sed et litteris contestemur, ut professione nostra ab eo, 
 cuius mundus est, condemnemur. hinc dominus: qui non. 
 inquit, reliquerit omnia et secutus me fuerit, non potest 
 meus discipulus esse. quicumque ergo sic habet facultates 
 suas, ut spem in illis non habeat, paratus autem sit pro fide 
 illas abicere, uiam ambulat qua itur ad Christum dominum 
 nostrum.,

Didragma igitur ab his exigenda erat, qui aliquid negotii 
 gerebant aut artibus operam dabant. saluator autem, qui 
 nihil horum curabat, neque discipuli eius, exigendus utique 
 non erat. sed quia inimicus diabolus semper in insidiis erat 
 occasionem quaerens, si posset inclinare saluatorem, exactorum 
 didragmae animos occupauit, ut eius facerent uoluntatem, ut 
 accedentes ad Petrum, qui primus inter apostolos erat, solui 
 debere ab eorum magistro dicerent didragmam, qui ab his 
 oneribus liberi erant — nihil enim agebant in mundo quod 
 esset mundi —, ut, quia non erat unde solueret, aut his scandalo 
 esset aut certe humilitate suffragii quaereret a quo solueretur. 
 tunc dominus, ut inprouidum diabolum et aduersus semet 
 ipsum semper machinari ostenderet, ad mare ire Petrum apostolum 
 iubet et capti piscis os aperire et illic inuenire modum 
 exactioni debitum, quo soluto non solum scandalo non esset 
 exactoribus neque inclinaretur requisito auxilio ad soluendum. 
 uerum etiam signum uirtutis maximae demonstraret, per quod 
 captos a diabolo ad se traheret, ut argumento et astutia sua

 

 
 
 
 diabolus torqueretur. dicunt ergo exactores didragmae ad Petrum 
 apostolum: magister uester non soluit didragmam? quo 
 dicto magistrum, ut pro omnibus discipulis solueret, conuenerunt.

Saluator autem cum pro se et Petro dari iubet, pro 
 omnibus soluisse uidetur, quia, sicut in saluatore erant omnes 
 causa magisterii, ita et post saluatorem in Petro omnes continentur. 
 ipsum enim constituit esse caput eorum, ut pastor 
 esset gregis dominici. nam inter cetera dicit discipulis: uigilate 
 et orate, ne intretis in temptationem, et Petro 
 dicit: ecce satanas expostulauit, ut uos uentilet uelut 
 triticum; ego autem rogaui pro te, ne deficiat fides tua, 
 et tu tandem conuersus confirma fratres tuos. quid 
 ambigitur? pro Petro rogabat, et pro Iacobo et Iohanne non 
 rogabat, ut de ceteris taceam? manifestum est in Petro omnes 
 contineri, quia et alio loco dicit: ego pro his rogo quos 
 mihi dedisti, et: uolo ut ubi ego sum et ipsi sint 
 mecum.

Nunc uideamus quid sit didragma, hoc est, qui modus 
 sit ponderis uel quantitatis aut in qua substantia * * * * * * * *

Dominus, cum filii Israhel saepe delinquerent educti de 
 Aegypto, iratus sententiam dedit dicens nullum illorum

 

 
 
 
 intraturum in terram promissionis excepto Caleb et Iesu filio Naue, 
 qui prius Auses dicebatur. eos autem qui nati fuerant in 
 deserto, ipsos dixit intraturos, eo quod nescirent bonum aut 
 malum. nescire autem bonum uel malum simplicitas quaedam 
 est naturalis, quae neque ad bonum neque ad malum erudita 
 est, hoc est ignorantia sine malitia. sine sensu enim nascimur, 
 sed natura nostra hoc bonum habet, quia capax est ediscere 
 ueritatem. filius autem diaboli hic est, qui natus malis rebus 
 imbuitur, ut his studeat, quae inimica sunt creatori, multos 
 adserens deos et his immolandum quasi mundi rectoribus. hic 
 si resipiscat et iuxta naturam suam sentiat ad creatorem se 
 conferens, filius erit dei..

Ac per hoc neque filii dei sunt qui nascuntur neque 
 diaboli. quid enim dicit saluator Iudaeis: uos de patre diabolo 
 estis et concupiscentias patris uestri uultis 
 facere? uides ergo operibus et professione filios creari diabolo; 
 hos autem esse filios dei, qui confitentes proprium esse deum 
 patrem Christi recte uersantur. sic enim deus instituit genus 
 nostrum, ut sine sensu nati possibilitatem tamen habeamus 
 discendi siue bona siue mala, ut ipsi nobis aut mala adquiramus 
 aut bona, ut laetemur in nobis, cum recte agentes 
 remuneramur, aut ipsi nobis inputemus, si praua sequentes 
 condemnemur.

Non omne quod nascitur hoc est, quod et unde nascitur. 
 nam et aurum de terra nascitur, et non tamen terra est, et 
 gemmae et alia multa, et de ligno esca nascitur et de pullo 
 ouum. de paganis autem ut pagani nascantur, haec facit 
 causa: quia enim omnis paganus in ignorantia est et qui 
 nascitur ex eo sine sensu est, ambo ignorantes sunt. sed 
 hoc interest inter utrumque, quia generator sine dubio 
 blasfemus est ac per hoc filius diaboli est; natus autem 
 infans nescit blasfemare, sicut nescit benedicere; paganus tamen 
 est, quia sine sensu est. de Iudaeo autem idcirco Iudaeus 
 nascitur, quia sub creatoris deuotione generatur, sicut dixit 
 Adam de Cain: procreaui hominem per deum. sicut enim 
 pagani indeuoti creatori daemoniis gratias agunt in omnibus 
 quae agunt, ita et Iudaei deo creatori supplices laudant eum 
 in omni actu suo, in eo despiciendi quia non cognoscunt 
 Christum, per quem sunt omnia. hoc etiam modo de Iudaeo 
 Iudaeus nascitur, non enim, sicut quibusdam uidetur, quia

 

 
 
 
 circumcisio facit Iudaeum. circumcisio enim signum Iudaismi est, 
 non Iudaismus, quia non in Abraham circumcisio iustitia est. 
 sed signum iustitiae, ut nati ex Abraham signum haberent. 
 per quod probarentur filii esse Abrahae, quippe cum ex Iuda 
 Machabeo hoc nomine sint appellati, ut non solum ex Iuda. 
 sed et ceteri ex omnibus filiis Iacob Iudaei uocarentur, propter 
 quod ludas dux fuerit eis. ideoque nati Iudaei signum 
 accipiunt, ut qui sunt intellegantur. 
 
 . 2. De Christiano autem ideo non nascitur Christianus, quia ipse 
 qui generat non natus, sed factus est Christianus. quam 01, 
 rem et istum qui nascitur fieri oportet, ut sit. nec enim per 
 substantiam nascitur, sed per fidem quae iam natis accedit. 
 ignorantia enim cum carne nascitur, fides autem postea spiritali 
 ratione inseritur. sed dicitur e contra: \'si factus utique 
 est qui generat, hoc iam debet generare, quod ipse est, ut 
 accepta dignitas traducem faceret. nam senatores generant 
 senatores.\' sed senatorum dignitas non habet apud deum 
 meritum, neque ipsa natura, hoc est substantia, consequitur 
 beneficium, sed in sola fama et sermone dignitas uertitur. ac 
 per hoc currit quidem sermo per traducem carnis, sed nihil 
 aliud praestat, quam opinionem dignitatis, sicut et hi, qui consules 
 sunt aut statuis honestantur, gaudent in uano. Christiani 
 autem cum fiunt, ipsi naturae accedit dignitas, ut essentia 
 ipsa hominis aeternum habeat incorruptibilitatis beneficium, ut 
 non opinione sola, sed et j-e sit in effectum apud deum. tale 
 est istud, ut si qui disertus pauper in laude sit et egeat 

 
 
 
 pane aut reliquis necessariis. haec enim uera laus est, si sic 
 illi proficiat quaesita dignitas, ut nullius egeat, dum hoc naturae 
 eius praestatur, ut per se ipsa uiuat et bene uiuat nullo requisito 
 suffragio; hoc est uere diuitem fieri et gloriosum.

Manifestum est adiectione aut deminutione siue inmutatione 
 syllabae sensum peruerti. idcirco paganos elementa colere 
 omnibus cognitum est, Iudaeos autem non elementis, sed \'sub 
 elementis\' deo seruisse propter neumenias et sabbata et circumcisionem 
 et cetera talia. haec enim carnalia sunt; quidquid 
 enim uisibile est, carnale est et de elementis est. sed 
 quia ei praecepto dei erat, deo seruiebatur, ut ex uisibilibus 
 ad inuisibilia ueniretur et ex hac cura profectus fieret ad maiora 
 capienda, ut in his meditati digni fierent promissis spiritalibus. 
 ei ea igitur parte, quam supra dixi, sub elementis seruiebant 
 Iudaei, ex alia parte legem habebant spiritalem, quae et 
 peccari prohibet et exhortatur ad dilectionem domini dei, qui 
 uenturus eis fuerat promissus ad remittenda peccata.

Nulli misericordiam facienti calumniam fieri oportet. in 
 potestate enim dantis est, quando uel quantum uelit misereri. 
 exhortandus est enim huius modi et precibus prouocandus. 
 non contentione a bono opere reuocandus. forte non contradiceretur, 
 si pro hac misericordia uices illi aliqua redderetur. 
 aliquis medicum arguat, qui medicamenta sua et officium gratis 
 inpendet, aut accusabitur tarditas eius ab eis, a quibus 
 non est requisitus?

Haec quidem diximus secundum rationem, sed saluatoris 
 bonitas ista non curat propter inbecillitatem humanam; 
 suam enim sequitur naturam ad faciendam misericordiam. 
 idcirco tunc uenit, quando debuit uenire, uoluntatis suae 
 rationem secutus, non meritorum nostrorum. nam si merita 
 perpendas, uenire non debuit. uenit ergo quando et subueniri 
 debere sciuit et futurum gratum beneficium. si enim 
 ei cui necessitas inminet ante subueniatur, erit quidem gratum, 
 non tamen ualde poterit scire quid sibi praestitum est; 
 si autem in ipsa necessitate posito auxilium feras, sciet 

 
 
 
 quale beneficium consecutus sit. de tribulatione enim ereptus 
 maiores gratias referet, quo modo si esurienti offeras 
 panem; si autem offeras cum non esurit, non utique tam gratum 
 erit.

Idcirco recte factum est, ut non ante ueniret dominus. 
 primum enim dimisit genus hominum uti uoluntate sua, non sine 
 testimonio sui, quia ex ipsa mundi fabrica et annua munera, 
 quae elementorum ministerio humanis usibus exhiberi decreuit, 
 intellegi et timeri diuinitatem suam uoluit, quippe cum 
 etiam ex traduce primi hominis, deinde Enoch, Noe, notitia 
 eius esset in terris. sed cum languore quodam humani generis 
 obsolescere coepisset cognitio dei inter homines et mores 
 inmutarentur, eligere dignatus est Abraham, in quo forma 
 esset renouatae notitiae dei et morum. et cum adhuc reuerentia 
 segnior esset, postea per Moysen legem litteris dedit, quae 
 neque obsolesceret et magis metum incuteret. maior enim 
 timor est, ubi auctoritas manifesta est. et quia accepta lege 
 gentes spreuerunt non se subicientes ei neque hi qui acceperunt 
 seruauerunt eam, motus dominus misericordia misit filium 
 suum, qui se pro illis offerens et mortem destruens data 
 omnibus remissione peccatorum deo patri illos iustificatos 
 offerret non enim posset descendi ad inferos, nisi per mortem. 
 nec ordo enim nec ratio poscebat eum, qui mortuus non fuisset, 
 intrare ianuas tartari.

Nonne si quis uult in terra sua barbaros decipere, inmutat 
 se in habitu illorum, ut putetur unus ex his, et sic explorat

 

 
 
 
 quo modo illos subuertat? ita factum est et diabolo. quoniam 
 malo more hominem subuerterat. ut in morte remaneret, inuentum 
 est remedium, quo modo quos male tenebat amitteret. 
 ut subintraretur ei et, quem putabat se uelut hominem occidisse, 
 repperiret illum apud inferos deum. quo facto reus inuentus 
 omnes quos tenebat amisit et de cetero aperta est ad 
 caelum uia.

Ecce quantum profuit aduentus saluatoris, ut scientes 
 homines, de quo periculo liberati sunt, sine cessatione gratias 
 illi referant! sed forte e contra dicatur: \'si multi ante legem 
 et post legem peccatis pressi totos se carni dederunt et digni 
 fuerunt in tartaro remanere, sine dubio fuerunt qui deuotione 
 et reuerentia creatoris uitam suam naturae lege frenarunt. 
 numquid non etiam hi detenti sunt apud inferos expuncti hac 
 uita? si autem ante uenisset post mortem Adae, liberato Adam 
 qui prior peccauerat ceteris ad caelum aperuerat uiam, ut. 
 quia bene uixerant, agnito creatore defuncti reciperentur in 
 caelum. damnum ergo est, quia non ante uenit Christus.\' damnum 
 esse manifestum est, sed quaere iustum an iniustum sit. 
 solent enim damna iusta esse, de quibus queri non liceat. 
 numquid fur deprehensus et iuxta legem in quadruplum condemnatus 
 ausus est queri? ac per hoc damnum, quod genus 
 hominum passum est, iuste factum est, unde et permissum 
 est.

Quare et saluator inter ipsa primordia uenire non debuit. 
 citui enim diabolus superbiret, homo factus a deo positus est 
 illi inimicus, ut auxiliis dei munitus, quia inpar erat, resiste- 

 
 
 
 ret ei accepto mandato. diabolus autem solita subtilitate simulauit 
 se ignorare, quid praeceptum esset a deo, et inuenit 
 Euam instabilem; postea autem promittens illi, quod, si interdictum 
 contigissent, praestaret illis deitatem, circumuenit eos. 
 tunc diabolus superato homine triumfauit, hic uictus genus 
 suum subiecit peccato. quam ob rem iniustum erat uictori 
 uiolenter auferre spolia, quia deus quod facit iuste facit, praeterea 
 cum acerbe peccauerit homo. adsentiens enim contra 
 mandatum creatoris fieri se deum idolatriam admisit, per 
 quod in deum peccauit; ideoque non illi statim debuit subueniri, 
 quippe cum nec paenituerit. nec grata enim fuisset 
 misericordia, si non scisset quid mereretur. quamquam enim 
 omnia possit deus, sed illud facit quod conuenit rationi, ut 
 inreprehensibilis perseueret.

Absit a Christianis ne sidera uenerari dicantur, quibus 
 indulta est spiritalis cultura, ut despicientes quae uidentur 
 his, quae inuisibilia et supercaelestia sunt, copulentur, ut 
 haec omnia transcendant futuri cum angelis dei. nam siderum 
 cultores aut cum ipsis erunt aut intra ista. qui enim fieri 
 potest, ut aliquis super haec sit quae colit? pagani itaque 
 non conputum lunae obseruant, sed lunam ipsam uelut deam 
 uenerantur et effectus curriculorum eius adprehendisse se

 

 
 
 
 arbitrantes, quid certis diebus agendum quidue cauendum sit. 
 decreuerunt imperio huius uitam et conuersationem suam ordine 
 quodam subicientes, quos, quia extra dei ordinationem haec 
 ausi sunt usurpare, falli frequenter deprehendimus. haec enim 
 luminaria in signa temporum deus constituit, unde et nos 
 numerum lunae custodimus, non illam ipsam excolimus. ut a 
 quarta decima luna, quae nobis secundum legem prima est. 
 rationem paschae obseruemus. omnia enim plena deus instituit; 
 ideoque a decima quarta usque in uigensimam primam, his 
 septem diebus pascha nobis celebrare concessum est, ut de his 
 septem aliqui dies a parasceue usque ad resurrectionem domini 
 concludantur, ut neque tertia decima in passione sit neque 
 quarta decima in resurrectione aut quinta decima ne ante 
 primam secundum nos lunam passio Christi sit neque resurrectio 
 eius non primo die, quo coeptus mundus est.

Omnia enim mundi tempora unius ebdomadae curriculis 
 numerantur, qua deus mundi membra et ornamenta conposuit. 
 sex enim diebus mundum aptauit et septima cessauit, quam 
 sabbatum appellauit. his enim septem diebus totius mundi ratio 
 et numerus continetur. semper enim in se redeuntes multiplicant 
 numerum temporum. post sabbatum enim a primo die repetit 
 semper usque in diem septimum, id est sabbatum, ut resurrectio 
 domini primo die inchoati mundi facta discatur, qui dies 
 dominicus dicitur. ipsum enim fecit dominus unum, qui 
 uespere in septenarium numerum euolutus incipit iterum, ut 
 sit post ebdomadam primus. quod ita decretum ab initio est

 

 
 
 
 propter sacramentum incarnationis domini et passionis et resurrectionis. 
 in corpore enim domini totus prope mundus resurrexit 
 et instauratus est.

Absolutum est non nos lunam colere, sed numerum, qui 
 per lunae cursum institutus est, custodire. diabolus autem, 
 qui est satanas, ut fallaciae suae auctoritatem aliquam posset 
 adhibere et mendacia sua commenticia ueritate colorare, primo 
 mense quo sacramenta dominica scit celebranda, quia non 
 mediocris potentiae est, paganis quae obseruarent instituit 
 mysteria, ut animas eorum duabus ex causis in errore detineret: 
 ut, quia praeuenit ueritatem fallacia, ueritas fallacia 
 uideretur, quasi antiquitate praeiudicans ueritati; et quia in 
 primo mense, in quo aequinoctium habent Romani, sicuti et 
 nos, ea ipsa obseruatio ab his custoditur, ita ut et per sanguinem 
 dicant expiationem fieri, sicut et nos per crucem. hac 
 uersutia paganos detinet in errore, ut putent ueritatem nostram 
 imitationem potius uideri quam ueritatem, quasi per 
 aemulationem superstitione quadam inuentam. \'nec enim uerum 
 potest\', inquiunt, \'aestimari quod postea est inuentum\'. sed quia 
 apud nos pro certo ueritas est et ab initio haec est, uirtutum 
 adque prodigiorum signa perhibent testimonium, ut teste uirtute 
 diaboli inprobitas innotescat. quoniam enim sola est, quae 
 facile suadeat haec, contra uersutiam et praeuentum diaboli 
 posita est, ut simulationem eius reuelet. nemo enim etiam 
 inimicorum negare audeat illic esse ueritatem, ubi uirtus 
 apparet.

Nihil euangelistam quam sensum legis secutum credibile 
 debet uideri, ideoque non inmerito hi ab euangelista sublati sunt 
 de numero ceterorum. sic enim horum continuauit impietas, 
 ut malignum illorum nullum interuallum haberet. a Ioram 
 autem coeptum malignum sic perambulauit usque ad Oziam 
 filium Amessiae, ut nullius lateris esset suffragium, quo ex 
 parte merito patris aliquis horum remaneret in numero regum. 
 nam Ioram maligne agens merito Iosafat remissus in numero 
 est et Ozias merito Ioatham reseruatus in numero est; illorum 
 autem trium continuata malignitas in deum est. Solomon quoque 
 merito patris remissus in regno est et Roboam filius 
 Solomonis maligne agens merito Asaf relictus est in numero 
 regum. illi autem tres in medio malorum conclusi sunt 
 maligne agentes; ideo erasi sunt. peius enim ad perditionem 
 generis exemplum est, quando se iugiter malignitas pandit. et 
 ut proprie dicam: propter quod ex traduce eorum non est

 

 
 
 
 Iosef, praetermissi sunt. ab Abraham enim horum generationem 
 secutus est euangelista, ex quibus originem trahit Iosef, cui 
 desponsata Maria genuit Christum.

Idonei testis proferimus sermonem. dicit enim angelus ad 
 Mariam inter cetera: et dabit illi dominus deus sedem 
 Dauid patris sui, et regnabit in domo Iacob in aeternum, 
 et regni eius non erit finis. quo modo diceretur ab 
 idoneo teste pater eius Dauid, si non esset Maria ex semine 
 Dauid?

Nihil paene nouum; sic enim trinitas praedicatur, ut unus 
 deus credatur. non ergo additum est aliquid, sed sacramentum 
 dei unius reuelatum. inter ipsa autem primordia manifestari 
 non oportuit, quia prius praedicandum est et postea id quod 
 praedicatum est reuelandum, ut scias patrem esse, a quo 
 cuncta sunt, filium uero dici, per quem sunt omnia, spiritum 
 autem sanctum appellari, per quem omnia, quae a patre quidem, 
 sed per filium sunt, regenerantur ad fidem dei unius. h 
 ergo tres sunt quidem, sed una diuinitas. ratio igitur facit ut

 

 

 
 
 
 tres sint, non plures aut infra. omnis enim numerus usque 
 ad nouem peruenit, quia tres, dum inuicem in se sunt, faciunt 
 numero nouem, quia in uno tres sunt et tres in unum. qui 
 enim uidet unum, uidet tres, dum nihil differt alter ab altero. 
 tres ergo unum et ter tres unum; hoc est, in nono numero 
 perfectio est, quantum ad numerum pertinet, quia de uno sunt 
 omnia. addito enim uno, ex quo uel in quo tres qui numerantur 
 nouem, fiunt decem aut XX. semper tamen usque ad nouem 
 uenitur et unus additur, quia nouem unum sunt, ut plena 
 perfectio sit unitatis.

Prout causa se fecit, ita et dominus se ostendit. profetae 
 enim uisus est quasi rex corripiens plebem et hoc se ostendit 
 quod erat; in pace enim erat causa deitatis eius. Stephano 
 autem ut stans appareret, fecit calumnia Iudaeorum. in Stephano 
 autem saluatoris causa uim patiebatur; ideo sedente iudice deo

 

 
 
 
 stans apparuit, quasi qui causam diceret, et quia bona causa 
 eius est, ad dexteram iudicis erat. omnis enim qui causam 
 dicit, stet necesse est.

Cum saluatori non crederent Iudaei neque mundanae potestates 
 — quia non solum hominibus se manifestari uoluit, sed et 
 principibus et potestatibus in caelestibus, sicut docet apostolus 
 in epistula ad Efesios —, post passionem suam uera se locutum 
 spiritum sanctum probaturum ostendit. et hoc est \'arguere 
 mundum\', ostendere illi uera esse quae credere noluit. 
 credere enim noluit a deo uenisse saluatorem. saluator autem seruata 
 iustitia non trepidauit reuerti ad eum qui se miserat, et 
 per id quod regressus est, probauit se inde uenisse, quia nemo 
 ascendit ad deum, nisi qui descendit a deo. uidentes ergo 
 potestates ascendere eum confusae sunt, uidentes uerum esse 
 quod uelut falsum spreuerant. itaque ista iustitia arguit eos, 
 qua iustum probatum est, quia regressus est unde uenerat.

 

 
 
 
 sic autem arguit eos de peccato, quia non solum credere ei 
 noluerunt, sed et occiderunt eum. de iudicio uero sic eos corripuit, 
 dum ostendit principem mundi reum factum et conpressum 
 ab eo, cuius fidei non communicarunt. uidentes enim 
 animas de inferis ire in caelos cognouerunt adiudicatum esse 
 principem huius mundi, ut reus factus in causa saluatoris 
 quae tenebat amitteret.

Haec quidem ascendente saluatore uisa sunt, sed superueniente 
 in discipulos spiritu sancto palam aperteque manifestata 
 sunt. uera enim correptio tunc fuit, quando post 
 passionem ad testimonium saluatoris publice a perfidis uidebantur 
 resurgentes mortui, claudi currentes, leprosi mundati, 
 paralytici confirmati, caeci aspicere, surdi audire, muti eloqui, 
 daemoniatici purgati, infirmi recuperata sanitate gratias agere. 
 hoc modo spiritus sanctus arguit mundum, quia in nomine 
 saluatoris, qui reprobatus est a mundo, omnium curationum 
 uirtutes operatus est.

Diabolus non speciale nomen est, sed commune. in quocumque 
 enim opera diaboli fuerint inuenta, sine dubio

 

 
 
 
 diabolus appellandus est. operis enim nomen est, non naturae. itaque 
 hoc in loco patrem Iudaeorum Cain significat, cuius imitatores 
 uolentes esse saluatorem peremerunt Iudaei. hunc dicit, 
 quia se parricidio maculauit et reum fecit mortis, in ueritate 
 non stetisse. ab ipso autem forma data est fratricidii. istum 
 ipsum dicit, cum loquitur mendacium, de suis propriis loqui, 
 ut ostenderet unum quemque non nisi propria uoluntate peccare. 
 sed quia imitator diaboli est, adiecit: quia mendax 
 eat, sicut et pater eius. hic enim ut primum hominem 
 morte condemnaret, simulauit se nescisse quid praeceptum 
 fuisset a deo. similiter et Cain interrogatus finxit se nescire, 
 ubi esset frater suus Abel, quem occiderat. hoc ergo in loco 
 diabolum Cain esse dixit, patrem autem eius diabolum, cuius 
 opera secutus est; diaboli enim filius diabolus est. sed diabolus 
 ille, qui et satanas, patrem in malitia sua nullum habet; ipse 
 enim sibi in malo auctor est. prior enim ipse peccauit, ac per 
 hoc quicumque imitati illum fuerint filii eius dicentur, et ille 
 pater eorum. etenim nos in fide Abraham patrem habemus, 
 quia prior ipse credidit deo, ac per hoc nomine eius censemur; 
 fideles enim dicimur sicut et ille.

A Iohanne prius quaeramus baptista, quem ipse saluator 
 testem suum esse professus est. ait enim inter cetera de 
 domino: qui de sursum uenit, super omnes est; qui

 

 
 
 
 autem de terra est, de terra et loquitur; qui uero de 
 caelo uenit, quod uidit et audiuit, testificatur et testimonium 
 eius nemo accipit. ecce Iohannes omnes secum 
 pariter ad conparationem domini terrestres appellat, quia illum 
 de caelis testatur uenisse, ceteros uero omnes de terra esse, 
 hoc est de inferioribus. et ipse dominus inter cetera eadem 
 loquitur dicens: non enim descendi de caelo ut faciam 
 uoluntatem meam, sed uoluntatem eius, qui me misit. 
 patris. et iterum dominus inter alia hoc sensu loquitur dicens: 
 et nunc dico uobis, quia ego rogabo patrem. ipse enim 
 pater diligit uos, quia uos me diligitis et creditis 
 quia ego a deo exiui patre et ueni in hunc mundum; 
 iterum relinquo mundum et uado ad patrem. 
 tunc uidentes discipuli manifeste illum esse locutum dicunt 
 ei: ecce nunc palam loqueris et prouerbium nullum 
 dicis; nunc scimus quoniam scis omnia, et non opus 
 est tibi ut quis te interroget; in hoc credimus, quoniam 
 a deo existi. haec interpretatione non indigent, quippe cum 
 ista summa sit religionis nostrae, ut Christum ante carnem 
 in caelis cum deo fuisse credamus ut filium apud patrem.

Nam si propter iustam conuersationem et caelestem 
 doctrinam de caelo et a deo se dixit exisse et uenisse in 
 mundum, eadem debuerant dicere de se omnes profetae et 
 apostoli. et quia dixit: iterum relinquo mundum et uado 
 ad patrem, hoc forte dicatur significasse, quia doctrina, quae 
 uenerat a deo, relicto mundo ad deum est regressa. aliud

 

 
 
 
 enim quod dicant non habent. si enim de caelo uenisse et a 
 deo exisse et uenisse in hunc mundum ad uirtutis et doctrinae 
 pertinet causam, non ad saluatoris personam, cum dicit: iterum 
 relinquo mundum et uado ad patrem, illo autem redit 
 unde uenerat, sed uidemus post abscessum domini et uirtutem 
 in mundo fuisse et doctrinam, uides ergo non de uirtute dictum 
 esse a domino et doctrina, sed specialiter de se dominum 
 locutum.

Quod si uirtutis, quae in Christo operata est, dicis esse 
 uerba, haec ipsa uirtus deum patrem suum appellat. ecce 
 incurris quod times, quia si uirtus dei filius dei est, ipsa 
 utique uirtus est, de qua dicit apostolus: Christum dei 
 uirtutem et dei sapientiam; haec exiuit a deo et iterum 
 ad deum regressa est. itaque haec ipsa uirtus, quae Christus 
 est, in spiritu dei daemonia se testatur eicere. qui spiritus per 
 apostolos operatus est, ut scias sanctum spiritum, per quem 
 dominus operatus est, post abscessum domini hic in mundo 
 in apostolos operatum, ut plenius appareat dominum de sua 
 persona locutum, quia relicto mundo regressus est ad deum. 
 aut si putas uirtutem hanc non esse Christum, duae erunt 
 uirtutes et duo filii dei; et ubi est illud quod legitur: unigenitus 
 filius dei, qui est in sinu patris, et iterum: 
 sic enim, inquit, dilexit deus mundum hunc, ut filium 
 suum unicum daret pro eo? animaduertis iam uirtutem 
 dei, quae operata est corporata in mundo, ipsam unam esse. 
 quae et dei uirtus dicatur et filius. et uideamus quid crediderint

 

 
 
 
 aut cui apostoli audientes a domino: ecce iterum relinquo 
 mundum et uado ad patrem responderunt ei: ecce nunc 
 palam loqueris et prouerbium nullum dicis; nunc scimus 
 quoniam nosti omnia, et non opus est tibi ut quis 
 te interroget; in hoc credimus, quoniam a deo existi.

Nunc uideamus si de uirtutibus ambigerent discipuli. 
 utrum ex deo essent, cum uiderent Lazarum iam fetidum 
 quarta die resuscitatum, caeco a natiuitate oculos reformatos. 
 tactu fimbriae mulierem a profluuio liberatam, aquae naturam 
 inmutatam in uinum, an de persona domini. nemo plane dubitauit 
 de uirtutibus, quippe cum dicerent illum alii esse Heliam. 
 alii Hieremiam aut unum ex profetis. nam cum lapidare uellent 
 illum Iudaei, respondit eis Iesus: multa opera bona ostendi 
 uobis a patre meo; propter quod eorum opus lapida. 
 tis me? dixerunt ei Iudaei: nos de bono opere non 
 lapidamus te, sed propter blasfemiam, quia, cum sis 
 homo, facis te deum. si igitur Iudaei quod dei opera 
 essent non ambigebant, apostoli ambigebant?

Quoniam ergo omnis dubitatio de saluatoris persona erat 
 — res enim inaudita et quae in sensum humanum non ruerat 
 stuporem hominibus faciebat, cum audiebant dicentem illum 
 se a deo exisse et proprium sibi patrem esse deum —, idcirco 
 discipuli satis sibi factum confitentes manifestatione uerborum 
 domini dixerunt ad eum: nunc scimus quoniam nosti 
 omnia, et non opus est ut quis te interroget; in hoc

 

 
 
 
 credimus, quoniam a deo existi. si enim non uere a deo 
 exiuit, fides apostolorum exinanitur; sed non potest, quia a 
 saluatore probata est. respondit enim eis; modo creditis, 
 id est (tanta signa uidentes non credebatis\'. itaque probatum 
 est apostolis Christum a deo exisse et uenisse, ut per hanc 
 eiitionem filium istum dei credere non esset ambiguum. si 
 enim nemo uidit deum, nisi qui est a deo hie uidit deum, et 
 si nemo nouit patrem nisi filius - hoc est uere apud deum 
 fuisse et ab eo exisse et uenisse; nemo enim alius poterat a 
 deo exire, nisi hic qui in principio erat apud deum, quia et 
 nec quisquam alius sciebat aut uiderat deum —, ideo non incredibile 
 nobis est uerum filium hunc dei credere, sicut dixit 
 Iohannes in epistula prima: et sumus, inquit, in uero filio 
 eius Iesu Christo. hic est uerus et uita aeterna, et 
 apostolus: qui proprio, inquit, filio non pepercit, et euangelista: 
 quia proprium, ait, sibi patrem dicebat deum.

Si uerus ergo filius dei est Christus, quo modo homo tantum 
 est? uerus enim non diceretur, nisi proprie ab eo esset genitus. 
 aut dicat Fotinus, quare uere filius dei creditur, si non est 
 uerus. aut quod opus erat hunc credere filium dei, si unus 
 esset de ceteris sanctis, qui filii dei digni sunt appellari? aut 
 numquid aliqua indignitas in hoc est, per quam filius dei, 
 sicut ceteri sunt, credi non posset, et idcirco dicitur, ut hic, 
 de quo incredulum uidetur, credatur esse filius dei? si enim 
 potior est ceteris, quod opus est ut dicatur: \'crede Christum

 

 
 
 
 filium esse dei\', nisi quia, ut aliter de hoc credatur, praecipitur 
 quam de ceteris, ut, quia multi sunt qui filii dei sanctitatis 
 causa appellantur, hic solus uerus dei filius credatur, unde et 
 unicus dicitur? nam quis sanctorum ausus fuit filium dei se 
 dicere, non dicam et uerum, nisi saluator conscius natiuitatis 
 suae a deo profectae? quo modo autem pateretur se adorari, 
 si nesciret se esse de deo, cum scriptum sit: dominum deum 
 tuum adorabis et ipsi soli seruies, quippe cum Iohannem 
 angelus corripuerit, eo quod adorare se uellet, dicens ei: ne 
 feceris, quia conseruus tuus sum; deum adora, et, cum 
 soli deo seruiendum scriptura testetur, apostolus: qui seruit, 
 inquit, Christo, placet deo? quare? quia unum sunt deus 
 et Christus, pater et filius.

Apostolus se Christi seruum fatetur et dicit Corinthiis: 
 nolite fieri serui hominum, et ad Galatas: Paulus apostolus 
 non ab hominibus neque per hominem, sed 
 per Iesum Christum et deum patrem, qui suscitauit 
 eum a mortuis. ostendit aperte Christum deum esse et 
 hominem, ut apostolatum suum non ab homine sed a Christo, 
 iuxta quod deus est, et a patre deo esse monstraret. denique 
 in subiectis ait: neque enim ego ab homine accepi 
 illud neque didici, sed per reuelationem Iesu Christi. 
 quid tam apertum ? dei enim doctrinam non per hominem dicit 
 se adsecutum, sed ab ipso deo doctum. nam nos dei doctrinam 
 per homines accepimus, uas autem electionis nihil se

 

 
 
 
 probat ab apostolis adsecutum, hoc est ab hominibus. nam 
 si, quia dei doctrina est, ideo non per hominem discitur, quam 
 laudem suam testatur apostolus, si sic didicit, sicut ceteri 
 populi?

Ut quid et dicit: neque ego ab homine accepi illud 
 neque edoctus sum, sed per reuelationem Iesu Christi? 
 quis ambigat hoc loco Christum deum significatum? sed quid 
 mirum, cum inter cetera dicat ad Romanos: quorum patres 
 et ex quibus Christus secundum carnem, qui est 
 super omnia deus, benedictus in saecula? quid est \'et 
 ei quibus Christus secundum carnem\'? non enim hoc diceret, 
 nisi esset et secundum deum, ut secundum carnem ex patribus, 
 secundum diuinitatem uero ex deo Christus sit super 
 omnia deus. \'sed forte ad patris personam pertinere dicatur.\' 
 sed hoc loco nulla est paterni nominis mentio ideoque, si de 
 Christo dictum negatur, persona cui conpetat detur. quare 
 autem Christo non conpetat, cuius nomini caelestia et terrestria 
 et inferna genu flectunt? hoc est super omnia esse deum; 
 praeter haec enim alia nulla sunt. dicat nunc Fotinus, si haec 
 homini genu flectunt aut si deus potentias illas caelestes et 
 sanctos angelos, ut hominem adorent, decreuit. sed absit, quia 
 deus nihil stultum decernit, maxime cum non liceat nisi 
 deum adorari; quanto magis in caelis! rex enim adoratur in 
 terris quasi uicarius dei, Christus autem post uicariam impleta 
 dispensatione adoratur in caelis et in terra.

Legimus namque quia uerbum caro factum est, hoc 
 est ministro sancto spiritu incarnatum esse ex Maria, hoc

 

 
 
 
 uerbum in principio apud deum fuisse et deum esse, hoc 
 quoque filium dei appellari. quo modo ergo non ante Mariam 
 est, quod et in principio erat et deus erat? etiam si obcaecatus 
 deum hoc esse neges uerbum, tamen non negas neque ignoras 
 hoc uerbum filium dei appellatum et hoc apud deum fuisse 
 in principio. qua ergo ratione post Mariam dicis esse, quod 
 in principio legis fuisse? in Apocalypsi enim legimus de 
 Christo: et nomen eius est uerbum dei, quod uerbum 
 multas habet interpretationes. nam nihil de deo est quod non 
 deus dicatur, sed propter auctoritatem unius dei quod de ipso 
 natum est uerbum appellauit, ut hac ratione ducti, qua scimus 
 uerba nostra non nisi ex nobis esse, Christum de deo esse 
 crederemus.

Nec aliter quidem oportuit dici, \'ut de ipso et non 
 extra eum crederetur. nam simili modo et uirtus et sapientia 
 dei uocatur, ut eadem ratione de ipso intellegatur. si enim 
 dixisset (deus et deus\\ non illum de se esse significauerat, 
 sed duos deos fecerat, quod unitati aduersum est. haec ratio 
 in diuinis libris est, ut significatus deus Christus modum 
 non excedat dei unius.

Quam autem illud tuum stultum est, Fotine, quod 
 sic distinguis in capite euangelii Iohannis, ne uerbum deus 
 dicatur? sic enim legis: in principio erat uerbum et 
 uerbum erat apud deum et deus erat. uerbum hoc 
 in principio erat apud deum quid sibi uult haec distinctio? 
 quem indicat sensum? quam significat pietatis

 

 
 
 
 rationem, nisi solam aduersus dei filium inimicitiam? quae 
 enim significatio est pronuntiantis: et uerbum erat apud 
 deum et deus erat? haec ergo legis nostrae sapientia est, 
 ut doceat quia est deus? quae lingua est, quae gens, quae 
 terra, quae secta, quae neget deum esse? et ut quid insinuet 
 dicit: et uerbum erat apud deum? aut uerbum hoc quid 
 uult intellegi, nisi rationem eius ostendat? non enim propter 
 deum euangelium scribitur, de quo nemo dubitat, sed propter 
 uerbum de quo quaestiones fiunt. mysterium enim dei est, 
 quod ideo creditur, quia non est omnibus manifestum. ideoque 
 scriptura contendit docere quid sit uerbum dicens: et uerbum 
 erat apud deum et deus erat uerbum. hoc erat in 
 principio apud deum. istud et rationi conuenit et pronuntiatio 
 integra est. ostendit enim quia uerbum hoc, quod in 
 principio apud deum erat, deus erat, ut in sacramento mysterii 
 aeterni dei, quod ignotum erat a saeculis et generationibus, 
 deus uerbum apud deum patrem fuisse credatur.

Et quia carnalibus in dubium uenit, qui uolunt scripturam 
 pro sensus sui loqui capacitate, fides posita est, quae sensum 
 scripturae secuta praemium mereatur. Solomoni, cum sapientiam 
 a deo postulasset, responsum a domino est: ecce dedi tibi, 
 inquit, cor sapiens et prudens, quale non fuit ante te, 
 et post te non exsurget uir similis tibi. quid dicemus? 
 uerum est quod promisit deus? immo uero. nemo ergo hominum 
 similis erit Solomoni. et quid uidebitur de Christo, qui inter 
 cetera: regina, inquit, austri uenit ab ultimis terrae

 

 
 
 
 audire sapientiam Solomonis: et ecce plus Solomone 
 hic? nunc elige cui credas, Fotine, deo aut Christo, patri an 
 filio. si patri credis, arguis filium; si filio credis, accusas 
 patrem. si enim homo tantum est Christus, frustra se praeposuit 
 Solomoni contra promissum dei; si autem intellegitur esse et 
 deus, digne se anteposuit Solomoni et promissum intaminatum 
 est dei, quia non exsurrexit homo similis Solomoni. Christus 
 enim idcirco se potiorem ostendit, quia deus est.

0 dementia Fotini, qui Christum ante Mariam non fateri 
 uult, quem uoce sua audit testantem quod ante Abraham sit! 
 cum enim de tempore agerent cum eo Iudaei dicentes: quinquaginta 
 annos nondum habes, et Abraham uidisti? 
 respondit eis: amen dice uobis, ante Abraham ego sum. 
 non dixit: \'melior sum\', sed ad interrogata respondit, quia ante 
 erat quam putabant Iudaei. maledictum plane legis Fotinus 
 euadere non potest, quia spem habet in Christo, quem tantum 
 hominem dicit, cum legat: maledictus homo qui spem 
 habet in homine. apostolus autem sciens Christum deum 
 et ideo et in praesenti et in futuro spem esse in eo ait: si 
 in hac tantum uita sperantes sumus in Christo, miserabiliores 
 sumus omnibus hominibus. non ergo homo 
 tantum est, in quo spem habere docemur, quia uana spes in 
 homine. haec diximus pauca de multis; sufficeret enim, si 
 bonae mentis Fotino hoc solum postremum posuimus.

Qui pacem suscipit saluatoris inimicitiam contrahet mundi. 
 nisi enim discordauerit a diabolo, pacem non habebit cum 
 Christo. nemo enim potest duobus dominis seruire. hic 
 ergo a mundo discordat, qui legi dei fideliter seruit; Christi 
 pace munitus omnium aduersariorum conprimit tela. quis enim 
 audeat aduersus eum quem scit regis amicum? aliter tamen 
 mundus pacem dat, quam se saluator dare promisit. mundus 
 enim aut metu pacem dat aut prece; saluator uero, cum sit 
 fortior omnium nullum utique metuens, non rogatus dat pacem. 
 salutaris ergo haec pax est, quae idcirco datur, ut munimentum 
 sit contra hostes. pax quidem uno nomine appellatur, sed 
 longo interuallo discernitur dei et mundi. haec enim fragilis 
 est, illa fortis; haec carnea, illa spiritalis; haec terrena, illa 
 caelestis; haec de necessitate est, illa de uoluntate. Christus 
 enim nullius egens pacem offeret inualidis et inermibus, dominus 
 semis, bonus malis, deus hominibus.

Recte ergo ait: non sicut hic mundus dat, ego do 
 uobis; hoc enim dicens intellegi uoluit clementiam bonae 
 uoluntatis suae. cum enim omnis idcirco det pacem ut pro- 
 Sciat sibi, hic ad hoc dat, ut prosit non sibi sed eis quibus 
 dat aliter ergo mundus dat pacem, quam dedit saluator, et 
 mundi pax non docet bonam uitam, non suadet ad patientiam, 
 non prouocat ad iustitiam, non hortatur ad

 

 

 

 
 
 
 misericordiam, non promittit aeternam uitam. quicumque enim acceperit 
 pacem Christi, alienus erit a uitiis huius mundi, quae 
 militant aduersus animam.

In his omnibus quae proposita sunt non una est causa. 
 breuiter enim singularum causarum significatae sunt formae,

 

 
 
 
 quia unus quidem est spiritus, sed dona habet multa. cum 
 ergo legitur spiritus sanctus, intellegi debet et eius officium. 
 in quo sit significatus. nam quia et cum eis erat et uenturus 
 erat, non est falsum, sed si non istud ad personam trahas, 
 sed ad naturam. alterum enim se uenturum a patre. promisit 
 Christus, ut, quia indifferens est eorum diuinitas, in praesentia 
 Christi non absens putetur spiritus sanctus et in aduentu et 
 in apparentia spiritus sancti praesens aestimetur et Christus. 
 ideo cum uenturum eum promittat, dicit: uos uidetis eum, 
 quia apud uos manet et uobiscum est, ut securi essent 
 apostoli, quia post ascensum domini non minorem aut degenerem 
 ad tuitionem habituri essent pastorem aut regem. nam non 
 est dubium non datum esse credentibus spiritum nisi, sicut 
 euangelista testatur, postquam deuicta morte resurgens clariificatus 
 est dominus. ipsius enim triumfantis domini uerba 
 sunt et dicentis: quia Iohannes quidem baptizauit aqua, 
 uos autem spiritu sancto baptizabimini, quem et accepturi 
 estis non post multos hos dies. hoc tempore quo 
 ascendere ad patrem disposuit, interfatus uidetur.

Illud autem quod insufflasse in discipulos dominus legitur 
 post dies paucos resurrectionis suae et dixisse: accipite spiritum 
 sanctum, ecclesiastica potestas intellegitur esse. quia enim 
 omnia in traditione dominica per spiritum sanctum aguntur, 
 idcirco, cum regula eis et forma traditur huius modi disciplinae, 
 dicitur eis: accipite spiritum sanctum. et quia uere ad 
 ius ecclesiasticum pertinet, statim subiecit dicens: cuius

 

 

 
 
 
 tenueritis peccata, tenebuntur; si cuius remiseritis, 
 remittentur eis. inspiratio ergo haec gratia quaedam est 
 quae per traditionem infunditur ordinatis, per quam commendatiores 
 habeantur. unde apostolus dicit ad Timotheum: noli, 
 inquit, neglegere gratiam quae est in te, quae data 
 est tibi per inpositionem manuum presbiterii. semel 
 ergo fieri oportuit, ut de cetero traditio ista non sine dono 
 spiritus sancti esse crederetur. sicut enim in saluatore forma 
 data est uisibiliter, ut post baptismum spiritus sanctus credentibus 
 de cetero inuisibiliter dari non ambigeretur, ita et in 
 supra dicta causa forma data est in principio, ut ex eo traditioni 
 ecclesiasticae spiritus sanctus infusus credatur. ut autem apostoli 
 praesente domino uirtutes facerent, potestas data est, sicut et 
 prius profetis. 
 
 .3. Trium ergo officiorum formae donis spiritus sancti in 
 apostolis sunt ostensae, quarum prima haec est, quae ad 
 ius ecclesiasticum pertinet in regenerandis uel ceteris officiis; 
 secunda, quae in pentecoste data est, quae est generalis 
 — non solum enim in apostolos, uerum etiam in omnes 
 decidit spiritus sanctus credentes —; tertia forma est, quae 
 solis apostolis uel ordinatis initio est concessa in signis ac 
 uirtutibus faciendis, usque dum fidei semina iacerentur ad 
 crementum. semina enim fidei sunt uirtutes per apostolos factae. 
 ipsi enim antistites positi sunt huius modi ueritatis, qui per 
 signa et prodigia non inrationabilem esse fidem nostram s 
 testarentur. nulla enim maior probatio est ueritatis quam 
 uirtus. haec est enim quae omnem terrenam filosofiam accusat, 
 quia semper solis uerbis studuit non habens testimonium 
 uirtutis, qua stabile esse, quod uerbis adstructum erat. 
 demonstraret. igitur spiritus sanctus generaliter semel datur

 

 
 
 
 omnibus credentibus, per quem filii dei esse probentur, dum; 
 manet in eis. in signis uero et prodigiis faciendis non manet 
 in homine, sed uocatus aduenit aut suggerit necessaria et 
 recedit similiter et in traditione uel ordinatione de foris. 
 gratiam praestat, tuitionem etiam deferens deuotis fidei.

Tradito saluatore inlucescente parasceue omnes principes 
 sacerdotum et scribae et seniores conuenerunt in domum 
 Caiphae pontificis, quo perducendum sciebant esse Iesum, ut 
 audirent eum. hoc et Matheus et Marcus euangelistae testantur 
 et nullum ex his ante perfectum impium opus a domo 
 praesidis abscessisse, quippe cum omnis instantia eorum et. 
 deuotio ad agendum pascha mors esset saluatoris. occupatis 
 ergo eis ad necem domini a mane usque ad horam nonam 
 quomodo ludas eis retulisse pretium sanguinis. quod acceperat, 
 ante crucem domini probatur et dixisse illis in templo: peccaui, 
 quod tradiderim sanguinem iustum, cum constet 
 utique omnes principes et seniores ante passionem domini non 
 fuisse in templo, quippe cum et in cruce posito insultarent ei?

Nec enim inde potest probari, quia ante passionem relatum 
 est, cum sint multa, quae, cum ante facta probentur, nouissima 
 ordinantur. est iterum, quando locus admittit, ut, quod post 
 factum est, ante ponatur. nam manifestum utique est quinquagensimum 
 psalmum anteriorem esse quam tertium. sic ergo

 

 
 
 
 aliquando euenit, ut anticipentur quae posteriora sunt. unde et 
 Maria cum post resurrectionem fratris sui Lazari ante sex 
 dies paschae in cena ungento pedes domini unxisse probetur, 
 propter significationem eius anticipatum est ab euangelista 
 dicente inter cetera: Maria autem erat, inquit, quae unxit 
 dominum ungento. hoc referet antequam Lazarus moreretur; 
 quod nisi postea factum inueniremus, nesciremus quo tempore 
 factum esset.

Sed ne forte post nonam horam factum sit ut uidens 
 impius et crudelissimus ludas occisum saluatorem et ob 
 hoc uelum templi scissum, terram tremuisse, saxa fissa, elementa 
 conterrita, ipso metu correptus doluerit, non nescius 
 iustum se tradidisse, in cuius passione sic indignatus sit 
 iudex deus? sed et post nonam horam occupati erant, sicut 
 aestimo, seniores et principes sacerdotum. uespere enim eadem 
 die pascham acturi erant; sabbato autem nummos portare non 
 licebat secundum legem: ac per hoc inprobabile est apud 
 me, quo die, immo tempore laqueo uitam finierit ludas Scariotes.

Non est ambiguum cuncta religionis nostrae ueri testimonio 
 roborari et legis ueteris praerogatiua signari. omnia enim in 
 praeteritum in figura futurae fidei nostrae gesta et designata

 

 
 
 
 noscuntur, ut uerum nos tenere non ambigeremus, quando ea, 
 quae nunc et audimus et credimus, ante saecula praedestinata 
 uidemus, non solum uocibus, sed etiam signorum uirtutibus 
 commendata. sed nunc illud est, si eodem modo ut designata 
 sunt a nobis intellegantur, ut dies pentecostes unde et qua 
 ratione tractus sit congrue dinoscamus. scripturae etenim 
 dominicae sensus suos sollicitis et deuotis aperiunt, indiligentibus 
 claudunt. nec enim par erat, ut res, quae meritis ac 
 dignis reseruatae sunt, passim ab omnibus uiderentur.

Pentecoste ergo, qui quinquagensimus a pascha conputatur 
 dies, hanc habet rationem: ut sicut post ebdomadam dominicus 
 dies primus est, in quo adimpletum est paschae mysterium in 
 redemptionem salutis humanae — quia semper post curricula 
 dierum septem ad primum reuerti necesse est, ut ostendatur 
 aetatem mundi septenario numero consummari —, ita et post 
 ebdomadas septem primus dies est pentecostes. denique numquam 
 alio die quam dominico pentecostes est, ut totum quod 
 ad salutem humanam pertinet, dominico die et inchoatum et 
 adimpletum noscatur. dominico enim die factus est mundus 
 et post lapsum rursus dominico die reformatus, cuius reformationis 
 figura data est primum in circumcisione, in qua futurae 
 fidei signum fuit. post ebdomadam enim qui octauus dictus 
 est primus est in mysterio. haec est enim dies quam fecit

 

 
 
 
 dominus. unum enim diem fecit, ex quo ceteri curricula sortirentur. 
 ac per hoc ipsa die resurrexit quam fecit et secundum 
 numerum supra dictae rationis ipsa die et in monte 
 Sina legem dedit per famulum suum Moysen. ut sicut agnus 
 figura passionis domini fuit in sacramento paschae, ita et legis 
 datio euangelicae praedicationis, quia eodem die, id est 
 pentecosten, lex data est, quo et spiritus sanctus decidit in 
 discipulos, ut auctoritatem caperent ac scirent euangelicum 
 ius praedicare. quod factum duplici testimonio confirmatur, 
 quia et praedestinatum ostenditur et manitesta spiritus sancti 
 infusione diuinum et supercaeleste probatur; inperiti enim 
 diuersis linguis magnalia dei loquebantur.-

Filiis ergo Israhel tertio die mensis tertii data est 
 lex per Moysen, sicut in libro Exodi continetur, qui dies 
 a quarta decima mensis primi, quo die factum est pascha 
 in Aegypto, quinquagensimus est, hoc est pentecosten. unde 
 factum est, ut ad legem fidei praedicandam in pentecosten 
 spiritus sanctus descenderet in apostolos, ut gesta ueterum 
 futurorum imagines haberentur ad securitatem fidei nostrae, 
 quia falsum uideri non potest quod ab initio praedicatum 
 est. ideo remissionis et reformationis tempus in quinquagensimo 
 psalmo describitur, -ut eadem prouidentia quinquagensimi 
 diei, quae et primi est, sciretur. hinc factum est 
 ut et manna primo die, qui est dominicus, de caelo daretur 
 populo Iudaeorum, quod ita esse sex dierum continuatio probat, 
 quibus collegerunt, et septima die, id est sabbato,

 

 
 
 
 quieuerunt. manna autem typus est escae spiritalis, quae resurrectione 
 domini ueritas facta est in eucharistiae mysterio.

Nunc superest ut probemus, si ita intellegenda sunt 
 quae diximus, ut supra memorauimus. mensis primus quo 
 pascha quarta decima die celebratum est in Aegypto, haec 
 dies quarta feria fuit; unde et lex quarta feria data est. quod 
 hinc datur intellegi, quia quinto decimo die mensis secundi 
 profectionis filiorum Israhel sabbatum uidetur fuisse; idcirco 
 non in die grex illis missus est.coturnicum, sed uespere. mane 
 autem manna; illis pluit de caelo, id est die dominico, qui primus 
 post ebdomadem in repetitione inuenitur. denique sex diebus 
 continuis manna collegerunt, septimo autem die, qui est sabbatum, 
 quieuerunt. ab hoc ergo die usque ad tertii mensis 
 diem tertium, quo lex data est, quaere et inuenies quartam 
 feriam fuisse quando. lex data est. sunt enim a quinto decimo 
 die mensis secundi, quando sabbatum fuit, usque ad tertii 
 mensis diem tertium, quo lex data est, dies decem et nouem. 
 tene ergo hos decem et nouem et redi super quintum decimum 
 diem secundi mensis, quo sabbatum fuit, qui a primo 
 conputatur quartus decimus, et perueni usque ad diem primum 
 secundi mensis et habebis alios XIIII; quos superiunge ad 
 decem et nouem supra memoratos et inuenies primum diem 
 secundi mensis sabbatum fuisse. superadde adhuc ad caput 
 primi mensis dies septem et decem, quia primi mensis tredecim 
 dies retrahendi sunt, qui ante pascha fuerunt; quarta 
 decima enim die primi mensis pascha factum est. retractis 
 ergo tredecim et additis septem et decem inuenies quarta 
 decima mensis primi quartam feriam fuisse.

Et ne legendi fastidium patiaris aut quaestionis singula 
 membra curiose inspicere, do conpendium, ut et de numero 
 dierum, qui a pascha usque ad datam legem sunt, certus sis 
 et ab ipso facilius discas, quota feria factum est pascha. tertio 
 die post secundum mensem lex data est; sunt ergo menses duo 
 et dies tres. retrahe de his tredecim dies, qui ante pascha 
 fuerunt, et reliqui erunt dies quinquaginta. quoniam autem 
 quarta feria lex data est, hinc facile uidetur. manna prima 
 feria data est, quia continuis sex diebus collegerunt, quae 
 prima feria sexto decimo die fuit mensis secundi. ab hac 
 itaque prima feria in octauum decimum diem, quo lex data est, 
 quartam feriam inuenies. a feria uero quarta, siue ante siue 
 retro conputes in quinquagensimum diem, quarta feria est. 
 idcirco quia quarta feria pascha egerunt in Aegypto Iudaei 
 et quarta feria legem acceperunt, quinta autem feria profecti 
 sunt de Aegypto, igitur dedicatio legis est pentecoste.

Apostolus falli non potuit, qui ait: pascha nostrum 
 immolatus est Christus, quod non suum utique, sed 
 legis est uerbum dicente Moyse: et erit cum dicent uobis 
 filii uestri: quae est deseruitio haec? et dicetis: 
 immolatio pascha hoc domini est. quid amplius est

 

 
 
 
 necessarium ad testimonium? lex loquitur, apostolus probat; 
 hoc superest, ut contradictor abiciatur ut peruicax. manifestum 
 est enim transitum post pascham fuisse. de sanguine enim 
 immolati agni supra postes ostii et supra limen posuerunt, ut 
 transiens nocte angelus non percuteret domum, in qua signum 
 sanguinis esset. sanguis igitur salutem praestitit, non transitus, 
 quia, ut transitus non noceret, obstitit sanguis.

Si rationi fides commodetur, ipsa nominum ratio patris 
 et filii ostenderet unitatem fysico modo. non enim uerus dei 
 filius diceretur, nisi exstitisset de substantia dei patris; nec enim 
 pateretur ueritas et iustitia dei uerum dicere filium, si de 
 ipso non esset. non est enim uerus, si de ipso non est. sed 
 scriptura dicit: \'uerus est\': ergo de ipso est. qui enim negat 
 de deo natum Christum, scripturae calumniam facit, quae 
 ideo illum dicit uerum filium, ut significet de deo hunc natum, 
 si enim non est de deo et uerus filius dei dicitur, fallax est 
 scriptura. quod si scriptura non fallit, qui Christum non fatetur 
 exstitisse de deo, et scripturam euacuat et Christum negat 
 uerum filium dei. non enim uoluntas uerum filium facit, sed 
 natiuitas. (sed potentiae\', inquiunt, (dei hoc subest, ut falsa 
 faciat uera\'. immo potentia dei haec est, unde et omni laude

 

 
 
 
 dignus est, quia uerum apud illum uerum Est et falsum 
 falsum. nam istud mendacis est, ut falsum dicat uerum, quod 
 deo non conpetit. nam omnia quidem potest deus, sed non 
 facit nisi quod conueniat ueritati eius adque iustitiae.

Manifestum igitur est idcirco uerum dici filium dei Christum, 
 ut proprius, id est de substantia eius natus intellegatur. unde 
 et apostolus: qui proprio, inquit, filio non pepercit, et in 
 alia epistula: qui cum in forma dei esset, non rapinam 
 arbitratus est esse se parem deo. si ergo non rapinam 
 arbitratus est dicens se parem deo, uerum se filium dei 
 demonstrauit. deo enim par esse non poterat, nisi esset de 
 ipso. pares enim hi sunt, qui aut ambo ueri sunt aut ambo 
 falsi. nec enim parilitatem recipit coeptum (et) aeternum aut 
 unitatem. unum enim se esse dicendo Christus cum patre 
 parem se deo fecit. non solum enim, inquit, soluebat 
 sabbatum, sed et patrem proprium sibi dicebat 
 deum, aequalem se faciens deo, hoc est parem. nonne 
 manifestum est aequalitatem hanc de proprietate natiuitatis 
 descendere? proprium enim se, id est uerum, dicens dei filium 
 aequalem se faciebat deo.

Hinc est unde dicit: qui me uidit, uidit et patrem. 
 per id quod enim consubstantiui sunt, qui unum uidet 
 ambos uidet. sicut enim habet pater uitam in semet 
 ipso, sic dedit et filio habere uitam, hoc est aequalem 
 sibi genuit filium pater; et omnia quae patris sunt 
 filii sunt et quae sunt filii patris sunt: et nemo potest

 

 
 
 
 quicquam rapere de manu patris neque de manu filii. et 
 subiecit: ego et pater unum sumus, et: uerba quae, 
 inquit, loquor uobis, a me ipso non loquor, pater 
 autem manens in me ipse loquitur; et opera 
 quae facio ipse facit. credite mihi, quod ego in 
 patre et pater in me; alioquin uel propter opera 
 ipsa credite. quia enim generatio non a semet ipsa est, 
 sed ab eo qui genuit, idcirco quicquid facit, factum dicit 
 patris, ut per haec omnia illud firmetur, quia ideo uerus 
 dicitur filius dei Christus, ut de ipso natus credatur, ne et 
 essentia eius extra unius dei naturam existimaretur. humilitas 
 ergo eius maxima exaltatio est. cum enim uidetur se subicere 
 dicens: uerba quae loquor uobis, a me ipso non 
 loquor, pater autem manens in me ipse loquitur; 
 et opera quae facio ipse facit, probat se originem a 
 deo habere et uirtutem eius se esse, dum non quod est a 
 semet ipso esse se dicit, sed ab ipso. per haec enim commendatur 
 Christus, non inclinatur. qui enim a se loquitur, uerus 
 filius non est.

Uides ergo quia Arrii inde male intellegunt Christum 
 unde bene intellegendus est, et inde illum inprobant et falsum 
 dicunt, unde uerus dei esse filius approbatur. nam clarificandum 
 se a patre postulat et clarificare se patrem quem petit promittit, 
 ut ubi se humiliare uidetur exaltet. pater enim cum 
 testimonium dat filio, laudem suam testatur; filius uero cum 
 praedicat patrem, gloriam suam manifestat. magnificentia enim

 

 
 
 
 et nobilitas patris generositas est ueri filii. ideoque quicquid 
 patris dicitur esse, est et filii sine dubio; et quod filii esse 
 dicitur, est et patris. nam spiritus dicitur dei, idem spiritus 
 dicitur et Christi; ecclesia dicitur dei, dicitur et Christi; 
 adoratur deus, adoratur et Christus; seruitur deo, seruitur et 
 Christo; sancti dicuntur sacerdotes dei, dicuntur et sacerdotes 
 Christ; templum ciuitatis sanctae dicitur deus, similiter Christus; 
 lumine dei inlustrari dicitur ciuitas sancta, eodem modo 
 -et Christi; sedes dei est, nec non et Christi; iudex deus est, 
 -est et Christus, quia Eseias profeta in throno maiestatis 
 Christum uidit sedentem dominum sabaoth, quod Arrii non 
 negant. de deo patre legitur, quod rex regum sit et dominus 
 dominorum, eadem et de Christo filio dei uero. sic 
 ubique diuinitate exaequantur pater et filius, ut unius dei 
 modum non egrediatur numerus personarum.

Inter patrem autem et filium nihil interest, nisi hoc 
 solum, quia pater ingenitus est, filius uero genitus; id est, 
 pater a nullo est, filius autem de patre; quod quidem sublime 
 est in filio. hinc enim addiscitur nobilitatis eius aeternitas et 
 quia uerus filius est ueri patris. unde est enim illud quod 
 legitur in Genesi dicente deo: faciamus hominem ad 
 imaginem et similitudinem nostram? itaque si imago

 

 
 
 
 eorum et similitudo una est, quo modo non unum sunt et 
 natura? in spiritalibus enim ubi utique non sunt figurae, 
 simile non erit aliquid nisi per substantiam, ut ubi duorum 
 imago una est, quo modo non eorum una erit et substantia? 
 idcirco enim imaginem eorum et similitudinem unam esse 
 legimus, ut unum eorum nihil differre ab altero crederemus, 
 hoc est, uerum dei filium esse Christum, quia non est dispar 
 a generante natiuitas. denique Iudaei intellegentes, quia proprium 
 sibi patrem dicebat deum, dicunt ad Pilatum: nos 
 legem habemus, et secundum legem debet mori, 
 quia filium dei se fecit. Iudaei intellexerunt, et Christiani 
 se dicunt non intellegere? qui non credebant, intellegebant; 
 et qui se dicunt credere, faciunt ne intellegant? uel hoc saltim 
 admitterent, quod profeta Eseias, ut Christum non a semet ipso 
 quidem, sed de deo deum esse significaret, inter cetera ait: 
 post te sequentur alligati uinculis et adorabunt 
 te et in te deprecabuntur, quoniam in te est deus 
 et non est deus praeter te. tu enim es deus, et nesciebamus, 
 deus Israhel saluator.

Quantum ad bonam mentem pertinet, haec manifesta 
 sunt. his enim et pater in filio esse probatur et filius deus 
 eiusdem substantiae, qua pater est, significatur. in quo enim 
 deus est et praeter ipsum deus non est et ipse deus est, 
 quid aliud poterit esse dici, quam hoc quod est pater deus, et 
 nec differre in aliquo? hoc est enim duo esse unum. in ipso 
 enim deus est, quia quamuis deus sit, non tamen ex se deus

 

 
 
 est. est enim a patre, quia filius est. praeter ipsum autem 
 non est deus, quia unicus patris filius est. ipse autem deus 
 est, quia una adque eadem substantia dei et Christi est. nihil 
 igitur ambiguitatis relinquitur, ut patris et filii una esse credatur 
 substantia. uerus enim filius et ueri patris est.

Tale etiam illud Hieremiae profetae est; dicit enim inter alia: 
 hicdeus noster: non aestimabitur alter ad eum. hic 
 adinuenit omnem uiamscientiae et dedit eam Iacob 
 puero suo et Israhel dilecto sibi. post haec in 
 terra uisus est et inter homines conuersatus 
 est. numquid degener potest dici, ad quem alius non potest 
 aestimari? aut alius deus quam pater est poterit dici, ut deo 
 proficiat ad iniuriam patri? si enim aestimari ad eum alter 
 deus non potest et absque deo patre est, uidete an debeat 
 dici quod sequitur; periculosum est enim. maior enim patre 
 dicetur. putantes enim deo se patri deferre, si ab eo filium 
 segregent, derogant ei, ut quem minorem uolunt facere impie 
 obcaecati mente proponant eum illi, cuius auctoritati inclinandum 
 hunc putant. scriptura autem, ut nihil filium a patre 
 differre doceret — differret autem, si non esset uerus — nullum 
 alium dixit aestimandum ad eum, quia nulla alia substantia 
 poterit similis repperiri substantiae dei, quae est et Christi. 
 aliter enim Christum de deo esse doceri non poterat, quam 
 ut nullum diceret alium aestimandum ut eum. sciens enim

 

 
 
 
 deum patrem nullo modo dici posse subiectum, filium eius ut 
 huic parem esse ostenderet: non aestimabitur, inquit, 
 alter ad e u m, quia patri deo, qui omnium deus est, aequalis 
 est; uerus enim eius filius est. igitur profeta ait: hic est 
 deus noster, hoc est deus Israhel. si hic est, ipse est 
 deus unus; de isto enim dicit scriptura: audi, Israhel, 
 dominus deus tuus deus unus est, et certe non hie est 
 pater, sed est filius eius.

Uides ergo non praeiudicare uni deo personam filii, si 
 et ipse unus deus dicatur, quippe cum hoc scriptura testetur. 
 unde hoc, nisi quia unum sunt pater et filius, quia non personis 
 significatur unitas, sed natura, ut non substantia duo 
 sint, sed unum, neque duo diuinitate sed deus unus, ut, 
 siue loquatur pater siue loquatur filius, unus deus locutus 
 dicatur? nam si ipse dominus inter cetera de mare et 
 femina: iam non sunt, inquit, duo, sed una caro, 
 quanto magis pater et filius non duo dii sunt, sed una substantia! 
 ut autem duo dicantur pater et filius, causa est 
 natiuitatis; ne autem iterum duo dii sint, causa est unius 
 diuinitatis. qua tamen hebetudine Christum creatum, id est 
 factum, praedicant, cum legant nihil deum sine Christo fecisse ? 
 si ergo sine illo nihil factum est, non erit ipse factura. si 
 enim factura est, factum est aliquid sine ipso. sed absit, quia 
 nihil sine illo. natus enim de deo non coepit, sed extitit natiuitas 
 enim nihil est aliud quam exitio; exitio autem manifestatio 
 est: itaque non factus, sed editus est. ut enim Christus de 
 essentia dei extitisse uel processisse significaretur, exitio eius

 

 

 

 

 
 
 
 natiuitas appellata est ut, quia non dispar est a genitore 
 natiuitas, consubstantiuus esse deo Christus non ambigeretur 
 et mens illa quae ait: \'erat, quando non erat\', damnaretur, quia 
 non potest aliquando non fuisse qui, ut apud deum semper 
 fuisse significaretur, de deo legitur processisse. nemo enim de 
 eo processit ubi non fuit.

Solent quidem Arrii sic interpretari de filio dei dicentes: 
 (ideo uerus dicitur Christus filius dei, quia sic illum fecit ut 
 uerus sit.\' quasi sit aliquid quod falsum faciat deus. et 
 illa omnia quae supra diximus de unitate patris et filii quid 
 erunt, cum sic roborata sint et firmata? si hic aliter sentiendum 
 putatur, multa poterunt diuinis solidata oraculis unius 
 conuelli degeneris testimonio.. amputandum est tamen, ne 
 sibi uel de eo ipso blandiatur iniquitas. igitur \'sic\', inquit, 
 illum fecit ut uerus sit, ut uoluntas cesserit pro natiuitate 
 et factura pro generatione. tantum enim dandum est./ inquiunt, 
 \'potentiae dei, ut possit facere quae non sunt tamquam 
 quae sunt\'.

Quoniam ergo hac astutiae calliditate utuntur contra 
 filium dei, ex his ipsis de quibus praesumunt, quia in reliquis 
 sunt conuicti, respondendum est eis, ut in tota summa conuicti 
 appareant. propositio enim haec, quantum ad sensum 
 pertinet, nullius momenti est; quantum autem ad uerba, caliginem 
 facit ne cito appareat. sic est enim ac si Aegyptius positus 
 in obscuro, quia causa mala bono sensu defendi non potest. 
 ad impietatem ergo defendendam sacrilegis uerbis utuntur. si 
 itaque haec est potentia dei, ut uerum faceret Christum esse 
 filium sibi, cum de ipso non esset natus, ergo talem illum

 

 
 
 
 fecit qualis ipse est, ut hoc praestiterit factura, quod datura 
 erat generatio. si ergo nihil interesse dicitis inter deum et 
 Christum, poterit forte putari, quia non hoc malitiose a uobis 
 asseritur, ut quod in uoce dicitur hoc sit et in sensu, ut, 
 quia uerus dicitur filius, uerus sentiatur, per id quod unius 
 substantiae est cum patre, licet non per generationem, sed per 
 facturam, quia totum potest deus, sicut dicitis, ut factum sic 
 sit quasi infectum.

Si autem rationis lineam sequentes non posse dicitis, 
 quod initio continetur, aequale esse et consubstantiuum cum 
 id quod aeternum est, reuelatis dolum malitiae uestrae, quia 
 ut sensum uerbi eludatis, falsa uoce Christum uerum esse 
 filium dei dicitis negantes ei quia aequalis est deo patri. non 
 enim uerus est, si inaequalis est. poteritnum uerus dici filius, 
 si non uerus dicatur et pater? si enim uerus est filius, erit 
 uerus et pater; quam ueritatem aequalitas probat. quod si 
 dispares sunt, neuter eorum uerus est sed quoniam scripturarum 
 testimonium inritum fieri non potest, quo Christus 
 uerus dei filius adprobatur, de deo patre natus credendus 
 est, quia, ut ueritas haec firmaretur, et par deo et aequalis 
 legitur.

At tu qui potentiam dei inaestimabilem praedicas, ais: 
 \'deus generare non potest, quia simplex natura est\'; per quod 
 etiam ipsi deo patri contumeliam facis. mendacem enim 
 istum dicis, ut filium, quem ille suum et uerum asserit, 
 deneges et tuam hypocrisin detegas, quia falso potentem deum 
 praedicas. si enim potentiam dei in id quod uerum ex falso

 

 

 
 
 
 factum asseris, praedicas, ut quod uere uerum est inludas, 
 quanto magis hoc amplecti deberes, si bonae mentis esses, 
 per quod uerum quod dicitur uerum probatur et deus pater 
 testimonium quod de filio suo dedit uerum firmatur! nam 
 dominusait:apud deum autem, inquit, omnia possibilia, 
 ut quidquid hominibus inpossibile uidetur deo possibile sit. 
 nam si ratio carnis respicitur, nec uirgo peperit nec Ionas in 
 uentre ceti uixit nec mortui resurgent nec deus filium genuit. 
 quia simplex natura non potest generare, quia nihil sine commixtione 
 generatur in mundo. haec omnia aut simul credenda 
 sunt aut simul refellenda. si enim ratio mundi tenenda est. 
 in his omnibus debet auctoritatem habere; quod si aliqua ratio 
 spiritalium est, carnalis dicendus est, qui mundi ratione 
 infectus negat aliter quid fieri quam nouit.

Aliud iterum adsolent sua tergiuersatione proponere. 
 aiunt enim: \'uoluntate pater genuit filium aut non?) ut, cum 
 audierint: utique uoluntate\', statim ut inimici filii dei respondeant: 
 \'ergo uoluntas ante filium est, ut ex hoc non aeternus 
 appareat, cum non utique per natiuitatem initium acceperit, 
 sed extiterit\'. et tamen si hoc putant, non solum ante filium 
 erit uoluntas, sed et ante patrem, quia causa generationis 
 pater et filius est. infidelitas carnales sensus sequitur in 
 omnibus. sic enim inducit causam dei quasi hominis, ut ante 
 deliberauerit et cogitauerit ut generaret quasi infirmitati

 

 
 
 
 subiectus, cum in deo neque generatio sine uoluntate fuerit neque 
 uoluntas sine generatione. ipsa enim uoluntas generatio est. 
 nam utique commune dictum est: \'fecit deus., \'fecit homo.; 
 sed aliter facit deus, aliter homo. ita et in ceteris causis; sic 
 enim de deo dicendum est, ut dignum est ei.

Solent etiam ipsi deo patri aliam facere quaestionem 
 dicentes: \'accessit illi, ut generaret, aut eius naturae est, ut 
 semper generet?\' quod ideo afferunt, ut et deum mendacem 
 asserant, qui se Christum generasse testatur, et Christum 
 non uerum, sed adoptiuum faciant. (si enim generauit\', inquiunt, 
 \'semper debet generare, ut, quia non semper generat, nec 
 Christum genuisse credatur\', quasi mundum negetur fecisse, 
 quia alios non facit. quae inreuerentia, quae indisciplinatio 
 est legem deo ponere ut: \'si genuit, aut multos genuit aut 
 unum generare non potuit,\' nec ipsi domino credentes, qui se 
 unicum dei filium protestatus est!

Post haec quae supra ostensa sunt aequalia patri et 
 filio, uideamus an his concordent ea quae de sancto spiritu 
 scripta sunt, ut trinitas, quam in salutari professione retinemus, 
 non recipiat discrepantiam naturae, quo modo non habet fidei 
 diuersitatem. quando enim salus sine aliquo ex his non est, 
 una eorum trium uidetur potestas, quae in se credentibus dat 
 salutem. quoniam ad testimonium filii uerba patris protulimus, 
 nunc ad testimonium spiritus sancti uerbis utamur filii, quibus 
 non differre a se spiritum sanctum protestatur, ut, cum 
 filio pater et filius spiritui sancto testis est, unius esse naturae 
 trinitas intellegatur. dicit ergo inter cetera dominus: rogabo

 

 
 
 
 patrem et alium paracletum dabit uobis, ut uobiscum 
 sit in aeternum, spiritum ueritatis. cum alium 
 paracletum mittendum dicit, se utique paracletum probat. nam 
 et legitur in epistula Iohannis; dicit enim: habemus aduocatum 
 apud patrem, Iesum Christum, qui exorat 
 pro peccatis nostris, et iterum dicit dominus: ego sum 
 ueritas. ecce aperta unitas spiritus sancti et filii dei; quae 
 de se enim filius, eadem loquitur et de sancto spiritu.

Nunc subicienda sunt, quae in hunc sensum ordinat 
 scriptura. legitur in Eseia quia dominum sabaoth uiderit in 
 throno maiestatis sedentem, quem Iohannes euangelista Christum 
 esse intellexit dicens inter alia: haec dixit Eseias, quando 
 uidit maiestatem eius et locutus est de eo. hunc 
 apostolus sanctum dicit esse spiritum. ait enim in nouissima 
 parte Actuum Apostolorum: bene locutus est spiritus 
 sanctus ad patres uestros dicens: aure audietis 
 et non intellegitis tis et cetera. haec uerba a domino 
 sabaoth dicta sunt. hic est unus deus, qui siue pater intellegatur 
 siue filius siue spiritus sanctus, non est contrarium. 
 quia una eorum diuinitas et potestas est. nam si in unius 
 praefecti praetorio programmate etiam ceteri praefecti iubere 
 dicuntur propter auctoritatem unius potestatis, quanto magis 
 in unius dei imperio, si locutus unus e tribus fuerit, non 
 incongrue dicentur tres locuti! est enim eorum et natura et 
 uoluntas una.

Solent iterum praeiudicare sancto spiritui, quod ideo 
 degener intellegatur, quia in ordine tertius ponitur, cum tanta 
 simplicitas sit in scripturis diuinis, ut aliquando inuenias 
 tertium primum positum. ut enim causa se tulerit, sic et 
 ponuntur. nullius enim iniuria est, quia una eorum diuinitas 
 est. denique legimus in Eseia dicente domino: ego sum 
 primus et ego in aeternum et manus mea fundauit 
 terram, dextera mea solidauit caelum, et in subiectis: 
 ego locutus sum, ego uocaui, ego adduxi eum et 
 i prosperum iter eius feci. accedite ad me et audite 
 haec: non in occulto ab initio locutus sum; cum fierent, 
 illic eram et nunc dominus misit me et spiritus 
 eius. quem uis esse qui fundauit terram? ipse enim dicit 
 missum se esse. numquid patrem? absit. filius ergo est qui se 
 missum dicit a deo et spiritu sancto. ecce paria sunt ista 
 inter filium et spiritum sanctum. sicut enim a patre et filio 
 missus legitur spiritus sanctus, ita et a deo et spiritu sancto 
 missus est Christus. hoc enim solius patris peculiare est, ne 
 missus dicatur.

Accipe dicta apostoli, qui alio ordine conplectitur 
 trinitatem; dicit enim inter cetera in epistula ad Thessalonicenses 
 secunda: dominus dirigat corda uestra in 
 caritate dei et patientia Christi, quem, putas, dicit 
 dominum nisi spiritum sanctum? et quid mirum cum, quem 
 in throno maiestatis sedentem Eseias uiderit, hic ipsum dicat 
 spiritum sanctum dominum sabaoth, sicut supra ostendimus? 
 et Iohannes apostolus deum intellegi in spiritu sancto

 

 
 
 
 significat inter cetera dicens: ex hoc cognoscimus quia deus 
 in nobis manet et de spiritu suo quem dedit nobis. 
 si ergo per spiritum suum ipse in nobis manet, non ambigitur 
 de deo esse spiritum sanctum. et nec dubium est, quia quod 
 de deo est deus est. hinc est unde dicit apostolus: nemo 
 scit quae sunt in deo nisi spiritus dei. quo modo 
 potest scire quae in deo sunt, nisi sit eiusdem diuinitatis? 
 inferior enim natura non potest scire quid sit in potiore; quanto 
 magis creatura quid in conditore suo esset scire non poterat!

Et ad Corinthios in epistula prima praeterito ordine, 
 qui in traditione fidei est, ab spiritu sancto incipit gratiarum 
 et ministeriorum memorare operationes et subiungit dominum 
 Iesum et tertium ponit deum, quem et in spiritu sancto et 
 in domino dicit operari, sicut ait et dominus: pater manens 
 in me ipse operatur. per id quod enim de deo patre est 
 et spiritus sanctus et Christus, operatio eorum opus est dei. 
 denique sanctum spiritum idem dicit et dominum, et dominum 
 idem dicit et deum - hoc propter unitatem naturae —; cum ergo 
 hoc loco idem deum, qui est et dominus, dicat operari omnia 
 in omnibus, inferius sic conclusit dicens: omnia autem 
 haec operatur unus adque idem spiritus diuidens 
 uni cuique prout uult. quid tam apertum tres unius 
 esse operationis, quia operante uno operari dicuntur tres? 
 quare, nisi quia unius sunt diuinitatis? nam non est ambiguum 
 donum gratiarum proprie spiritum sanctum operari. sed ut deum 
 et dominum et spiritum sanctum unum esse propter naturae

 

 
 
 
 indifferentiam doceret, opus spiritus sancti trium esse opus 
 ostendit. et ut manifestaret quia solius, quantum ad personam 
 pertinet, spiritus sancti opus est: haec autem omnia. 
 inquit, operaturunus adque idem spiritus diuidens 
 uni cuique prout uult. ideo \'prout uult), quia uoluntas 
 eius uoluntas est dei. non enim dixit (prout uult deus,\' sed 
 (prout uult spiritus). creatura enim cogit se, ut dei faciat 
 uoluntatem; spiritus autem sanctus naturaliter hoc uult

Ut aperte luceat quia omnia spiritus sanctus operatur, dicit 
 dominus inter cetera: si enim ego in digito dei eicio 
 demonia et cetera. digitum dei appellat spiritum sanctum, 
 ut probet hunc de deo esse. denique Iudaeos, qui eum in Belzebub 
 eicere demonia dicebant, in sanctum spiritum blasfemasse 
 testatus est. Moyses quoque quia per spiritum sanctum 
 signa faciebat, confitentur magi dicentes: digitus dei est 
 hic. nam et in Actis Apostolorum legimus: deseruientibus 
 autem eis et ieiunantibus domino dixit spiritus 
 sanctus: segregate mihi Barnaban et Saulum ad opus, 
 quod uocaui eos. ecce seruitur domino, et hoc spiritus sanctus 
 sibi uindicat - unde manifeste apparet hunc esse dominum 
 sicut et deum patrem —; et Saulum Christus de caelo uocauit 
 et misit praedicare, et hoc simili modo sibi defendit spiritus 
 sanctus dicendo: ad opus quod uocaui eos. nam nemo 
 ignorat episcopos saluatorem ecclesiis instituisse; ipse enim 
 priusquam in caelos ascenderet, inponens manum apostolis 
 ordinauit eos episcopos. hoc apostolus sancto spiritui deputat,

 

 
 
 
 cum dicat: adtendite uobis et omni gregi, in quo uos 
 spiritus sanctus posuit episcopos regere ecclesiam 
 domini Iesu. et inter cetera dicit Petrus ad Ananiam: 
 Ananias, cur repleuit satanas cor tuum, ut mentireris 
 spiritui sancto? et infra: non es, inquit, hominibus 
 mentitus, sed deo. apertum est spiritum sanctum dictum 
 deum, cui mentitus Ananias deo mentitus dicitur. quod si 
 spiritum sanctum minime uoluisset deum intellegi, dixisset: 
 \'non es mentitus hominibus, sed spiritui sancto,\' ut neque 
 deum hunc neque hominem signaret. et quid mirum? apostolus 
 enim aliquando templum dei hominem appellat, aliquando uero 
 templum spiritus sancti, propterea quia unum sunt natura. si enim 
 minime deus intellegeretur spiritus sanctus, qua audacia diceret 
 infra: templum enim dei sanctum est, quod estis uos?

Quoniam unus deus omnibus in scripturis praedicatur. 
 mysterium autem eius in trinitate adoratur, idcirco sic agit 
 scriptura, ut sub unius dei professione ea, quae de ipso sunt, 
 id est filius et spiritus eius, in eodem honore intellegantur, 
 in quo ipse deus est, quia ideo sacramentum reuelatum est 
 dei, ut gloria eius in trinitate manere signaretur. quam ob rem : 
 non plena auctoritate deus uocatur quod de deo est, ne alterum 
 absque eo, qui unus est, facere credatur, sed intellectum dat, 
 ut credamus ea ratione in trinitate creaturae salutem consistere, 
 quia una est eorum diuinitas. neque enim possit simul 
 iungi et in ordine poni creator et creatura, dominus et serui, 
 aeternitas et quae sub initio sunt, quippe cum sine uno eorum 
 salus nulli sit. ad iniuriam enim uocatur omne quod deus est,

 

 
 
 
 siue filius siue sanctus spiritus, si extra unius dei honorem 
 deputetur et gloriam. scripturae igitur ostendunt Christum 
 deum, ostendunt spiritum sanctum deum, ut uidentes sciant 
 quid sit quod ostenditur. tale est si quis gemmam ostendat 
 non clamans quia gemma est; numquid, quia ille non clamat, 
 non erit gemma quae uidetur? ita et scripturae ostendunt per 
 ea quae supra tractata sunt, quid credere debeamus, intra 
 unius dei fidem sensum nostrum concludentes mysterio trinitatis.

Audistis quae contestetur sacrosanctum euangelium dicente 
 domino ad Iudaeos: uos de patre diabolo nati estis et 
 desideria patris uestri uultis facere. ille homicida 
 fuit ab initio et in ueritate non stetit, quia ueritas 
 non est in illo. cum loquitur mendacium, ex suis 
 propriis loquitur, quia mendax est, sicut et pater 
 eius. nemo fidelium dubitet diabolum apostasiae suae auctorem 
 non habere. ipse enim totius erroris est princeps, qui 
 uidens a deo factum se non mediocris potentiae ausus est 
 praesumere deitatem, ut, quia ceteros uidit inferiores, se ipsum 
 praeferret ut deum. denique nomina, quibus appellatur diabolus 
 et satanas, ab actu eius conposita sunt, non ex natura. omne 
 enim malum opere probatur, ut non subsistentia in crimine 
 sit, sed uoluntas concepta ex causis. dum enim se uidit ceteris 
 potiorem, inflatus est ad exercendam dominationem.

Quo modo ergo patrem habere dicetur, qui auctor sceleris 
 eius habeatur? aut unde probatur ab initio homicida fuisse? 
 sed scriptura illum, qui eius fuerit imitator, nomine eius appellat, 
 ut, quia ab opere nomen accepit, omnis qui malum opus 
 fecerit non inmerito diabolus nominetur. saluator ergo hoc 
 loco Cain diabolum appellauit, quia operum eius aemulus. 
 dum inuidet fratri, homicidium perpetrauit exemplum relinquens 
 crudelitatis parricidii; sicut et diabolus, dum inuidet 
 homini facto ad imaginem dei, malignitatem operis sui cumulauit 
 typum praebens errori. hinc itaque etiam mendax extitit 
 Cain dicente sibi deo: ubi est Abel frater tuus? qui patris 
 sui imbutus malitia in mendacium prorumpens: nescio, inquit, 
 ut, cui uitam extorserat, ubi esset nescire se simularet sic 
 furore caecatus, ut deo sic responderet quasi homini, quem 
 putaret se posse celare.

Igitur huius imitatores facti Iudaei etiam ipsum dominum 
 occiderunt, Cain potius fratricidam patrem uolentes habere 
 quam deum, ut totius sanguinis effusi rei fierent. auctorem 
 enim uitae perimentes totius sceleris principes extiterunt, ita 
 ut huic malo etiam filios suos obligarent dicentes: sanguis 
 eius super nos et super filios nostros. ut enim Pilato 
 suaderent nihil mali esse quod petebant, in filios suos retorqueri 
 dixerunt, si esset iniustum, quia, ut furori suo satis 
 facerent, nec filiis suis parcere uoluerunt.

Nam quia diabolus non natura malus est, hinc facilius 
 discitur, quia poena non promitteretur ei qui non fecerat quod 
 nescierat. iniquum est enim punire eum qui non facit aliud

 

 
 
 
 quam quod suae est naturae; et magis istud malum est, si 
 hoc exigas ab aliquo, quod scias illum non posse. quam ob 
 rem iuste plectendus est, quem cum constet scire ac facere 
 posse bonum agit malum. hoc etiam ex uerbis saluatoris 
 poterit aduerti; ait enim, sicut supra memoratum est: pater 
 uester homicida fuit ab initio et in ueritate non stetit. 
 igitur si per naturam mendax est, quo modo dicitur in ueritate 
 non stetisse? hic enim in ueritate non stat, qui in ueritate 
 non permanet. constat ergo diabolum in ueritate fuisse, 
 sed non perseuerasse. denique legimus per profetam dicentem 
 dominum: si stetissent, inquit, in substantia mea, id est 
 \'in lege mea\', et apostolus ad Galatas: state, inquit, et nolite 
 iterum seruitutis iugo cohiberi. quid tam apertum? hoc 
 enim mandat, ut de cetero permaneant in mandatis eius. quod 
 si diabolus seruasset, steterat in substantia et lege dei. fundamentum 
 est enim lex seruantibus eam.

Quo modo ergo quibusdam uidetur diabolum aut malum 
 a deo factum aut propriam habere originem, id est ex nullo 
 ortum, quod utrumque deo uidetur contrarium? qui enim 
 ad hoc illum dicit factum, ut esset malus, inperfectae putat 
 deum bonitatis, quia perfectus bonus non facit malum; qui 
 uero originis eius deum auctorem esse non credit, dominium 
 deo abnegat. per hoc enim, cum omnia dei sint, aliquid 
 esse arbitrantur quod minime ad deum pertineat, quos 
 oportet poenas perpeti, cum uiderint cuncta a deo iudicari 
 per Christum.

Non sine prouidentia, ut arbitror, magister gentium, apostolus 
 noster, temptatio ut nos adprehendat exoptat, sed humana 
 dumtaxat, quia diuina temptatio perniciem parit. hac enim 
 Iudaei adprehensi serpentibus perierunt; agentes enim sub 
 lege dei de prouidentia eius dubitabant. ac per hoc ne diuina 
 nos sed humana temptatio adprehendat, hortatur. hic enim 
 deum temptare dicitur, qui sub nomine eius agens ab idolis 
 sperat salutem, quia non habet deum probatum. omne enim 
 quod probatum non est temptatur et quod temptatur in 
 dubium uenit. ac per hoc diuina temptatio mortalis est, humana 
 uero temptatio salutaris, quia, sicut de deo dubitare perniciosum 
 est, ita de homine desperare propter dei legem saluberrimum 
 est. quam ob rem prouidenter apostolus: temptatio uos, 
 inquit, non adprehendat nisi humana, ut propter dei 
 legem ab hominibus temptati fortes inueniamur dubitantibus 
 de nobis hominibus carnalibus, deo autem probati simus, quia 
 qui probati deo non sunt temptantur ut emendentur.

Duplex ergo temptatio est; aliquando enim quasi fideles, aliquando 
 quasi diffidentes temptamurutfidelium temptatio humana 
 sit. propter fidem enim ab hominibus tribulamur — temptant enim 
 nos, si possint abducere nos a fide -, propter diffidentiam autem

 

 
 
 
 temptantur, ut angustiati paenitentes redeant in uiam, sicut 
 factum est et Iudaeis. cum enim diffiderent de prouidentia dei, 
 temptati sunt a serpentibus, ut dolore correpti emendarentur. 
 deus enim sic temptat, ut corrigat huius modi homines. est 
 et alia temptatio, qua temptatus est Abraham et Iob nec 
 non et Tobias, famuli dei, ut Abraham per tribulationem oblati 
 unici et dilectissimi filii uberiorem fructum iustitiae haberet 
 ad aeternam gloriam, Iob autem amissione totius substantiae 
 augmentaretur diuitiis locupletatus in caelis et in terra; Tobias 
 uero caecitatem luminum passus sic prouectior extitit, ut et 
 ad praesens gloriosus fieret receptis oculis et in futurum 
 seruaretur ei claritas perpetua, quia ad hoc probantur iusti, 
 ut proficiant. ideoque in temptatione robusto animo esse debemus 
 scientes non ad deminutionem nostram hoc proficere, 
 sed ad augmentum, si modo aequo animo toleremus per 
 Christum.

Audistis, fratres carissimi, quae contestetur euangelium 
 dicente domino: confiteor tibi, pater, domine caeli et 
 terrae, quod abscondisti haec a sapientibus et prudentibus 
 et reuelasti ea paruolis. ita, pater, quoniam 
 sic fuit placitum ante te. igitur, si dictorum 
 sensum inspiciamus, uidebimus ea, quae ad exhortationem

 

 
 
 
 credentium a domino dicta sunt, eorum qui, propter quod 
 mundanam sapientiam spernunt, paruuli uidentur sapientibus 
 mundi, qui nullo testimonio commendati sapientes uolunt 
 dici. idcirco indignum uisum est deo his ostendere ueritatem, 
 humilibus autem, qui nihil de se praesumentes dei se uoluntati 
 inclinant, aequitate cogente salutaria reuelanda sunt hic 
 enim prudens deo est et salutis suae memor, qui scientiae 
 suae anteponit dei legem, quam utique uidet non uerborum 
 strepitu fulciri, sed rerum uirtutibus. et sine dubio hic stultus 
 et uanus est, qui huic rei se commendat, quae nulla munitur 
 praerogatiua signorum.

Unde non litteratis saeculi regnum deus promisit, sed 
 fidelibus; neque scrutatoribus siderum aeternitatem pollicetur, 
 sed recte agentibus; nec dialecticis, qui fraude et 
 minutis quibusdam uerum excludere nituntur, gloriam dat, 
 sed bonae uoluntatis hominibus, qui accurati magis uita sunt 
 quam sermone. istos enim reprobat deus, qui oratione clari 
 sermonis uti uolunt quam bonis actibus. nam et gloriam 
 dei in se uult conuertere, qui rem dei uerbis exornare se 
 putat. res enim ipsae per se placere debent, ut non sermo, 
 sed sensus laudetur. si enim sensus auctor est litterae et 
 uerba propter res significandas inuenta sunt, cur non magis 
 res ipsae puro sensu promendae sunt, ut facilius mentem 
 incitent ad salutem? ideoque piscatores elegit dominus nostros 
 apostolos, homines simplices et sine litteris, qui sine aliqua 
 uersutia fidem seruando et bene uiuendo dei in se ostenderent 
 ueritatem. unde et apostolus Paulus: et ego ueniens, inquit,

 

 
 
 
 ad uos, fratres, ueni non in sublimitate sermonis 
 ant sapientiae, inter cetera: quia non, ait, in sermone 
 eat regnum dei, sed in uirtute, ut, quia uerba contradictioni 
 obnoxia sunt, dei legi uirtus testis existeret, cui 
 omnis cedit sermonum sublimitas.

Itaque haec idcirco praemissa sunt, fratres carissimi, ut 
 consuleretur simplicioribus, ne se forte indignos putarent gratia 
 dei, quia minime sunt litteris forensibus eruditi, cum magis ad 
 laudem proficiat simplicitas eorum, quando quod prudentes mundi 
 non uident superbia litterarum, hi credunt, non uerbis sed consilio 
 prudentes. sciunt enim in bonis operibus requiescere deum 
 et fidem quaerere, non cultum sermonem. legunt enim dicentem 
 dominum: in quo requiescam, nisi in humili et mansueto 
 et tremente uerba mea? quam ob rem, ut digni 
 efficiamur ad promissa praemia, ea quae a domino iubentur facere 
 debemus, securi quia hos diligit dominus, qui uerba eius custodiunt. 
 sic enim dixit discipulis suis: si diligitis me, praecepta 
 mea seruate, ut in his domino seruientes regni eius 
 heredes esse possimus per legum Christum dominum nostrum.

Dum iussis caritatis parere uolumus, in uituperationem 
 forte cademus, qui de re, quae nulli aliquando in dubium 
 uenit, scribimus, quia, cum amicitiam offendere nolumus, studium, 
 quod ad aliquam rem occultam reuelandam proficere 
 debuit, intricamus, quamuis propter nimiam stultitiam

 

 

 

 
 
 
 cuiusdam hoc adseuerantis, quod in subiectis pandemus, istud et 
 nobis iniunxerit caritas memorata, ne. cum nemo ad haec diu 
 responderet, in peius proficeret et diu in uano exercitatus 
 emendari non possit. hoc enim caritatis studium est. quae 
 non quaerit quae sua sunt.

Quidam igitur, qui nomen habet falsi dei, duce stultitia 
 et ciuitatis Romanae iactantia leuitas sacerdotibus et diaconos 
 presbiteris coaequare contendit, non dicam praeferre. quia 
 stultius est et forte incredibile uideatur et nos non emendatores, 
 sed calumniatores habeamur. qua igitur lege quaue 
 consuetudine, quonam exemplo hoc adgredi audeat, nullum 
 scire arbitror, ut istos, quibus consessus in ecclesia datus est 
 minime, his coaequet qui. propter quod antistites dei sunt, in 
 domo dei et in honore Christi cum dignitate considunt. quae 
 audacia est presbiteris ministros ipsorum pares facere! quae 
 temeritatis uana praesumptio sacerdotibus baiulos tabernaculi 
 et omnium uasorum eius et lignorum concisores et portitores* 
 aquae conferre! hoc enim officium fuit leuitarum. tale est, si 
 praefectis officiales, dominis serui aequentur. hoc enim scriptum 
 est dicente domino ad Moysen: accipe tribum Leui 
 de medio filiorum Israhel et statue illos ante 
 Aaron sacerdotem et deseruient ei. quid hoc exemplo 
 apertius, quod etiam nunc in ecclesia custoditur?

Quamquam Romanae ecclesiae diaconi modice inuerecundiores 
 uideantur, sedendi tamen dignitatem in ecclesia non 
 praesumunt. ut autem non omnia ministeria obsequiorum per 
 ordinem agant, multitudo facit clericorum. nam utique et 
 altare portarent et uasa eius, et aquam in manus funderent 
 sacerdoti, sicut uidemus per omnes ecclesias et sicut constitutum 
 est a domino per Moysen. aut numquid meliores Heliseo 
 sunt, qui aquam fundebat in manus Heliae?

Sic autem diaconos aduersus presbiteros defendit, quasi 
 ex presbyteris diaconi et non ex diaconibus presbiteri ordinentur. 
 sed quia Romanae ecclesiae ministri sunt, idcirco honorabiliores 
 putantur quam apud ceteras ecclesias propter magnificentiam 
 urbis Romae, quae caput esse uidetur omnium ciuitatum. 
 si ita est, hoc debent et sacerdotibus suis uindicare, 
 quia, si hi qui inferiores sunt crescunt propter magnificentiam, 
 ciuitatis, quanto magis qui potiores sunt sublimandi sunt! 
 quicquid enim officialibus praestatur, augmentum fit potestati, 
 sicut honor serui ad laudem proficit \'domini, quamquam apud 
 iustum iudicem deum uni cuique hic honor maneat, qui creatus 
 est singulis ecclesiarum officiis, ut qui diaconus est 
 diaconii honorem per omnes ecclesias habeat - non enim 
 qualiscumque honor est antistiti dei seruire, in ecclesia dumtaxat 
 — et sacerdos totius honoris ecclesiastici dignus habeatur.

 

 

 
 
 
 maior enim ordo intra se et apud se habet et minorem; presbiter 
 enim et diaconi agit officium et exorcistae et lectoris,.

Presbiterum autem intellegi episcopum probat Paulus 
 apostolus, cum quando Timotheum. quem ordinauit presbiterum. 
 instruit qualem debeat creare episcopum. quid est enim episcopus, 
 nisi primus presbiter, hoc est summus sacerdos? denique 
 non aliter quam conpresbiteros hos uocat et consacerdotes; 
 numquid et ministros condiaconos suos dicit episcopus? non 
 utique, quia multo inferiores sunt et turpe est iudici dicere 
 primiscrinium. nam in Alexandria et per totam Aegyptum, si 
 desit episcopus, consignat presbiter.

Quanta autem sit dignitas ordinis sacerdotalis, causa 
 ostendit Caiphae, qui, cum esset homo pessimus, profetauit. 
 quare? inquit, (quia princeps erat sacerdotum\'. et iterum multum 
 distare inter diaconum et sacerdotem liber adprobat, quem 
 dicimus Actus Apostolorum. cum enim ex Samaria credidissent 
 Philippo praedicanti, diacono ab apostolis ordinato: miserunt. 
 inquit, ad Petrum et Iohannem ut uenirent et his. 
 qui crediderant, darent spiritum sanctum per manus 
 inpositionem.

Sed inscii, credo, scripturarum aut inmemores legis haec 
 defendunt. recordari ergo debet qui ista putat asserenda, quid 
 Leuitis acciderit cum taliter saperent. cum enim nihil inter 
 sacerdotes et leuitas interesse praesumerent, deo iudice hiatu

 

 
 
 
 terrae absorti sunt Chore et consentientes ei, et CCL uiros 
 torrens ignis simul consumsit, et Ozias rex, cum opus sacerdotale 
 praesumeret, lepra perfusus est, ut hoc utique exemplo 
 ceteri territi non auderent quod concessum non est praesumere. 
 nunc enim uidemus diaconos temere quod sacerdotum est 
 agere per conuiuia et in oratione id uelle, ut respondeatur 
 illis, cum istud solis liceat sacerdotibus. diaconii enim ordo 
 est accipere a sacerdote et sic dare plebi.

Uides quid pariat uana praesumptio? inmemores enim 
 elatione mentis, eo quod uideant Romanae ecclesiae se esse 
 ministros, non considerant quid illis a deo decretum sit et 
 quid debeant custodire, sed tollunt hoc de memoria adsiduae 
 stationes domesticae et officialitas, quae per suggestiones 
 malas seu bonas nunc plurimum potest. aut timentur enim, ne 
 male suggerant, aut emuntur, ut praestent. hi sunt qui faciunt 
 eos ordinis sui non considerare rationem. dum enim per adulationem 
 obsecuntur illis inlicite, praecipites illos faciunt, ut 
 plus sibi putent licere, quippe cum uideant non sic deferri 
 sacerdotibus, ac per hoc anteferri se putant.

\'Sed testimonio\', inquit, diaconi fit pre-sbiter\\ quasi 
 istud ad praerogatiuam pertineat magnitudinis. legimus enim 
 ad plebem dixisse Petrum apostolum: eligite, inquit, ex uobis 
 quos constituamusdeseruire minsteriis ecclesiae, 
 nolo dicere (mensis\'. ecce laicorum testimonio creati 
 sunt diaconi. et apostolus eum, qui ordinandus dicitur episcopus,

 

 
 
 
 etiam testimonium uult habere gentilium; sic enim ait: oportet 
 enim hunc et testimonium habere bonum ab 
 his qui foris sunt. omnium est ergo testimonium dare et 
 non tamen omnes hoc honore digni sunt. iudicare enim omnes 
 possunt et non tamen omnes possunt esse quod iudicant. 
 potest enim pictor bonus pictor iudicari ab illo, qui pingere 
 nesciat, et coraula melior alio coraula adprobari ab eo. qui 
 alterius sit artis; ita et testis potest esse creandi presbiteri 
 qui inferior ordine est. 
 
 Est iterum, quo inflentur et putent sibi multum deberi: 10 
 \'a nobis\' enim. inquiunt, \'perducuntur qui ordinandi sunt\'. 
 ut. dum lateri illorum saepti sunt, honore digni uideantur. 
 fac uerum esse; quasi officialis enim ab episcopo mittitur, ut 
 obsequium praebeat ordinando. nam et imperator, ut imperator 
 appareat, ordinatur obsequio militari; non tamen melior nec 
 par exercitus imperatori. nam et Aman. cum esset clarus 
 in honore militari, a rege missus est ut Mardocheo in obsequium 
 iret. ut quantum dignus esset Mardocheus, ex huius 
 obsequiis nosceretur; ita et diaconi creandis presbiteris in 
 obsequium mittuntur, ut dignos eos fieri sacerdotes omnes 
 intellegant. exceptis enim sacerdotibus, quibus obsequium 
 debent, omnibus praeponuntur diaconi.

Dicunt discipuli sui ad Iesum: domine, uis dicimus, ut 
 descendat ignis de caelo et consumat eos, sicut fecit 
 Helias? et respondit illis dominus dicens: nescitis quali 
 «piritn estis. filius enim hominis non uenit animas 
 perdere. sed saluare. cum dignum utique esset uindicare 
 in Samnritanos non suscipientes eum, dominus tamen. quia ad 
 misericordiam dandam aduenit, sententiam amouit. ut de 
 cetero corrigences emendarentur. et profeta Heliseus indignatus 
 pueris, qui ei contumeliam faciebant. deo iudice uindicauit in 
 eos. ut eo loco ab ursis comederentur, ubi silua esse negatur. 
 dominus autem oblatae sibi meretrici pepercit. ei uidelicet, 
 quam in adulterio se deprehendisse maiores Iudaeorum dixerunt, 
 ut. quia pia praedicatio inciperet, non condemnandum, sed 
 ignoscendum doceret. nam per Moysen data lex, quia iustitiam 
 hahuit ad uindictam, in primordiis suis seueritatem exercuit, 
 quia et in illum, qui sabbatis exiit ligna colligere, funebriter 
 uindicauit et in filium Aegyptiae, qui blasphemauerat in deum, 
 similiter ultionem dedit et in causa fusilis uituli percussit 
 filios Israhel.

Una quaeque ergo lex inter ipsa primordia sensum 
 suum plenum ostendit, ut uetus lex, quia ad uindicandum 
 promptior erat, inter initia sua asperior nideretur, ut metu 
 incusso diligentes et sollicitos faceret auditores suos. nona

 

 
 
 
 uero, propter quod pia et ad misericordiam facilis est, primordia 
 sua mitissima et clementissima demonstrauit, ut ipsa oblectatione 
 omnes ad indulgentiam prouocaret. postea autem et 
 illa, quae asperior uisa est, propter fragilitatem humani generis 
 non solum rigorem suum molliuit. sed et humanam et piam 
 se praestitit et haec, quae clemens uisa est, aliquando uindicauit. 
 Anania etenim cum Sapphira uxore sua diuinitus caesi 
 sunt; et Etimas magus, incredulus et dei legi repugnans. 
 domini iudicio et uirtute caecatus est; et Herodes rex, propter 
 quod honorem non dedit deo, ab angelo dei percussus, scatens 
 uermibus expirauit. ne, quia misericordia praedicatur, inultum 
 omnino putarent homines et inpune peccari, timorem posuit 
 ostendens ad hoc dari ueniam delictorum, ut quasi ex mortuis 
 uiuificati postea abstinerent se a contrariis, ut id elaboretur, 
 ne quis hinc cum crimine exeat, quia ad iudicium uenietur. 
 haec enim uni cuique sententia inputatur, in qua defungitur. 
 quoniam igitur noua lex plenitudinem habet misericordiae, ne 
 contemptui duceretur ab amatoribus peccatorum, in supra dictos 
 uindicauit. uetus uero lex, quamquam ad uindictam data sit, 
 quibusdam tamen ignouit, ne omnino crudelis duceretur, sed 
 in plures uindicauit, quia sensus eius ad ulciscendum promptus 
 est.

Sine dubio igitur maior gratia nouae legis est quam fuit 
 ueteris. si ergo maior gratia est, quo modo negatur hoc

 

 
 
 
 piaestare posse, quod praestitit illa, quae minorem gratiam habuit? 
 erat enim propensior in seueritate. itaque si ista paenitentibus 
 ignouisse probatur, qui fieri potest ut ista, quae clemens est, 
 non recipiat paenitentes? nam et Iudaei filii dei appellati sunt, 
 qui per Moysen et in nube et in mari baptizati apostoli Pauli 
 auctoritate leguntur. legem enim accepturi procul dubio purificati 
 noscuntur, ut de cetero acceptae legis redderent rationem 
 et, si qui peccarent, per paenitentiam se reformarent dicente 
 domino per Eseiam profetam: paenitentiam habete qui 
 erratis et conuertimini. sed forte e contrario dicitur: 
 \'paenitentia quidem praedicata est, non tamen remissio\'. si ergo 
 paenitentia praedicata a deo est, est fructus agentibus paenitentiam; 
 nec enim superuacue hoc dominus commoneret porro 
 autem sciens dominus conuersis dari debere peccatorum remissa, 
 hoc praecepit, quippe cum dixerit: nolo mortem morientis, 
 quantum ut reuertatur et uiuat. itaque est fructus paenitentiae, 
 sicut claruit, conuersis ad deum. exclusa est ergo 
 Nouatiani impie conposita adsertio, qua uerborum domini 
 sensum inuertit dicens: \'ait dominus: qui me negauerit, et 
 ego negabo eum\', ut si aliquis Christianus, quacumque ex 
 causa negauerit, iam redire non possit aut certe reuertens 
 minime suscipiatur.

Et ubi erit demandata paenitentia, cum saluator post

 

 
 
 
 datam hanc sententiam negantem apostolum Petrum non negauerit? 
 quare? quia paenitentia subsequente erratum suum 
 amarissime fleuit scius utique conuersis ignosci et reformari 
 eos per paenitentiam. sed Nouatianus fingit agendam paenitentiam. 
 quia enim aperte negare non audet dandam paenitentiam. 
 adstrictus lege subtiliter hanc frustrare contendit. quando 
 enim dicit quia \'qui negauerit. nullo modo ueniam habebit, 
 sed negabitur et ipse in conspectu angelorum dei.\' quo modo 
 non cum dolo agendam paenitentiam profitetur? hinc autem 
 manifeste fraus eius apparet. cum adiungit dicens: quicumque 
 peccauerit in spiritum sanctum. non remittetur 
 ei neque hic neque in futurum. quamuis alia 
 causa sit, qua peccatum est in spiritum sanctum, et alia negare 
 dominum Iesum, Nouatianus tamen. ut huic peccato ueniam 
 deneget, unum sensum uult esse negantis dominum et peccantis 
 in spiritum sanctum. ut hac tergiuersatione fructum 
 amputet paenitentiae. si enim idem est negare dominum quod 
 peccasse in spiritum sanctum. nulla uenia speranda est negantibus 
 neque fructus aliquis paenitentiae, quia hoc peccatum 
 neque hic neque in futuro remitti dominica oracula promiserunt.

Hinc ergo apparet cum dolo dicere Nouatianum agendam 
 paenitentiam; ut quid enim paeniteat, si delictum aboleri 
 negatur? paenitentiae enim gemitus, fletus et lamentatio hoc 
 adquirit, ut et ueniam mereatur et reformationem. denique

 

 
 
 
 Dauid paenitens et coufitens peccatum et ueniam meruit 
 et ad pristinum statum redditus est, quia et rex permansit 
 et postea profetauit. quod liquido probatur; in quinquagensimo 
 enim psalmo paenituit et postea persecutionem a filio 
 passus profetauit; tertius enim psalmus iuxta historiam post 
 quinquagensimum est. sed forte regi ignosci oportuit, humilibus 
 autem ignosci non debet, cum magis potentioribus 
 difficilius ignoscendum uideatur. deus enim personam hominis 
 non accipit. quanto enim quis sublimior est, tanto magis, 
 licet leue peccatum eius, graue est crimen. sicut enim humilitas 
 in petente sublimis et magnifica est, ita et culpa eius pro crimine 
 habenda est. exceptis enim peccatis, quae constat omnibus 
 esse inlicita, non omnia licent potentibus, quae sunt concessa 
 humilibus. dignitoso enim homini negotiari deforme est et 
 popinam ingredi notabile est; senatoribus quoque fenus infamia 
 est. si ergo in his leuibus inuenti notandi sunt, quanto magis 
 rei constituendi sunt, si peccauerint! per haec ergo apparet 
 Dauid grauissime peccasse, et quidem duplici modo: conuersus 
 tamen et homicidii et adulterii ueniam consecutus est et, 
 quod amplius est, deflens reformatus est. cum enim a profeta 
 
 
 Nathan argueretur, peccatum celare non ausus est, sed confessus 
 est dicens: peccaui domino. tunc respondit ei profeta et 
 dixit: abstulit dominus peccatum tuum et non morieris, 
 quoniam paenituisti; et quia inuenitur postea profetasse, 
 dubium non est hunc reformatum. nam et Achab correptus a

 

 
 
 
 profeta propter mortem Nabuthe ibat plorans et conscidit 
 uestimenta sua et praecinxit se cilicio et factum est 
 uerbum domini in manu serui eius Heliae de Achab et 
 dixit dominus: audisti quo modo motus est Achab a 
 facie mea? non inducam mala in diebus eius. et Nineuitis 
 peccata deflentibus inminente morte reparata est uita. 
 ecce quantus profectus est paenitentiae!

Sed forte dicatur e contra: \'concessum quidem est, sed 
 non crimen idolatriae; quamuis enim haec grauia sint, maius 
 est tamen crimen idolatriae\'. recte tamen explosa est non ex 
 modica parte Nouatiani adsertio, qua duo crimina grauia concessa 
 paenitentiae uidentur, quia si fornicationi ignosci non 
 debet, sicut Nouatiano uidetur, quanto magis homicidio aut 
 adulterio! sed hinc uanitas eius apparet, quando haec quae 
 grauiora sunt concessa probantur. quam ob rem nunc, an idololatris 
 concedi posse promiserit deus, requirendum est. omne 
 enim quod iure hic concessum non fuerit, nec in futurum 
 poterit concedi. hic enim, sicut dixit dominus, ant ligantur 
 aut soluuntur peccata; in futurum autem nihil aliud erit 
 nisi remuneratio aut condemnatio. omnis enim qui hic iure 
 reprobatur, non poterit eligi aut dignus in futurum iudicari.

Audiamus ergo quae dicat dominus de idololatris ad

 

 
 
 
 Hieremiam profetam: uade et dic, inquit, reuertimini ad me, commoratio 
 Israhel, dicit dominus, et non firmabo faciem 
 meam in uos, quia misericors ego sum, dicit dominus, 
 nec irascor uobis in aeuum. uerum tamen cognosce 
 delictum tuum; impie egisti et posuisti uias tuas in 
 alienos subtus omne lignum nemorosum. ecce quid 
 promittit deus eis, qui post lapsum conuertuntur ad eum, ut 
 post apostasiam regressis remittat peccata. et iterum dicit 
 deus per Hieremiam: delicati mei ambulauerunt uias 
 asperas, ducti sunt ut grex direptus ab inimicis. constantes 
 estote, filii, et proclamate ad deum; erit uestra 
 in abductione memoria. nam sicut fuit mens uestra 
 ut erraretis a deo, duplicabitis decies tantum conuersi 
 quaerentes eum; qui enim induxit in uos mala, inducet 
 in uos aeternam iucunditatem cum salute uestra. o clementia 
 dei! quem ad modum lapsos prouocat ut se erigant! 
 quo modo hortatur ut post errorem idolorum reuertantur ad 
 eum! quasi pater beniuolus filiis suis iucunditatem perennem 
 promittit salutis, si se corrigant. item apud eundem inter 
 cetera: et restituam illos in terram istam et reaedificabo 
 eos et non destituam; et replantabo eos et non euellam 
 ut, quia comminatus dixerat: sacrificans dis eradicabitur, 
 ne peccantes in deum desperarent de se, quasi iam, qui 
 sacrificauerant idolis, eradicati replantari non possent, hortatur

 

 
 
 
 eos, quia, si paeniteant, poterunt ad statum suum pristinum 
 reformari. sententia enim tunc manet, sinon emendetur delictum.

Denique Nineuitis praedicatum est, quia post triduum euerteretur 
 ciuitas eorum. quare post triduum nisi ut aut paeniterent 
 et auferretur sententia, aut in eo permanentes iustius deperirent? 
 hoc est quod dixit per profetam: nolo mortem morientis, 
 quantum ut reuertatur et uiuat. ita factum est ut morituris 
 peccatorum causa Nineuitis ignosceretur paenitentiasubsequente. 
 ut quid etenim centum annis sub Noe arcam inuenimus fabricatam, 
 nisi ut uidentes et audientes quid inmineret emendarent 
 se? neminem enim uult deus perire. hinc est unde in Solomone 
 legimus: quoniam, inquit, altissimus misertus est paenitentibus, 
 et iterum: misereris omnium, quia omnia potes. 
 et dissimulas peccata hominum propter paenitentiam. 
 hoc sensu etiam dominus dolens super perfidiam Iudaeorum ait: 
 Hierusalem, Hierusalem, quae interficis profetas et 
 lapidas missos ad te, quotiens uolui congregare filios 
 tuos, quem ad modum gallina congregat pullos suos 
 sub alis suis, et noluistis!

Igitur semper dominus per totam legem peccatores ad 
 se conuerti hortatur nolens opus suum perditioni esse obnoxium, 
 cum nec alia causa datae legis sit, quam ut ex errore 
 homines conuertantur ad ueritatem, ita tamen, ut in nouo 
 testamento auctor legis clementior uideatur, quia tempore quo 
 sacramentum filii sui domini nostri manifestare dignatus est

 

 
 
 
 largior et uberior in misericordia esse uoluit, ut plus gratiae 
 praedicante filio esset, quam fuerat praedicantibus seruis. nec 
 inmerito: sic enim fuit dignum ut maiora dona per filium 
 quam per tamulos largiretur. denique ad se conuersis credentibus 
 omnia simul peccata concedit nulla interueniente lamentatione 
 paenitentiae. unde dicit apostolus Paulus: sine paenitentia 
 enim sunt dona et uocatio dei. post autem si peccauerint. 
 per paenitentiam poterunt mereri ueniam, ut, quia post 
 acceptam gratuitam misericordiam peccauerunt, non iam gratis, 
 sed interueniente gemitu et fletu possint ad indulgentiam peruenire.

Inpossibile est enim homini ut non peccet. unde Iohannes 
 apostolus: si dixerimus, inquit, quia peccatum non 
 habemus, nos ipsos decipimus et ueritas in nobis non 
 est; si confitemur peccata nostra, fidelis et iustus est, 
 ut remittat nobis peccata et mundet nos ab omni iniustitia. 
 sic Dauid meruit ueniam et reformationem, cum confitetur 
 peccatum. certe Christianis loquitur apostolus; ait enim 
 in subiectis: filioli mei. haec scribo nobis ut non peccetis; 
 et si quis peccauerit, aduocatum habemus apud 
 patrem Iesum Christum. hoc dicit, ut si post baptismum 
 peccauerimus, aduocatum subplices deprecemur, ut exoret pro 
 nobis patrem. si enim apud ueteres nostros paenitentia habuit 
 locum, qui fieri potest ut hoc tempore locum non habeat, 
 quando maior clementia praedicationis est? et qui inimicis 
 misertus est uocando illos ad gratiam amicis factis non

 

 
 
 
 miserebitur cum mercede? tribulatio enim cordis merces est 
 paenitentis. quod si esset uerum, dolerent homines ex inimicis 
 factos se amicos. aut qualis aestimandus erat ille, si inimicis 
 non paenitentibus misericordiam daret, amicis uero et precantibus 
 non daret? praeterea cum sciat dominus diabolum aduersus 
 amicos et seruos dei plus se extollere et saeuire, unde dicit 
 Petrus apostolus: uigilate, sobrii estote, quia aduersarius 
 noster diabolus fremens sicut leo circuit quaerens 
 quem deuoret?

Quoniam ergo nouit dominus aduersarium nos habere 
 horrendum et ualidum, si uicti ab eo fuerimus, uult nos ad 
 auxilium suum confugere dolens elisos nos, ut uirtute eius 
 reparati fortiter repugnemus. sicut enim nisi breuiati fuerint 
 dies illi, quos dicit dominus, nulla fiet salua caro, ita et, si 
 negetur hominibus paenitentia, nemo poterit saluus fieri. si 
 enim nemo, inquit, gloriabitur mundum se habere cor. 
 et alibi: nemo, ait, sine sorde, nec infans unius diei. 
 quis poterit euadere, si paenitentia denegetur? et ubi est quod 
 dicit dominus, quia gaudium erit in caelo super peccatorem 
 paenitentiam agentem?

Sed: \'maiora crimina,\' inquit, \'ignosci non debent, fornicatio 
 et idolatria/ et ubi est dictum dominicum, quo omnia 
 peccata et blasphemias promittit remitti hominibus, spiritus 
 autem sancti blasphemia non remittetur hominibus? 
 omnia penitus peccata dicit posse remitti excepto uno. nunc

 

 
 
 
 elige, Nouatiane, de quibus uis dictum: de adhuc non credentibus 
 aut de iam credentibus? si de non credentibus, quo 
 modo datur remissio peccatorum, cum constet omnes, antequam 
 credant, in deum peccare et in spiritum sanctum? nam 
 non nulli gesta dominica magias appellant opus spiritus 
 sancti daemoniis adsignantes. si autem de credentibus uis 
 dictum, exclusa est adseueratio tua, quia omnia peccata remittentur: 
 et qui dixerit, inquit, uerbum contra filium 
 hominis, remittetur ei. ergo siue in deum siue in Christum 
 peccetur, remittetur hominibus; omnia enim peccata conplexus 
 est praeter in spiritum sanctum. itaque non hoc peccatum 
 uult intellegi, quod peccatur in deum, hoc esse et in spiritum 
 sanctum; si enim hoc esset, non utique istud exciperet. quoniam 
 ergo aliud peccatum significat, cum blasphematur in 
 spiritum sanctum — ad personam enim pertinet hoc dictum, non 
 ad naturam spiritus sancti —, siue iam credentibus per paenitentiam 
 siue futuris credentibus per baptismum omnia remittentur 
 peccata.

Quod autem in spiritum sanctum peccauerunt Iudaei, 
 alia causa est et quae ad tempus illud pertinuit. unde 
 non illis hoc remitti neque hic neque in futurum ostendit. 
 non enim errore peccauerunt in spiritum sanctum, sed maliuolentia. 
 scientes enim prudentesque opera quae uidebant in 
 gestis saluatoris dei esse, ut populum a fide eius auerterent, 
 haec simulabant esse principis daemoniorum. hinc est unde 
 dicit eis dominus: uos habetis clauem scientiae et neque 
 uos intratis neque alios sinitis introire. haec ergo

 

 

 

 
 
 
 sententia contra maliuolos prolata est, quibus remedium inueniri 
 non potest ut saluentur. nihil est enim hoc crimine grauius; 
 fingit enim falsum esse quod scit esse uerum. Iudaei enim 
 qui sub dei lege esse uidebantur quibusque facta promissio 
 Christi est. uidentes magnalia et intellegentes hoc esse quod 
 promiserat deus, inuidia caecati sunt, ut hoc esse negarent 
 et non solum negarent, sed et persequerentur usque ad mortem. 
 non ergo dignum est istis peccatum hoc umquam debere 
 remitti, qui conscientia sua teste deo, cui se deuotos dicebant. 
 ausi sunt repugnare.

Ut autem uel in deum uel in Christum peccetur, 
 diuersae sunt causae. aut enim aliquis, dum felicitati alterius 
 inuidet, dolore humilitatis suae insurgit in creatorem 
 aut aliquid repentinum passus, quod sit aduersum, iracundia 
 excitatus in parentem iniuriosus existit. Christo autem incarnatio 
 sua iniuriam prouocat. dum enim ignorant homines 
 sacramentum incarnati Christi, blasphemant indignum ducentes, 
 si filius dei, qui incorporalis et simplicis naturae est, 
 hominum more natus dicatur. blasphemant ergo, quia ignorant 
 mysterium. quam ob rem conuersis his porrigenda est 
 manus, quia sic contra uerum existunt, dum pro uero se facere 
 arbitrantur. tortus huius modi et exungulatus hoc uerum 
 esse dicit, quod sequitur; supra memorati autem Iudaei aliud 
 senserunt et aliud egerunt, qui sine iudice et carnifice conscientia 
 sua teste semper torquentur. qui enim per errorem inimicus 
 extitit uero, cum conuersus fuerit, gaudet cognouisse se ueritatem.

 

 
 
 
 maliuolus enim non habet quod emendet; si enim conuerterit 
 se, incipiet uerum dicere quod prius falsum esse nesciebat.

Spiritui autem sancto ut fiat iniuria, causa nulla existit; officium 
 enim eius offensionem non parit, quia in uirtute signorum et 
 prodigiorum apparet. quis enim insilire audeat contra eum uidens 
 mortuos excitatos? aut quis irascatur ei, cuius effectu uideat 
 currentes paraliticos, caecos lumen admittere, surdos audire? 
 aut quo modo non amabit eum, quem uidet spiritus inmundos 
 eicere, leprosos mundare et simul omnes infirmitates curare? 
 huic Iudaei maluerunt iniuriam facere opus eius dicentes 
 opus esse daemoniorum, dum modo inuidiam adque odium, 
 quod circa saluatorem exercebant, explerent. idcirco neque hic 
 neque in futurum peccatum hoc remitti eis ostendit.

Sed Nouatianus: \'maiora\', inquit, \'crimina nominatim 
 remitti probentur, id est idolatria et fornicatio post lauacrum. 
 idcirco enim in baptismo\\ ait, (simul omnia remittuntur peccata, 
 ut de cetero si quid graue commiserint, nullo modo 
 ueniam consequantur, quia post acceptum spiritum sanctum 
 quod contra spiritum sanctum est admitti non debet). quis 
 neget peccari numquam debere, sed si esset possibile? porro 
 autem sciens deus fragile genus humanum semper remediis salutaribus 
 prosecutus est eos, ut post peccata haberent quo modo 
 se repararent. si autem spiritus datus prohibet peccantibus 
 dari paenitentiam, nulla prouidentia est in nouo testamento et 
 melius uidebitur ueteribus prouisum, quibus medicina ista

 

 

 
 
 
 minime est denegata. et quo modo maior gratia in nouo est 
 quam in ueteri? nam hoc inimici est, qui sciens aliter hominibus 
 prouideri non posse, ut perueniant ad salutem, quam 
 interuentu paenitentiae, spiritum sanctum det, cui si iniuria 
 facta fuerit metu aliquo aut per errorem, iam satisfactio 
 locum non habeat reformandi hominem; hoc est occasionem 
 quaesisse perdendi hominis, non saluandi. sed absit, quia 
 dominus ait: filius hominis non uenit animas perdere, 
 se.d saluare. nam si nobis peccata, quae in nos peccamus 
 inuicem, si conuertamur, septuagies septies remitti a nobis 
 alterutrum praecepit deus, quanto magis ipse, si in illum peccetur, 
 ignoscit conuersis! omnem enim peccatorem conuerti uult.

Unde apostolus fornicariis et inmundis remissum probat 
 dicens: ne forte ueniens lugeam multos ex his, qui 
 ante peccauerunt et non egerunt paenitentiam super 
 inmunditia et fornicatione, quam gesserunt. probat 
 quosdam egisse paenitentiam, de quibus non dolet, sed gaudet: 
 aliquos autem significat non egisse fornicationis suae paenitentiam, 
 propter quod et lugere se eos dicit non pertinentes 
 ad uitam, quia non egerunt paenitentiam. si enim huius criminis 
 in hac uita semper agenda paenitentia esset, non diceret 
 lugere se eos, quia non egerunt, sed quia non agunt. sciens 
 autem hic et incipi et peragi paenitentiam, ait quia (non egerunt). 
 hoc enim uolebat, ut ueniens ad eos pacem haberet 
 cum communione eorum. ecce probatum est fornicariis post

 

 
 
 
 actam paenitentiam communicandum. non enim potest illis 
 communicari quamdiu agunt; tunc autem communicandum 
 est, cum desinunt agere iudicio ecclesiae.

Nunc superest an specialiter idololatris remitti posse 
 probemus. legimus enim in Apocalipsi beati Iohanni apostoli 
 paenitentiam super idolatria praedicari. commonentur enim 
 episcopi, quos angelos uocat — id est nuntios, sicut et beatus 
 apostolus Paulus ait: sicut angelum dei excepistis me —, 
 ut peccantibus dent paenitentiam nec eos patiantur minime 
 commoneri, qui scandala faciunt in ecclesia, cum sint et ipsi 
 de ecclesia. dicit ergo: et angelo Pergami ecclesiae 
 scribe: haec dicit qui habet gladium ex utraque parte 
 acutum: scio ubi habitas, ubi sedes est satanae; 
 et tenes nomen meum et non negasti fidem meam in 
 diebus. quibus Antiphas testis meus fidelissimus, qui 
 occisus est apud uos, ubi satanas habitat. sed habeo 
 aduersus te pauca, quia habes illic tenentes doctrinam 
 Balaam, qui docebat Balaac mittere scandalum 
 sub oculis filiorum Israhel, manducare delibata et 
 fornicari; ita et tu habes tenentes doctrinam Nicolaitarum. 
 similiter age paenitentiam. hanc dicit esse doctrinam 
 Nicolaitarum quae fuit et Balaam, id est idolatriam et fornicationem, de 
 qua iubetagi paenitentiam. et quia hominibus ecclesiae 
 loquitur, ostendit dicens: haec dicit spiritus ecclesiis.

Quia autem fructus est paenitentiae, ita significat: 
 uincenti, inquit, dabo manducare manna, quod est 
 absconditum — ut per paenitentiam quis uincat peccata. 
 quid est enim paeniteri, nisi dolere praeterita et de cetero 
 temperare ab his quae admiserat? —■ et angelo Thyatirae 
 ecclesiae scribe: haec dicit filius dei, qui habet oculos 
 suos sicut flamma ignis, et pedes eius similes aeramento 
 turino: scio opera tua et dilectionem et fidem 
 et ministerium et patientiam et opera tua nouissima 
 meliora priorum. sed habeo aduersum te, quod sinis 
 mulierem Zezabel, quae se dicit profetam et docet 
 et seducit seruos meos fornicari et manducare inmolata 
 idolis. et dedi ei tempus ad paenitendum, et 
 noluit agere paenitentiam a fornicatione sua. ecce 
 mittam illam in lectum et adulteros eius cum illa in 
 tribulationem magnam, nisi egerint paenitentiam factorum 
 suorum, et natos eius occidam morte; et scient 
 omnes ecclesiae, quia ego sum qui scrutor renes et 
 corda, et dabo uni cuique uestrum secundum opera 
 sua. uobis autem dico ceteris qui Thyatirae estis, qui 
 hanc doctrinam non habetis et ignoratis altitudinem 
 satanae, sicut dicunt: non mitto in uos aliud pondus: 
 uerum tamen tenete quod habetis, donec ueniam.

 

 
 
 
 uincenti autem et seruanti opera mea usque ad finem 
 dabo ei potestatem super gentes.

Sub una epistula data ad ecclesiam Thyatiram duplicem 
 Nouatianae heresis confundit et explodit errorem; et paenitentibus 
 enim idolatriae causa fructum promittit et in una ecclesia 
 malos non contaminare bonos ostendit, cum unius utique 
 essent communionis. nec enim extra ecclesiam positis scribebat 
 dicens: qui habet aures, inquit, audiat quid dicit spiritus 
 ecclesiis. simili etenim modo apostolus Paulus: scimus 
 autem, inquit, quia quaecumque lex loquitur his qui 
 sub lege sunt loquitur; et alio loco: quo enim, inquit, 
 mihi de his qui foris sunt iudicare? unius ergo ecclesiae 
 homines partim ad paenitentiam prouocat, partim conlaudat 
 dicens: uobis autem dico ceteris qui Thyatirae estis, 
 quicumque non habetis doctrinam istam — id est idolatriae 
 —, tenete quod habetis, donec ueniam; hoc est <perseuerate 
 usque ad finem\', quia qui perseuerauerit usque 
 in finem, hic saluus erit. simili modo et qui perseuerauerit in 
 malo damnabitur. ac per hoc sicut iustitia iusti non liberabit 
 eum in dic qua errauerit, sic et iniquitas iniusti 
 non nocebit ei, cum conuerterit se. ideo dixit: sacrificans 
 diis eradicabitur; si autem conuerterit se, uita 
 uiuet. sic est et illud quod ait dominus: qui me negauerit, 
 negabo eum. si autem conuerterit se, non poterit negari ab 
 eo quem confitetur.

Hinc est ut diceret in psalmo: non iustificabitur 
 in conspectu meo omnis homo uiuens. haec enim sententia 
 inputatur homini, in qua moritur. nam quia in ecclesia 
 mali cum bonis futuri essent usque ad iudicium dei. 
 ipse etiam dominus significauit dicens: simile est regnum 
 caelorum retiae missae in mari, quae ex omni genere 
 piscium colligit. cum autem uenissent ad litus, 
 bonos segregauerunt in uasa sua, malos uero foras 
 miserunt. sic erit in consummatione saeculi: exibunt 
 angeli et segregabunt de regno dei omnia scandala 
 et eos qui iniquitatem faciunt. haec causa significatur 
 etiam in illo, qui inter discumbentes inuentus est non habens 
 uestimentum nuptiale, quem solum proiectum de coetu ostendit 
 ecclesiae, quia crimen indignitatis eius non polluit ceteros; 
 et quia haec indignitas eius designata est, eo quod uestimen- u 
 tum non habuerit nuptiale, manifestus fuit ceteris. uidebant 
 enim eum inter se aliud esse uestitum.

Hinc est unde apostolus Paulus: in magna autem, inquit, 
 domo non solum sunt uasa aurea et argentea, sed et 
 lignea et fictilia. istud propter Hymeneum et Filetum posuit, 
 qui cum essent ex ecclesia, peruerse de resurrectione sentiebant, 
 sicut aliqui de Corinthiorum ecclesia resurrectionem negabant.

 

 
 
 
 sed hanc domum magnam Nouatianus mundum intellegendum 
 significat, non ecclesiam, ne in una ecclesia malos cum bonis, 
 mundos cum inmundis cogatur adserere. quod facile puto conuelli. 
 in una enim domo omnes sub uno sunt nomine; quamuis enim 
 moribus diuersi sint, uno tamen domini sui nomine censentur in 
 professione. mundus autem hic diuersae professionis continet 
 homines, ita ut dispares profiteantur se habere et deos et 
 dominos. uides ergo non hoc potuisse dici de mundo, sed de 
 ecclesia, in qua sub uno degentes nomine diuersi sunt actu. 
 quod quidem Nouatianum non ignorasse aduerto, sed quia 
 abscessionis suae iustas querimonias non habebat, ne aperte 
 erubesceret, argumenta quaedam sibi conflauit per malam legis 
 interpretationem, quibus excusare niteretur et tegere liuoris 
 sui inuidam uoluntatem.

Denique respondit ad haec quae diximus dicens: nec 
 ego rennuo agendam paenitentiam admissae idolatriae, sed ego 
 remittere non audeo, quia crimen hoc ab eo remittendum est, 
 in quem admissum est\'. hoc autem cum dolo respondit. interpretationibus 
 enim suis detegitur, quibus fraus eius apparet. 
 quando enim dicit: \'scriptum est: qui me negauerit, et ego 
 negabo eum, et mentiri non potest cuius uerba sunt), paenitentiam, 
 quam agendam dicit, inanem et infructuosam ostendit. 
 si enim sententia data est et non fallit qui dedit, quid 
 excruciari conpellis hominem lamentationibus et gemitibus,

 

 
 
 
 qui huius rei effectum aut denegas aut scire te minime confiteris? 
 omnis enim qui consilium alicui dat, ad hoc utique 
 dat, ut quid ex eo proficere possit praedicet. sed quia tu. 
 Nouatiane, dolose hoc profiteris, ad inludendas mentes hominum 
 agendam paenitentiam dicis. sciens enim aperte hoc 
 negari non posse subtiliter facis, quia non uoce sed effectu 
 paenitentiam amputas. omnem certe, qui idolis sacrificauerit, in 
 spiritum sanctum. dicis peccare, cui neque hic neque in futurum 
 peccatum hoc remitti per legis uerba contendis. quo 
 modo ergo huius delicti agendam paenitentiam dicis, nisi quia 
 fallis, sicut supra ostendi?

Sed soles alio dolo fraudem hanc uelle contegere 
 dicens eodem sensu etiam Petrum apostolum dixisse Simoni: 
 age paenitentiam ab hac malitia tua, si forte remittatur 
 tibi. sed contuens apostolus Petrus uenenatam malitiam 
 hominis et peramaram idcirco dubium ei dedit responsum. 
 quis enim mortalium sic peccauit, ut donum dei pecunia 
 uellet mercari? maliuolentiae ergo responsum istud datum 
 est, non errori. haec est enim quae remedium non habet. 
 quia neque error est neque per quam excuset necessitas, 
 ut possit per fletum ad ueniam peruenire. si in tali itaque 
 causa aliqui fuerint inuenti, hoc audiant quod audiuit et 
 Simon. nam et cur dubie respondit, apostolus Petrus ostendit 
 dicens: in felle enim amaritudinis et in obligatione 
 iniquitatis uideo te esse. si ergo in tam graui causa et

 

 
 
 
 quae sine remedio uideatur, dubie responsum est, ambiguum 
 non est eis, qui errore aut necessitate aliqua in deum peccant, 
 posse remitti, si congruam paenitentiam agant. hoc enim 
 concessum est iuri ecclesiastico ab auctore, ut et paenitentiam 
 det et post paenitentiam recipiat.

Est et aliud quod reprehendit Nouatianus: \'cur\', inquit, 
 \'corpus domini tradunt eis quos norunt peccatores?\' quasi 
 possint ipsi accusatores esse, qui sunt iudices. si autem accusati 
 fuerint et manifestati, poterunt abici. nam quis iudex 
 accusatoris sumat personam? nam si ipse dominus ludam 
 passus est, quem sciebat furem esse et ea quae mittebantur 
 exportare, nec eum qui accusatus non eat abiecit, hoc exemplo 
 uti oportet, ut eum abici non liceat, qui publice detectus non 
 fuerit. nam nec iusto uiro conpetit aliquem accusare. unde 
 Ioseph cum esset, inquit, homo iustus et nollet eam 
 traducere, uoluitearn occulte remittere. ludas ergo cum 
 esset inter discipulos, contagione sua non eos maculauit, dissentientes 
 utique a furtis eius, et eucharistiam inter eos accipiens 
 non polluit innocentes, nec dominus ei, quem latronem 
 sciebat, corpus suum denegauit, quia secundum apostolum 
 qui indigne sumit gladium sibi sumit unde nec ab 
 osculo eius se auertit. peccatores etenim eos polluunt, qui 
 consentiunt Malis eorum. unde dictum est: uidebas furem 
 et concurrebas cum eo.

Hinc est unde apostolus plebem Corinthiorum arguit, 
 propter quod illum, qui publice uxorem patris habebat, non 
 corriperent aut euitarent, ut se emendaret, dicens: nescitis 
 quia modicum fermentum totam massam corrumpit? 
 cum enim non esset dux aliquis aut praepositus ecclesiae, 
 plebis erat corripere eum, quem uidebant tam turpiter et 
 obscene inter eos uersari. ac per hoc quasi consentientes eos 
 crimini eius apostolus arguit. nec enim in hac re accusatore 
 opus erat aut testibus; publice enim nouercam suam loco 
 uxoris habebat M

Itaque, quantum ad causam nostram pertinet, exposuimus 
 rationem non alios criminantes, sed nos defendentes. Nouatiani 
 autem obtestor conscientiam, qui nos semper accusat, si sanctos 
 scit esse omnes quos secum habet. in tantum autem irascitur 
 nobis, ut et Christianos nos neget, cum sciat nos ea fide tinctos, 
 de qua ipse praesumit. Christianum certe professio facit et uita. 
 si ergo uides hominem ea profiteri, quae tu, et non dissimilem 
 esse in uita, quare negas esse eum quod tu es? certe qui 
 dicit dominum Iesum, in spiritu sancto dicit; uerum enim 
 dicit. omnis enim ueritas de deo est. cur non adsentis uera 
 dicenti, sed negas? fatenti deum contradicis non ratione, sed 
 furore. numquid non inimicus dei uideris, qui uera de eo 
 profitenti resistie ? numquid paganus audiens aliquem idola 
 dicentem esse deos negat paganum esse? cur tu negas Christianum 
 quem audis uerba integrae fidei profitentem, cum 
 legas: corde creditur ad iustitiam, ore autem confessio 
 fit in salutem? at tu, ut inimicus, quod per iracundiam non

 

 
 
 
 uides, deo repugnas negans haec confitentem habere salutem, 
 cum dominus dicat: quicumque me confessus fuerit, et 
 ego eum. numquid ait: \'si Nouatianus me fuerit confessus\'? 
 sed tu hoc sic adstruis, ut tibi hoc defendere uidearis, ut hic 
 saluetur qui non Christianus tantum, sed qui fuerit et Nouatianus. 
 sed si in Christum facta confessio dat salutem, ubicumque, 
 apud quoscumque integra fuerit haec confessio, habet 
 salutem. itaque si confessionis huius traditio corrupta est 
 apud nos aut sensus inmutatus, recte accusas. si enim haec 
 manet in nobis sicut et in te, nos negando et te negare uideris.

Sed fidei ministros accusas; fac uerum esse, quamuis 
 probare non possis. qui tamen ab his audierunt, uerum est quod 
 audierunt aut falsum? nec enim si uitiosus uerum dixerit, 
 non erit uerum, quia a uitioso dictum est, cum alia causa 
 sit conuersationis et alia professionis. nonne persecutor odio 
 Christiani nominis professionem persequitur, non conuersationem? 
 primo in loco sciens hoc proficere religioni, cum con- 
 fitemur esse nos Christianos, sacrilegus confitentibus nobis 
 credit quod non uult audire, quia odit. tu autem, cum eiusdem 
 professionis sis et signaculi, non credis confitentibus nobis quae 
 ipse confiteris. si aliter nos renatos scires quam tu renatus es, 
 recte non crederes hoc nos esse quod tu es. ut quid a sacrilego 
 persecutionem patior, si non hoc sum quod tu es? nam si hoc

 

 
 
 de me profiterer, quod tu de me dicis, persecutionem non paterer. 
 ad postremum mihi credendum est de me, non tibi. meam 
 enim professionem quaerit iudex, non tuam de me. quid ergo 
 me confitente tu negas, cum uerum sit in hac causa non alienum 
 testimonium, sed meam professionem requiri aut pro 
 me aut contra me? uolebam pro nomine torqueri te contra me, 
 ut appareret si uera confitente me tu negares contra me, aut 
 cui crederetur. dolo enim hoc proponis, ut iustam causam 
 uidearis habere schismatis. nam non ignoras in hac re meam 
 de me testificationem requiri, non alienam, et hoc uerum 
 haberi, quod ego fuero confessus, non quod alter negauerit.

Manifestum est itaque liberos esse eos, qui amore 
 Christi non disquirentes hominum actus ad fidem eius consequendam 
 concurrunt, hoc eorum probantes quod sibi utile 
 norunt, id est, ut traditionem fidei, quae de Christo est, consequantur. 
 nam qui praeter ministerium aliquid aliud hominis 
 in hac re putat necessarium, traditioni facit iniuriam; minus 
 enim sentit de gratia dei. quando enim, nisi meritum hominis 
 adfuerit, negat donum dei proficere posse deuoto sibi, aut 
 potiorem aut parem facit hominem ipsi traditioni, cum longe 
 sit meritum hominis ab hoc officio, sicut de hac eadem re 
 dicit apostolus Paulus: ego plantaui, Apollo rigauit, sed 
 deus incrementum dedit. itaque neque qui plantat est 
 aliquid neque qui rigat, sed qui incrementum datdeus.

Quo modo in hac re aliquid de homine sperandum est.

 

 
 
 
 cum uerba data sint quae tradantur? uideamus itaque quid 
 proderit, si boni meriti fuerit, aut quid oberit, si mali fuerit 
 meriti. accedens uerba dei audire desiderat, quibus fidem 
 commodans salutem se credit accipere. quid facit in hac re, 
 si bonae an malae uitae sit qui uerba sollemnia tradit, cum 
 fides deuota quaeratur percipientis, ut ea, quae audit, toto 
 animo credat? numquid si malae uitae sit qui tradit, inpedimentum 
 faciet percipienti, ne credat quae audit, credenda, ut 
 peccatum eius intret in cor eius ne credat? aut deus, qui 
 iustus est, despicere habet deuotum sibi propter peccatum 
 eius, quem ipse patitur esse in ordine? nec homo 
 sic iudicat, quem constat falli frequenter aut esse gratiosum. 
 si ita esset et homo causam suam ageret, nonne diceret deo: 
 (qui sit iste cuius causa me despicis, nescio. ego ad eum tui 
 causa accessi, quia tuus dicebatur antistes. te quaesiui, te 
 desideraui, tibi credidi; de homine nihil speraui: quare ergo 
 mala eius mihi obsint, quem nescirem nisi te quaesissem? si 
 bona eius mihi possent proficere, iustum uideretur forte, ut 
 et mala eius obessent mihi. sed sicut bona eius, si dubie 
 credidissem, nihil proderant mihi, ita et mala eius nihil obesse 
 mihi debent bene credenti. ego enim uerbis eius fidem dedi, 
 quae a te data dicuntur quaeque te inspirant, te loquuntur, de 
 te promittunt; huic de se nihil credidi nec gestis eius, sed 
 fidei, quae ex te est, me copulaui.\'

Secundum haec integra est causa credentis. aduocatorum

 
 
 
 enim more accipe antistites. numquid si malae uitae sit aduocatus, 
 contra susceptum eius pronuntiabitur? hoc est officium 
 aduocati, ut secundum iuris ordinem suscepti sui causam 
 peroret: numquid poterit uita eius, si turpis est, obesse causae 
 suscepti? persona enim aduocati nec obesse nec prodesse poterit; 
 qualis enim fuerit causa, sic et respondebitur ei. sic sunt et 
 qui uolunt fieri Christiani. accedunt ad antistitem, dicunt ei 
 uota sua, ille facit uerba iuris ecclesiastici. si uera uota sunt, 
 suscipiuntur a iudice. in quo ille aut obesse poterit aut prode 
 esse, quippe cum nec causam suscepti sui norit? deo enim 
 iudici soli cognitum est, quis qua mente accedat. antistitis 
 ergo est delegato sibi fungi officio, iudicis autem aut suscipere 
 aut rennuere causam suscepti. ipse enim inuenitur dixisse: filia, 
 fides tua te saluam fecit.

Uides itaque nullius adiutorio, sed unum quemque fide 
 sua saluari. hoc enim deus decreuit fidei, ut, si non dubitet, 
 omne quod uoluerit consequatur. tu tamen non ut amicus, 
 sed quasi inimicus Christi populum sub tuo nomine congregasti, 
 ut non sint Christiani nisi fuerint Nouatiani, cum apostolus 
 condemnet, si qui dicat se Paulianum aut alterius alicuius. 
 sed tu potiorem te iudicans super Christi nomen 
 tuum posuisti, quasi ille non sufficeret ad tuendam ecclesiam 
 suam.

Si penitus aduertas, non est de hac re facere quaestionem; 
 nec mentitum dominum aut inmutatum putes, ut mandaret 
 at postea denegaret. de huius modi enim sacrificiis et libaminibus 
 seu holocaustis nihil inuenitur mandasse, de quibus 
 nihil se locutum testatur. duorum etenim genera sacrificiorum 
 aduerte: unum quod per singula genera offerri mandatum est, 
 et aliud quod uoluntarium dictum est. illud ergo quod per 
 diuersa genera siue pro peccatis siue pro primogenitis offerri 
 praeceptum est, quid et quale et quo modo offerendum 
 esset, mandatum est. sacrificium enim uoluntaiium non utique 
 mandatum est, quia arbitrio remissum est, ut, si aliquis uoluisset 
 offerre, quod illi uisum fuisset, offerret; uotiua enim erant 
 haec sacrificia. et quia neglegenter et inprouide haec offerebant 
 non deliberantes, quia qui offerret potentiori munera electa

 

 

 

 
 
 
 offerret, idcirco dicitur eis: \'non mandaui uobis de his; sed si 
 uultis, debetis quae digna sunt offerre\'.

Sic etenim inuenitur et Cain peccasse, cum non considerat 
 deo haec debere offerri, quae potiora sunt. cum enim ad propitiandum 
 deum haec se dicerent offerre, in eo ipso deum ad 
 indignationem prouocabant, ut in id quod dicerent se bene 
 facere peccarent offerentes deo holocausta indigna. unde dicit 
 in Malachihel profeta: si adducatis ad uictimam caecum 
 aut claudum aut aegrum, non est bonum. offers autem 
 ea duci aut praeposito tuo, si suscipiet te, dicit domi 
 nus omnipotens. hinc est ut in Eseia de eadem re queratur 
 deus dicens: quo mihi oues holocausti tui? neque in 
 sacrificiis tuis honorasti me. non enim ad hoc te feci, 
 ut laborares in ture aut ut mercareris mihi argento 
 incensum, nec adipem sacrificiorum tuorum concupiui; 
 in peccatis autem tuis et iniquitatibus adstitisti 
 mihi. manifestum est itaque ortas querellas, quia cum uoluntaria 
 sacrificia offerrent non in his deum honorabant offerentes 
 indigna, cum hoc utique non esset necessitatis. si enim 
 mandata fuissent, necessitate uidebantur qualiacumque offerre: 
 quando autem arbitrio suo haec offerebant, talia debuerant 
 offerre, ex quibus obsequium in se dei ostenderent. sed quia 
 animus illorum cupiditate idolorum errabat, inconsiderate haec

 

 
 
 
 agebant. igitur duplici genere exprobrantur, quia et inique agentes 
 deo audebant offerre et quae indigna erant offerebant, cum iniqui 
 actus non sacrificiis redimantur, sed lamentatione et misericordia.

Unde dicit Dauid cum peccasset: si uoluisses, sacrificia 
 dedissem utique; holocaustis non delectaberis. 
 sacrificium deo spiritus contribulatus, et cor 
 contritum et humiliatum deus non despicit. denique 
 dicit Samuhel ad Saul, qui, cum contemsisset praeceptum 
 domini, sacrificio deum putabat posse placari: non enim, 
 inquit, uult deus sacrificium magis quam audiri uocem 
 suam. et scriptura dicit: misericordiam uolo quam sacrificium, 
 quia, cum iniusti essent et inmisericordes, oblationibus 
 propitium deum fieri arbitrabantur, sicut et nunc quidam 
 spernentes iustitiam oblationibus laudari se putant. bona ergo 
 oblatio, si seruetur iustitia et non neclegatur misericordia, 
 quia quod nobis petimus et aliis praestare debemus.

Sciens dominus bellum Iudaicum aduersus se futurum 
 dixit discipulis suis ut gladios sibi pararent. quo facto cum 
 coeptum esset bellum duce Simone Scariote, uidens Petrus

 

 

 
 
 
 apostolus insurgentes hostes, protulit gladium et amputauit 
 auriculam serui sacerdotum. tunc dominus dixit Petro, ut 
 reconderet gladium in thecam suam: omnis enim, inquit, 
 qui accipit gladium, gladio peribit. ut quid parari iussit. 
 qui prohibuit percuti, reum etiam mortis designans eum, qui 
 percusserit gladio, cum non utique iniuste uideatur apostolus 
 percussisse? quantum pertinet enim, percussit eum quem 
 contra se armatum uidebat. resistere enim debuit ingratis 
 seruis et ad dominum necandum armatis.

Si singula membra inspicias causae, cuius uis patefieri 
 rationem, inuenies et alia quae requiras his dictis. quid enim 
 opus erat, ut hic, qui spiritali fretus erat uirtute, gladios 
 iuberet parari carnales et, qui prius in uia iusserit nec peram 
 ferri nec pecuniam nec uirgam, nunc iuberet haberi, quae 
 prius prohibuit?

Incipiamus igitur, cur gladios iusserit parari et caedi 
 prohibuit, explanare. non solum enim inimicorum, uerum 
 etiam ipsorum discipulorum suorum causa ad superuenturum 
 bellum arma procurari praecepit. noua enim et mirabilis res 
 futura erat, ut hic, qui noua et inaudita signa faciebat, sic 
 subito humiliaretur, ut et uerberibus subiceretur et morti. : 
 ne ergo uelut inpraescius haec pati uideretur et a quo forte 
 uirtus recessisset, haec omnia sic praedixit, ut non dubitaret

 

 
 
 
 de his, sed praescius contra haec se pararet et, quia uoluntate 
 humiliatus est, non resisti acrius inimicis iuberet in tantum 
 ipsum se esse qui fuerat ostendens, ut iam detentus aurem 
 quae abscisa fuerat restitueret, (et) ut quod gladio operante 
 deciderat redderet. non quasi carnalis utique medicus, sed quasi 
 corporis conditor opus suum truncatum refinxit. nec enim 
 possunt medici abscisa corporis membra reparare. ut autem 
 dei uirtus non deminuta in illo, sed ita ut fuerat inesse uideretur 
 et illud firmaret quod dixerat: potestatem habeo 
 ponendi animam meam et potestatem habeo iterum 
 sumendi eam, hac ergo causa gladios parari, non tamen 
 iussit occidi.

Nunc illud superest, quare contuens factum apostoli 
 Petri eum, qui gladio usus fuerit, gladio dixit perire, cum 
 non iniuste percussisse uideatur. nam sicut significatur in 
 Luca, ipso domino permittente percussit et sic prohibitus 
 haec audiuit. ideo etenim permissum est, ut et uindicare se 
 posse uiderentur, sed nolle, et ut uirtus ostenderetur in eo 
 manere, in quo fuerat, ut in utroque uindicare se posse non 
 ambigerentur, inimici uero pro certo haberent datam sibi ab 
 eo potestatem, ut haec facerent. non enim uictus apparebat, 
 sed tradens se uoluntati eorum. quare ergo sententia data est, 
 ut qui accipit gladium gladio pereat, nisi quia nulli licet 
 excepto iudice gladio quemquam occidere ? apostolo autem 
 Petro usque ad hoc permissum est, quod dolorem faceret, 
 non quod occideret. hoc enim audiens, ne iterum percuteret,

 

 
 
 
 didicit praeterea, quia Christianis iam factis occidere non licet 
 in misericordia enim positis lege iuris mundo crediti uti non 
 liceat aspere. illud autem quod ante euntibus in uia discipulis 
 mandasse uidetur, ut nihil tollerent in uia, pacis est causa 
 et gratia uirtutum et adfabilitas doctrinae. quid enim opus 
 erat tollere aliquid in uia, quibus signorum causa omnia 
 offerenda erant? adubi autem tempus, quo se pati permisit, 
 aduenit, propter quod rixa magis bellum inminebat, armatos 
 iubet esse discipulos, non ut repugnaret qui pati uolebat, 
 sed, ut dixi, et praescium se huius rei et in potestate habere 
 passionem suam ostenderet, humiliaret autem se humanae 
 salutis causa, quod suo loco dicetur..

Cum in primo aduentu domini praedictum sit, quia contenebraretur 
 sol in passione eius eadem hora qua factum 
 probatur - id est meridie; sic enim scriptum est in Amos profeta: 
 et erit in die illo, dicit dominus, occidet sol 
 meridie et contenebrescet super terram dies lucis —,. 
 illo ergo die a sexta hora contenebratus est sol usque ad 
 horam nonam et ita completa est profetia supra dicti profetae. 
 imago enim huius rei, quae futura est in aduentu 
 domini secundo, in passione domini est ostensa, quia in fine, 
 cum coeperit dominus aduenire ut iudicet mundum, soluentur . 
 luminaria ab officio suo dicente domino: in illis diebus

 

 
 
 
 sol contenebrabitur et luna non dabit fulgorem suum. 
 quod quidem et Iohel profeta non praetermisit, ut, cum a 
 Iohel significatur. sine dubio impleri credatur. ita enim dixit: 
 sol conuertetur in tenebras et luna in sanguinem, 
 priusquam ueniat dies domini magnus et manifestus. 
 hoc, quantum apparet, secundo aduentui magis congruit; tunc 
 enim aperte manifestabitur omnibus sic dicente scriptura: 
 tunc uidebit illum omnis oculus et plangent se super 
 illo omnes tribus terrae et qui illum cruci fixerunt.

Itaque si in utroque aduentu hoc continetur, quia sol 
 contenebrabitur illis diebus, qui dies ille est, quo ampliari 
 solem et lunam cecinit scriptura? ait enim inter cetera Eseias 
 dicens: eritque super omnem montem excelsum et in 
 omni loco excelso aqua perambulans in die illa, cum 
 perierint multi, cum ceciderint turres. et erit lumen 
 lunae ut lumen solis; et lux solis erit septiens tantum 
 in die, cum sanabit contritionem populi sui et 
 cetera. qui dies potest intellegi, quo promisit se dominus sanare 
 contritionem populi sui? hic, opinor, est dies, quem pater 
 Iohannis Zacharias ostendit dicens: benedictus est deus 
 Israhel, quia uisitauit et fecit redemtionem plebi 
 suae et erexit cornu salutis nostrae in domo Dauid 
 pueri sui, sicut locutus est per os sanctorum

 

 
 
 
 profetarum suorum, qui a saeculo sunt. et liberauit nos 
 ab inimicis nostris. et de manibus omnium, qui oderunt 
 nos, ad faciendam misericordiam cum patribus 
 nostris. et Simeon inter cetera: hic positus est, inquit. 
 in ruina et in resurrectione multorum in Israhel. 
 haec .<ruina> est scribarum et Farisaeorum et principum Iudaeorum, 
 quos profeta significauit in \'turres\'.

His ergo per incredulitatem ruentibus alii surrexerunt 
 credendo, qui prius uidebantur infirmi et aegri per neclegentiam. 
 unde saluator: in iudicio, ait, ego ueni in hunc 
 mundum, ut qui non uident uideant et qui uident 
 caeci fiant, ut qui per legis culturam et peritiam lumina 
 uiderentur per incredulitatem caecarentur, caeci uero, id est 
 inperiti uel publicani, uiderent, dum crederent. quorum infirmitates 
 profeta saluatorem portaturum praedixit. itaque hoc 
 tempore saluatoris factum est, sicut legitur in euangelio, quia 
 ipse infiimitates nostras accepit et uulnera nostra 
 curauit.

Quae quidem omnia in passione saluatoris consummata et 
 adimpleta sunt; sic enim salus humani generis tam apud superos 
 quam apud inferos et redempta est et firmata, quia profetia 
 Zachariae supra dicti utrumque conprehendit. et hic enim 
 £ apud superos liberati sunt a contritione inimicorum interuentu 
 misericordiae et illic apud inferos, cum erepti sunt de tartaro. 
 cuncti enim, qui sperauerunt in promissum Christum, exspectabant 
 aduentum eius, ut deuicta morte liberarentur de inferno.

 

 
 
 
 unde dixit: ad faciendam misericordiam cum patribus 
 nostris. si quis autem salutem hanc etiam in secundo aduentu 
 contineri intellegat, in utroque tamen aduentu, maximesecundo, 
 sol conuertetur in tenebras et luna non dabit 
 fulgorem suum. quo modo ergo augeri solem et lunam die, 
 quo uisitabit dominus populum suum, aduertemus, quando 
 utroque in tempore, quo coepta liberatio populi et adimpleta 
 est, solem et lunam non minui, sed contenebrari legamus? 
 nisi plane solem et lunam sanctis conparatos intellegamus, 
 sicut alio in loco legimus sanctos luminaribus exaequatos 
 Paulo apostolo praedicante, quia inter ceteros homines sancti 
 in hoc mundo uelut luminaria uideantur, et in euangelio: 
 tunc iusti, inquit, fulgebunt sicut sol. dominus enim 
 opera iusta lumen appellat; sic enim ait: luceat lumen 
 uestrum coram hominibus, ut uidentes opera uestra 
 bona magnificent patrem uestrum, qui in caelis est.

Hi ergo, qui omnibus suis derelictis dominum sequuntur 
 iustitiae et sanctitatis causa soli et lunae conparantur septiens 
 honorati, sicut dicit dominus: nemo est qui relinquat 
 domum aut uxorem aut filios aut agros, qui non 
 recipiat septiens tantum in hoc saeculo. qui ergo ad 
 praesens septiens honorantur, potest intellegi, quia et in futuro 
 septem partibus clariores ceteris futuri credantur, ut resurrectio 
 eorum soli conparetur ac lunae; ceterorum uero sicut

 

 
 
 
 stellae sunt. claritas ergo sanctorum, quae hic septiens bono. 
 ratur, in resurrectione aliud septiens consequitur. ut qui hic 
 claritatem lunae habet in futuro solis accipiat claritatem et qui 
 hic soli conparatur septiens tantum futurus credatur accipere. 
 
 Profeta ergo Eseias solis et lunae conparatione sanc- s 
 torum merita augeri praedixit, nec inmerito. si enim ipse 
 dominus (801 iustitiae) dictus est, sancti autem similes ei 
 erunt Iohanne apostolo dicente: cum enim apparuerit, 
 inquit, similes ei erimus, conuenit sanctos in sole significatos. 
 septem tamen partibus maiorem solem quam lunam 
 profeta supra dictus ostendit. quando enim lunam sicut 
 lumen solis futuram ostendit, solem autem septiens tantum, 
 ad modum utique solis septiens lunam augeri significat, ut 
 talis sit qualis sol. quamuis sanctorum ratio hic uertatur, sub 
 hac tamen causa luminarium ex parte prodidit quantitatem, 
 ut post crementum solis ac lunae tantum iterum maior sit, 
 quantum erat sol, ut, quantum in praesenti distat sanctus a 
 sancto, tantum distet et in futuro post remunerationem.

In principio fecit deus caelum et terram. si caelum 
 in principio fecit et terram, caelum autem firmamentum est, 
 sicut in subiectis apparet, non est uerum, quia prior lux facta 
 est et sic firmamentum; aliud enim caelum significare non 
 poterat, quia facturam mundi describit deo operante perfectam. 
 propter quod enim diuersis opinionibus homines fallebantur

 

 
 
 
 in causa mundi, Moyses deo se inspirante ostendit quae esset 
 ratio mundi. quibusdam enim uidebatur initium non habere; 
 aliis initium quidem habere, sed ab angelis quibusdam fabricatus 
 esse; nonnullis uero factus similiter, sed a Sacla quodam, 
 qui esset deus potestatis aduersae; pauci autem de 
 origine ueritatis traducem sequentes deum opificem eius 
 adserebant. horum ergo causa diuersitatis, qui falsa opinione 
 trahebantur,. coactus est Moyses quae esset causa huius uera 
 ostendere, ne filii Israhel erepti de potestate Aegyptiorum, a 
 falsa tamen intellegentia eorum liberati non essent. ipsi enim 
 inter ceteros magis erroris studium sequebantur; hi enim 
 antiquitus prae ceteris uanae filosofiae operam dabant. denique 
 Moyses, per id quod a filia Faraonis adoptatiuus uidebatur, 
 eruditus est omni sapientia Aegyptiorum.

Quid ergo est quod dicit: in principio fecit deus 
 caelum et terram? si enim firmamentum) non significat 
 secundum quod supra ostendimus, uideamus quid dicat. arbitramur, 
 quia Moyses, ut omnem errorem inferioris creaturae 
 auferret et inpensarum facti mundi, in principio substantias 
 ipsas, quibus mundus constat, factas esse significauit, quia, si 
 hoc tacuisset, aeternae forte putarentur esse substantiae deo 
 iugabiles aestimatae, ut qui huius rei testimonium recipit 
 ambigere non possit factum esse mundum, quando substantias, 
 quae ad inpensam mundi profecerunt, initio subiectas fatetur. 
 igitur in principio fecit deus caelum et terram, id

 

 
 
 
 est supernam et infernam substantiam. superna est, qua constat 
 caelum; inferna autem concretio est quaedam faeculenta. 
 quae profecit in aridam, quae dicitur terra, et tenebras. unde 
 dicit in Eseia profeta: ego deus, qui feci lucem et creaui 
 tenebras, hoc est aquam, tenebras et terram.

His ergo creatis simul substantiis ante tempora — tem 
 pora enim sub firmamento sunt; firmamentum enim, sicut 
 quibusdam uidetur, glacies est aquarum et ideo firmamentum 
 dicitur, quia concretis diuinitus aquis firmatum est, quod ab 
 occulendo uel celando appellatum est caelum. itaque propter 
 quod aqua maius est elementum, prior est significata et quia 
 pars eius profecit in cameram mundi; terra autem pauimentum 
 est. quae quidem et Dauid per spiritum sanctum creata fatetur; 
 aitenim:et aqua, quae super caelos eat, laudet nomen 
 domini, quia ipse dixit et facta est, ipse mandauit et 
 creata est —, post haec ergo elementa ante conpaginationem 
 mundi fecit deus lucem, ut opera eius in luce procederent, 
 quae lux modo disposito cursum diei expleuit. et facta est nox 
 iuxta diei modum, quae similiter impleto modo spatii inluminata 
 est aduentu luminis matutini, et sic impletus est primus 
 dies, cum coepit secundus; nox enim diei deputata est, ut simul 
 dicantur unus dies. propter quod enim subiectae sunt tenebrae

 

 
 
 
 lumini, auctoritate carent, ne possint numerum facere. triginta 
 etenim dies una luna appellatur, cum secum habeant et noctes. 
 itaque lucis ministerium, quo spatium consummat sibi decretum, 
 dies nuncupatur; tenebrarum autem substantia, antequam 
 inluminetur, nox appellatur. spatium autem illud, quod inter 
 occasum et ortum est, nox est. non enim tenebrae faciunt 
 noctem, sicut et lux diem, quia tenebrae manent in sua natura. 
 lucis autem accessus facit diem et decessus noctem. non 
 inmerito ergo subiecta est nox diei. -

Luce igitur facta et cursu duodecim horarum impleto 
 totidemque et noctis spatio peracto aequinoctium fuit in primo 
 die. et exinde coepit dies increscere super noctem tribus scilicet 
 mensibus, qui sunt tempus ueris. ex eo deinde augmento 
 BUO minuitur dies aliis mensibus tribus, qui sunt tempus 
 aestatis. et iterum fit aequinoctium, ita ut ex eo nox increscat 
 super diem aliis mensibus tribus, qui sunt tempus autumni. 
 et incipit iterum nox de magnitudine, qua supergreditur diem, 
 minorari usque ad finem quarti temporis, quod est hiemps. 
 et fit aequinoctium primi temporis, quando deus mundum 
 creauit, qui dies intellegitur esse XI Kl. Apr., quando primus 
 dies paschae est, id est primus dies primi mensis. in lege 
 enim mandatum est, ut decima die primi mensis uespere 
 praepararent se ad pascha faciendum quarta decima mensis 
 die. id est ab undecimo. iam enim uesper decimi diei in

 

 . 
 
 
 undecimum lucet, ut ab XI Kl. Apr. initium esset primi mensis. 
 in principio etenim facta luna fuit quarta decima, quia omnia 
 plena sunt facta; adde et triduum a decima uespere, et hi 
 sunt tres dies ante luminaria qui fuerunt, ut XI Kl. Apr. factus 
 sit mundus, quia numerus lunae ab undecimo uenit ad quarto. 
 decimum, cui paschae primus mensis integer est adtributus, 
 ut in pascha die sollemni neque extra XI sit Kl. Apr. neque 
 extra lunam quartodecimam, quia undecimo mundus factus est. 
 quarta decima autem luna maiore lumine clarior factus est.

Inter principium ergo et claritatem, qua inluminatus est 
 mundus, saluator noster et passus est et resurrexit. quia quarta 
 decima luna passus est et primo die resurrexit, qui ideo 
 \'dominicus\' dicitur, quia ipsum fecit, qui multiplicatus menses 
 facit et tempora et annos. ut autem uno adque eodem modo 
 minime celebretur, cursus facit lunae in detrimentis et crementis.

Terra autem erat inuisibilis et inconposita. manifestum 
 est, quia terra, postquam facta est, inuisibilis erat 
 et inconposita. tegebatur enim aquis, ideo erat inuisibilis; 
 inconposita autem ideo, quia, cum esset fluxa, non erat apta 
 ad culturam.

Et tenebrae erant super abyssum. tenebras dicit 
 fuisse super abyssum, id est super inmensam ex omni parte 
 aquam.

Et spiritus dei superferebatur super aquam.

 
 
 
 hanc aquam quasi summitatem significat, super quam spiritum 
 dei, quia superferebatur, ostendit, ut tenebras super infinitam 
 profunditatem fuisse significet, spiritum autem dei super aquas, 
 quia, ubi spiritus erat dei, obscuritas non erat. quantum enim 
 poterat, inluminabat aquam, abyssum autem, id est inmensam 
 profunditatem, inluminare non poterat; hoc est, superiores. 
 aquas inluminabat; subter erant et tenebrae super abyssum.

Idcirco autem hunc (dei spiritum\' dicit, non quia sanctum 
 hunc intellegi uult spiritum, sed cum super creaturam hylicam 
 spiritalia uult intellegi, totum autem dei esse significans 
 dei hunc, qui super aquas ferebatur, spiritum uocat, ut prauam 
 adseuerationem conuellat, qua quidam utuntur dicentes aliquid 
 esse quod non sit dei. nam nec ordinis nec rationis est, 
 ut super aquas spiritus sanctus fuisse dicatur, quia super 
 omnem creaturam est. quod enim de deo est, super omnes 
 potestates et principatus et simul super omnes potentias spiritales 
 est. non moueat autem mentem alicuius, quia dei spiritus 
 dicitur, cum constet omnia dei esse. ait enim deus inter 
 cetera facturus diluuium: non permanebit spiritus meus 
 in hominibus istis, quia sunt caro, et in Ezechihel inter 
 alia: haec dicit dominus ossibus istis: extendam super 
 uos cutem et dabo spiritum meum in uos et uiuetis. 
 numquid haec ad officium spiritus sancti pertinent et non ad 
 animam? spiritus ergo hic dei est quidem, sicut cetera, hylicarum 
 tamen moderator est substantiarum; ipsius ordo est his. 
 praeesse.

Luce igitur facta et cursu diei moderato et peracto secundo 
 die fecit firmamentum, id est caelum, ut lux intra firmamentum. 
 moderaretur diem, ut esset quasi lucerna in domo. hoc itaque 
 firmamentum factum est ex supra dicta aquae substantia. 
 nunc enim conpaginatur in specie mundus, ut de confusione 
 rerum discretis substantiis singulae partes aptarentur, quae ad 
 membra mundi proficerent. substantiae enim, quas primum factas 
 diximus, inpensae sunt mundi et ideo mundus dicitur, quia 
 res ab inuicem separatae, quae erant confusae et in speciem 
 productae, mundum fecerunt uocari, cuius in fabricam profecerunt. 
 firmamentum ergo, id est caelum, factum est in medio 
 aquarum, ut diuideret inter aquam, quae erat supra firmamentum, 
 et inter aquam, quae erat sub firmamento, ut dei uirtute in 
 medio aquarum consisteret firmamentum sub se et intra se 
 et supra et circa se habens aquam, ut esset concauum de 
 foris et intra munitum, ne aquae siue exteriores siue interiores . 
 penetrarent concauum eius, ut esset quasi domus munita 
 adque firmata, ut securi essent habitantes in ea.

Tertio die iussit congregari aquam quae erat sub 
 caelo, hoc est intra capacitatem firmamenti, in congregationem 
 unam, ut appareret arida, quae est terra, et factum 
 est sic. exhausta enim latitudine terrae factum est 
 uelut alueum, in quod demergeretur omnis aqua, quae erat 
 intra firmamentum, et tunc apparuit arida. recedente enim 
 aqua necesse erat appareret terra facta uisibilis, quae prius 
 fuerat inuisibilis. tunc arida appellata est terra et

 

 
 
 
 congregationes aquarum maria. et iussit producere terram herbam 
 pabuli et ligna fructifera ad semen super terram.

Quarto iterum die iussit deus fieri luminaria in firmamento 
 caeli, ut luceant super terram: luminare maius in 
 inchoationem diei et luminare minus in inchoationem 
 noctis et stellas. haec ad conceptum et natiuitatem 
 et ad nutrimenta pertinent eorum, quae gignuntur in mundo, 
 et ad signa temporum certis titulis necessaria nec non et 
 ad ornatum totius mundi. sicut enim ad ornatum domus 
 pertinet, si camera eius habeat auro distincta laquearia, ita 
 et mundo ornatum praestant stellae diuersa luce fulgentes. 
 luci itaque, quae facta est prior, est additus splendor solis, 
 ita ut conexa sint haec et indiuidua; nocti autem, quae erat 
 tenebrosa, datum est luminare. et quia quarta decima fuit luna, 
 quando facta est, sic ait: luminare minus in inchoationem 
 noctis; facta enim tota nocte luxit. a parte ergo ad 
 totum dictum est: in inchoationem noctis, quia non semper 
 uespere lucet. luminare autem maius, quod solem dicimus, 
 manet in initia diei, quia simul cum luce priore concretus est.

Tribus igitur diebus sine luminaribus his fuit mundus; 
 non enim erant adhuc quibus proficerent officia eorum. adubi 
 autem produxit terra herbam pabuli et ligna fructifera, necessaria 
 fuerunt quae enutrirent uel conseruarent quae erant producta. 
 quia ergo generatio omnis horum interuentu perficitur,

 

 

 

 
 
 
 non oportuit prius hoc fieri, ne eorum effectu, quae producta 
 de terra sunt, orta putarentur, sed illa ante facere et sic haec, 
 ut sine his facta non ambigantur.

Quinto deinde die aquas iussit producere reptilia 
 animarum uiuarum et uolatilia uolantia super terram secundum 
 firmamentum caeli; et factum est sic. et inter cetera: 
 et uidit, inquit, deus quia bona sunt et dixit: crescite 
 et multiplicamini. ideo autem adiecit: et uidit 
 deus quia bona sunt, quia a quibusdam dicuntur mala 
 esse, ut uel sic erubescant. quando enim deo et conditori 
 suo placent, nulli utique debent displicere. nam solent 
 dicere stulti: (ideo,\' inquiunt, uidit et placuerunt ei, quia 
 ante nesciebat.\' o hebetes, quo modo nesciuit, qui quod uoluit, 
 productum est? aliquis uult quod nescit? et qui potest facere, 
 potest dici quia nescit quid faciat? et quod amplius est, non 
 ipse fecit, sed iussit ut fieret; et quam iussit, non est huius 
 uirtutis ut faceret? sed quia huic omnia possibilia sunt, iubente 
 hoc quae non poterat coepit posse, ut ad huius laudem proficeret 
 duplex enim uirtus est, ut insensibilem iuberet sensibilia 
 producere.

Sexto uero die praecepit, ut produceret terra animam 
 uiuentem, quadripedia et bestias terrae; et factum est sic 
 et producta sunt. et uidit deus quia bona sunt, et ualde 
 bona, quia omnia necessaria sunt.

Supra dicta igitur die dixit deus: faciamus hominem 
 ad imaginem et similitudinem nostram, et habeat,

 

 
 
 
 inquit, potestatem super omnia quae facta sunt super 
 terram. primum quidem fecit deus substantias ex quibus 
 mundum conpaginaret, quo conpacto et omnibus ornatibus 
 decorato et necessariis honestato post haec hominem fecit, 
 qui frueretur eo et omnibus quae in illo sunt. nam cum omnia 
 super terram ex aquis et terra produci iussisset, hominem 
 tamen ut faceret, limum terrae manibus adprehendisse describitur, 
 ut multum differre hominem ab his, quae fecerat, edoceret. 
 ad honorem enim hominis pertinere uult, quando eum 
 dei manibus factum describit et factum ad imaginem et similitudinem 
 dei, id est ad patris et filii.

Quid sit autem (ad imaginem et similitudinem\', quamuis 
 alibi dixerimus, hic tamen locus et causa postulat ut iterum 
 dicamus. patris enim ad filium uerba sunt dicentis: faciamus 
 hominem ad imaginem et similitudinem nostram, 
 quamquam in omni opere utriusque intellegatur persona, dicentis 
 et obaudientis. haec ergo imago dei est in homine, ut unus 
 factus sit quasi dominus, ex quo ceteri orirentur, habens 
 imperium dei quasi uicarius eius, quia omnis rex dei habet 
 imaginem. ideoque mulier non est facta ad dei imaginem. sic 
 etenim dicit: et fecit deus hominem, ad imaginem dei 
 fecit eum. hinc est unde apostolus: uir quidem, ait, non 
 debet uelare caput, quia imago et gloria dei est; mulier 
 autem ideo uelat, quia non est gloria aut imago dei. similitudo 
 autem dei haec est in homine, ut, sicut ex patre filius,

 

 

 
 
 
 similiter ex homine mulier, in hoc plane dispar, quia haec facta, 
 ille uero natus est.

Quibusdam tamen uidetur omnia simul dominum fecisse. 
 (si enim uerbo\', inquiunt, \'fecit, quare non omnia simul 
 fecisse dicatur? nam hic hominum mos est, si partibus fecisse 
 credatur.\' ad potentiam ergo magis dei proficere dicunt, si uno 
 die omnia ab eo facta credantur. porro autem magnam prouidentiam 
 in hoc opere et ordine contuemur. nam potuit utique 
 simul facere cuncta, sed ratio multiformis prohibuit et 
 sepositis his omnibus scripturae diuinae fides habenda est, 
 quae dicit et saepe dicit, quia in sex, inquit, diebus fecit 
 dominus deus tuus caelum et terram et mare et omnia 
 quae in eis sunt. primo enim in loco sic debuerunt fieri, ut 
 sentirent ac scirent quia facta sunt. quando enim non se omnia 
 simul uiderunt sed unum hodie, cras alterum, cognouerunt 
 initio se contineri nec posse aeternitatem suspicari, ubi se 
 partibus inuicem recognoscunt. nam si omnia simul exstitissent, 
 non esset eis sensus infirmitatis, sed putarent se non coepisse. 
 quae enim uerbo dei subito simul existunt, non se fieri sentiunt, 
 nisi aliud ante se aliud post se uidendo. et ne forte 
 illud quod primum factum est putet se infectum maiora post 
 se facta cernendo, hoc credit de se quod uidet in alterum potiorem. 
 denique lumen, quod dies appellatur, ante se habet 
 caelum et terram, id est aquam et aridam. cum autem ipsa 
 aqua et arida et tenebrae confusa fuissent facta, aeternitatem 
 sibi uindicare non poterant, quia nemo harum statum et

 

 
 
 
 proprietatem sibi ausa est uindicare. sol iterum et luna cum sint 
 clarissima, ante se habent multa. ita ergo factum est, ut, potiora 
 posteriora, anteriora autem inferiora cum se uident, nihil 
 horum sibi uindicet aeternitatem.

Praeterea, quia sex diebus opus consummatum, totius 
 mundi aetatem in se continet, ut sex dierum opera sex milium 
 annorum haberent figuram, quia, quod uno quoque saeculo 
 futurum erat, sex dierum per ordinem operibus continetur: ut — 
 puto quia prioribus saeculis tanta cognitio dei in terris futura 
 non erat —, sine splendore anteriores dies uiderentur; ut autem 
 ante hominem pecora fierent, quia ueteres nostri inculti et 
 agrestes pecorum more uicturi erant; sexto autem die homo 
 fieret, haec res fecit, quia sexto millesimo anno aduentus 
 Christi hominem fecit, ne morti esset obnoxius; ut autem imago 
 dei esset homo, quia dono dei coimaginari haberet filio dei 
 dicente Iohanne apostolo: scimus autem, inquit, quia cum 
 apparuerit, similes ei erimus. et uas electionis: coimaginati, 
 ait, filio dei. arbor autem uitae, quae posita est in 
 paradiso, imago fuit futurae gratiae dei, quae est corpus 
 domini, quod qui edit, uiuet in aeternum. nam arbor scientiae 
 boni et mali lex est data per Moysen, quae, cum cognitum 
 fecisset peccatum quod prius latebat, dedit scientiam boni 
 et mali. ostendit enim quid esset bonum, quidue malum. illud 
 uero, quod septimo die requieuit ab operibus suis, hoc 
 significauit, quia impleto sexto millesimo anno in septimo 
 millesimo requiesceret cessante iam mundo ab omni opere 
 saeculari.

 

 
 
 
 20. Haec diximus pauca de multis, ut uiam panderemus 
 intellegendi secundum ea quae supra ostendimus.

Quantum ad mundi rationem pertinet, tenebras ante 
 legimus quam lucem. ea enim, quae ad mundi fabricam profecerunt 
 quaeque simul facta uidentur, lumine priuata fuisse 
 considerantur, id est aqua terra tenebrae, ex quibus conpaginatus 
 est mundus, sicut continetur in Sapientia, quae 
 dicitur Solomonis: ex materia inuisa, hoc est tenebrosa. et 
 tenebras enim et aquam factam sacra uolumina ipsius domini 
 uoce testanturper Eseiamprofetam: ego enim, inquit, deusqui 
 feci lucem et creaui tenebras. similiter et per Dauid et 
 aquas factas et terram firmatam super aquas spiritus sanctus 
 ostendit. quod conuenit et euangelicae auctoritati et apostolicae 
 traditioni, in quibus omnia facta leguntur et, ut nihil exciperet, 
 siue quae in caelis sunt, ait, siue quae in terris.

In hac ergo parte, quae ad terras pertinet, ante tenebras 
 legimus quam lucem. hoc, quantum ad ordinem lectionis pertinet, 
 non quantum ad dignitatem; nam utique multo melior 
 lux quam tenebrae. in mundi tamen ratione lux accepit nomen, 
 ut appellaretur dies et tenebrae nox, sed hac scilicet ratione, 
 quia, dum inluminantur tenebrae et praeterit lux, illud tempus. 
 quamdiu redeat lux, dicitur nox et illud tempus, quo inluminantur 
 tenebrae, appellatur dies. nox ergo cum dicitur, speratur 
 futurus dies et, cum dies dicitur, speratur fore nox. cum uero

 

 
 
 
 officia haec cessauerint transeunte mundo, tenebrae tantum 
 dicentur et lumen. non enim potest dici nox, cum perpetuo 
 sint tenebrae, neque dies, cum occidere cessauerit lumen. ubi 
 enim aeternitas est, cessant haec nomina, quia cum mundo 
 coeperunt. denique antequam lux fieret, quae appellata est 
 dies, non nox legitur fuisse, sed tenebrae; quae postquam 
 inluminatae sunt et praeteriit lux, uespera appellatae sunt 
 et nox.

Igitur, quantum apparet, subiecta est nox diei. nec 
 enim, quia ante tenebrae leguntur quam lux, idcirco anteponendae 
 debent uideri, quia et caelum ante solem est et tamen 
 claritate maior est sol et terra ante hominem et pecora et 
 cetera animantia et tamen subiecta sunt homini. non ergo 
 idcirco nox praeferri debet diei, quia ante leguntur tenebrae, 
 cum appareat et dignitate lumen tenebris et tempore diem 
 nocti anteponi. sicut enim supra ostensum est, cum essent 
 tenebrae, facta est lux.

Et appellauit deus lucem diem et tenebras appellauit 
 noctem; et factum est uespere et factum est 
 mane dies unus. nam nisi dies fuisset, nec nox; tenebrae enim 
 erant, quae cum inluminatae sunt et praeteriit dies cursu suo 
 peracto, factus est uesper. et cum post uesperum inluxisset, 
 factus est dies primus nocte transacta, ut diem sequeretur 
 nox. hoc et dignum est et ratione commendatum, ut inferior 
 natura per omnia subiecta sit potiori.

Quo modo ergo nox ante diem dicetur, cuius nomen post 
 diem legis? non enim appellata fuisset nox neque uesper, nisi

 

 
 
 
 facta lux diem egisset, quo transacto factus est uesper, qui 
 est nox: dies utique factus est uesper, ut scias noctem partem 
 esse diei. tunc enim consummatur dies, cum transit et non 
 denique sic dicimus: <annus dies habet CCCLXV\', non utique 
 sine noctibus. cum enim dies dicimus, ibidem cohputamus et 
 noctes. sub auctoritate enim diei significamus et noctem; nam 
 si nox praeiret diem, sub uocabulo noctis conputaretur et dies. 
 quis etenim hominum dicat: (post quinque noctes uidebo te\\ 
 et non: \'post quinque dies\'? nec legisse nos meminimus alicubi 
 noctem ante diem significatam. nam fuit, inquit, Moyses 
 in monte XL diebus et XL noctibus; et in psalmo: sol, 
 inquit, non uret te per diem neque luna per noctem; et 
 ut de ipsis primordiis demus exemplum: fiant, inquit, luminaria 
 in firmamento caeli sic, ut luceant super terram; 
 luminare maius in inchoationem diei et luminare 
 minus in inchoationem noctis. si luna potest praeponi 
 soli, sic et nox diei, sed, sicut luna sub sole est, ita et nox sub 
 die. et in euangelio habemus sub auctoritate et numero dierum 
 significatas et noctes. ait enim inter cetera dominus: sunt 
 hic quidam circumstantium, qui non. gustabunt mortem, 
 donec uideant filium hominis in regno suo. et 
 subiecit: et factum est post dies octo, et cetera. numquid 
 non in hoc numero continentur et noctes? et alio loco: haec, 
 inquit, in Bethania gesta sunt trans Iordanen, ubi erat 
 Iohannes baptizans. postera die uidit Iesum

 

 
 
 
 uenientem. numquid dixit: \'postera nocte\'? iterum sequitur: sequenti 
 die uoluit proficisci in Galileam, et in subiectis: et die 
 tertia nuptiae factae sunt in Channan Galileae.

Ecce ubique dies in auctoritate probatur noctem habens subiectam. 
 si enim numerus noctis nomine contineretur, praeiret nox 
 diem. nam quia Romani regnum habent, Hispani et Galli et Affri 
 et ceteri subiecti eis sub eorum nomine Romani uocantur; ita et 
 nox, quia subiecta est diei, sub eius nomine continetur. sed 
 inde quidam falluntur, quia Iudaei in sabbatum uespere iubentur 
 intrare, non considerantes cur ita mandatum sit. nam utique 
 pridie necesse habent emere sibi escas et praeparare in sabbatum 
 et lautum ire. numquid possent haec nocte facere, ut orto die 
 intrarent in sabbatum? dominus certe uespere resurrexit et 
 diei deputatur. in die enim resurrectio celebratur, qui dies dominicas 
 appellatur - sic enimlegis: haec dies quam fecit dominus 
 non tamen nox dominica, quia principatum dies habet. siue 
 enim praeterito diei siue futuro, semper nox subiecta est, quia 
 et ordine inferior est et natura dicente apostolo: filii diei 
 estis et luminis, non noctis et tenebrarum. et si de consulibus 
 coniciamus, uidebimus illum primo nominari qui prior 
 eligitur. denique solet dici: \'cum illo quis erit consul?\' si ergo 
 et nox ante diem esset, prior et nominaretur. nam usque adeo 
 a die incipit numerus, ut puta si dicamus: \'cras sexto Kl. est,\' 
 a mane utique usque dum ueniatur ad aliud mane, ut transacto

 

 
 
 
 die et nocte conputetur. nam et luna utique initio mane facta 
 est quarta decima; facta enim lucere debuit tota nocte et in 
 aliud mane coepit quinta decima. quid ergo ambigitur, ut non 
 a die principia teneantur?

Propter quorundam contentiones de re manifesta coacti 
 sumus latius loqui, cum ipsa se lectio explanet, in qua dies 
 ante noctem aperta ratione significatur. haec omnia supra memorata. 
 secundum mundi originem diximus. uerum si altius loqui 
 uelimus, intellectum nostrum spiritali erigentes uigore incongruum 
 deprehendemus tenebras ante lucem creatas adserere. si 
 enim lucis caelestis natura est et tenebrarum terrena, ineptum 
 utique est post tenebras lucem factam putare, quia Moyses 
 lucem quidem factam, sed in qua nunc mundus est parte, non 
 quia tunc creata est, dicit, quia omnia spiritalia ante creata 
 sunt quam carnalia, ut lux quae in supernis erat fieret in subiectis, 
 ut lampas in domo. qua autem ratione ante lucem tenebrae 
 dicuntur, cum semper post lucem uideantur? denique 
 caelestia et spiritalia lumen natura esse creduntur, terrena et 
 carnalia tenebrarum, ut tenebrarum natura potentia luminis 
 subsistere uideatur, quia omne imum summitatis est. nam si 
 requiramus, in ipso sole tenebras deprehendimus, quando enim, 
 si iuxta illum fueris, tam clarissimus uidetur, ut perspici non 
 possit; si uero in interuallo, clarissimus quidem, sed ut possit 
 aspici; si autem longe, minus clarissimus et quicquid longius 
 defectus quidam apparet, qui tenebras nuntiat, et ita peruenitur. 
 ut tenebrae ex lumine ortum capere uideantur, itaque qui fecit

 
 
 
 lucem, hoc modo creauit et tenebras, quo modo faciens aquam 
 simul creauit et terram; ut sicut firmum aquae terra est, ita 
 tenebrae defectus luminis.

Deus autem solus eat qui defectum non patitur, qui, cum 
 ubique sit, immo omnia intra se habeat, tam praeclarus est ut 
 a nullo uideatur, nisi se uoluerit temperare. denique saluator, 
 cum esset in corpore et clausus non esset, tamen minime uidebatur, 
 nisi uoluisset. nam utique, quod in monte transfiguratus 
 est et in claritate magna apparuit, hoc ueluti latebat in corpore, 
 quod, cum uoluit, manifestauit. quo modo ergo latebat 
 qui clausus non erat? nam si cum corpore clausis ostiis intrauit 
 ad discipulos, quem ad modum diuinitas eius non omnia penetrat? 
 hoc est, claudi non potest, quia defectum non patitur. cum 
 ergo nusquam desit deus, illic tamen dicitur esse, ubi apparet 
 et uult uideri. cum ergo omnia in deo sint, quia excedit cuncta 
 dicente apostolo: in ipso enim uiuimus et mouemur et 
 sumus, ipse tamen in nullo est nisi in quo uoluerit. mysterio 
 enim quodam in omnibus est et prouidentia quadam in quo 
 uult apparet..

Omne quod a deo est, rationale est et uni cuique rei 
 exordium causa dat, quae sit origo ipsius, ut non absurde nominari 
 aut subsistere uideatur, sed ut nuncupatio rem ostenderet, 
 quae caput intellegatur esse ipsius nominis. igitur ratio hominis

 

 
 
 
 est causa qua constat. constat autem ex quattuor elementis, 
 terra aere aqua igne, deo auctore dumtaxat; quintus est animus 
 quasi auriga, ut concretum et figuratum corpus agitet quasi 
 imperator ipsius. ex hoc omnes initium sumpsimus et eius 
 nomine nuncupamur. homines enim uocamur propter humum, 
 unde pater noster forinsecus originem habet. igitur causa et 
 ratio facit, ut ex nomine alicuius ceteri subsistentes sub eodem 
 nomine appellentur ipsum significantes in sese..

Quam ob rem uideamus si congruit, sicut quidam putant, 
 ex Heber dictos Hebreos. uidetur enim, quantum ad nomen 
 pertinet, inde huius nominis origo descendere; anterior est enim 
 Heber quam Habraham. quod si esset uerum, deberent hi, qui 
 de tribu Heber sunt, post ipsum eodem nomine nuncupari; ab 
 Heber enim septima generatione natus est Habraham. si ergo 
 super Habraham uel ipse Habraham Hebreus dictus est, sine 
 dubio Hebrei ab Heber nuncupantur; si autem non legitur super 
 Habraham dictos Hebreos, sed.post Habraham, non iam utique 
 ex Heber, sed ab Habraham dicuntur Hebrei, quippe cum filii 
 Habrahae primo hoc nomine appellati noscantur. in Genesi enim 
 [Iosef et fratres eius Hebrei sunt appellati. scientes enim Habraham 
 fuisse, qui de Syria descendisset in Chanaan et multiplicatus 
 fuisset, fidei causa omnibus copiis refertus rex et profeta 
 appellatus et pater multarum gentium, qui cum trecentis 
 decem et octo uiris uernaculis suis quinque reges confoderit,

 

 
 
 
 quia non in angulo haec gesta et dicta sunt, ut laterent, eos, 
 qui ex semine eius erant, Hebreos nuncuparunt. ordinis ergo et 
 meriti fuit Habrahae, ut caput fieret his qui ex eo traducem 
 habent. dei enim iudicio princeps et origo positus est in terra 
 Chanaan, ut ex eo geniti alterius essent et professionis et 
 conuersationis, quam fuerat ipse, priusquam descenderet in 
 terram Chanaan; innouatus enim ipse nouum constitueret populum 
 in dei deuotione. hinc est unde apostolus Paulus Hebreum 
 se ex Hebreis fatetur; hoc enim dignitatis uidebatur esse cognomen. 
 testimonium enim et nobilitas generis erat, ut ex nomine 
 eius cognominarentur, qui multis modis deo placuerat quique 
 eis erat origo.

Abnuatur, si non conuenit rationi; spernatur, si dispar 
 est; conuellatur, si alienum est a meritis Habrahae, et nos 
 refellamur quasi adulatores eius. quae est haec inimicitia aduersus 
 Habraham, quae aemulatio, qua ei obtrectant inimici, et 
 qui sunt hi, nisi qui filii eius dicuntur? quid est in quo displicet 
 Habraham, ut gloria haec aliena ab eo putetur? et quid 
 est quod placeat in Heber, ut primatum istum habere dicatur? 
 cuius si conuersatio possit inquiri, inueniretur forte idola coluisse 
 sicut Thara et Nachor et pater Nachor, quos constat non longe 
 ab eo fuisse, sicut testatur Hiesus Naue, quia hi idola coluerunt.

Aut certe qui ex diuerso sunt, ostendant qua ratione uindicandum 
 est hoc Heber, ne forte a nobis subprimatur meritum eius; 
 sed nullum est, quia communes sunt nobis scripturae et quid uni

 

 
 
 
 cuique debeatur in propatulo est. si enim ex solo nomine putant 
 hoc debere defendi, infirmum et inprobabile est. tunc enim rite 
 nomini eius uindicaretur, si causae aliquae testes exsisterent 
 quae hoc confirmarent; possent enim aliqui eiusdem nominis 
 rem sibi non suam uindicare, ideoque hoc est uerum, quod non 
 solo nomine, sed et perspicua ratione firmatur. nam quoniam 
 dignatione dei factum est ut in Habraham uisitaretur genus 
 humanum et forma fieret salutaris hominibus, nulli est ambiguum. 
 idcirco in ipso reparatum est quod fuerat amissum uitio fragilitatis 
 humanae. hic enim imago quaedam positus est, ut ad 
 eius similitudinem genus hominum reuerteretur ad deum, ut 
 et dei culturam et sermonem, qui datus prius fuerat in usum 
 hominum, recuperaret hominibus, quia, sicut in principio in Adam 
 dei fuit imago, ut cognitio eius esset in terris, ita post ruinas 
 humani generis et obliuionem ueri in Habraham reformatum 
 est, utab ipso fides in deum iterum coepta germinaret in fructum. 
 unde non est absurdum ut ei nomine eius plebs ab eo coepta 
 uocabulum sortiretur.

Sed ne forte propter nomen Heber scrupulum patiantur, 
 quia magis Hebreis Heber sonat nomen, quia Hebrei dicuntur, 
 non Habraei, recognoscant iterum quia Hebrei, non Heberei 
 dicuntur; Heber enim dictus est, non Hebrer. si ergo hinc

 

 
 
 
 inpugnandum putant, patiuntur quod faciunt et neuter nostrum 
 habebit ex hac parte uictoriam, nisi is qui per ordinem reddita 
 ratione ostendit uerum esse quod asserit. qui enim in una 
 re par est, perdidisse dicendus est, si in altera inaequalis fuerit 
 inuentus; nam propter sonum inmutata est littera, ut Hebrei 
 pro Habraei dicerentur, quia melius sonat, quoniam et ex Iuda 
 non Iudai dicuntur, sed Iudaei. ubicumque enim absurdum uisum 
 est, inmutata est littera, ut uox sonum conpositum haberet. nam 
 pro \'medidie\' meridie dicimus et multa sunt talia. igitur conuenit, 
 ut est ostensum, ut nomine Habrahae tam lingua quam 
 populus nuncuparetur.

Haec ergo lingua est, quam dicimus primitus datam Adae 
 et ceteris, quam propter praesumptionem turris aedificatae credimus 
 in multas dispersam et confusam, ut non iam haec, sed 
 multae ex hac inmutatione habita quorundam dictorum existerent, 
 ut non haberet speciem nec tamen deperiret, sed tota 
 confusa esset ceteris linguis. ita enim tunc actum est, ne se 
 homines intellegerent et maiora auderent. tantae ergo tunc linguae 
 intelleguntur exstitisse, quanti et homines fuerunt, qui 
 dispersi locis, in quibus habitarunt, unus quisque linguam suam 
 instituit.

Si autem ipsa esse minime putabitur quae scripta est tunc 
 una fuisse, hoc supererit, ut de ceteris linguis collecta sit

 

 
 
 
 particulatim et conpaginata in speciem linguae unius qua uteretur 
 Habraham, ut, quia pater multarum gentium erat, ex multis 
 linguis sermonem haberet conpositum et esset per omnia innouatus. 
 sed quia hi, quos memorat liber Geneseos unius uocis 
 et sermonis, ab oriente migrasse leguntur et inde iterum dispersi 
 a deo super faciem totius terrae, non utique illic remansit. 
 qui in primitus lingua data remaneret. denique neque terram 
 aliquam habet inter homines, ut ceterae linguae, neque gentem 
 exceptis Iudaeis, quia primo homini data est in paradiso. et 
 postquam confusae suntlinguae, nusquam reperta haec quae nunc 
 dicitur Habraea. si igitur nusquam habet locum uel gentem — 
 Habraham autem natione Syrus erat —, unde hanc linguam 
 Habrahae uel ceteris seminis eius, nisi quia aut illa prior est 
 aut certe de multis aptata? uidemus enim aliquantas linguas 
 similia eius habere.

Sed non sic conuenit rationi quo modo illud, si prima 
 ipsa esse dicatur; non enim otiose hoc factum ratio probat. 
 ipsam enim linguam debuit Habraham habere, quam habuit 
 primus homo, ut Moyses ueniens et creaturam et hominem a 
 deo factum describens hac uoce uteretur, qua deus locutus est 
 et hominem appellauit Adam et Adae mulier uocata est Eua, 
 ut haec uox esset in libro Moysi, quae fuerat et in his quos 
 describit, ut uere in omnibus reformatam doceret primam causam 
 et beneficium diuinum in Habraham.

Legimus in libro Geneseos de Melchisedech, simili modo et 
 in epistula data ad Hebreos, quia obuiauit, inquit, Melchisedech 
 sacerdos dei summi Abrahae reuertenti a caede 
 regum et protulit panes et uinum et obtulit ei et 
 benedixit eum dicens: benedictus es, Abraham, deo 
 excelso, qui fecit caelum et terram, qui tradidit inimicos 
 tuos sub manus tuas, et, ut significaret, quid intellegendus 
 esset idem Melchisedech, adiecit: sine dubio enim, 
 ait, quod minimum est, a meliore benedicitur. quod quidem 
 non utique ad traditionem rettulit officii ecclesiastici. quis enim 
 ambigeret regulam traditionis dominicae, qua benedicuntur subiecti 
 domino, meliorem esse his qui benedicuntur ab ea? domini 
 enim mysterium in his uerbis, quae ipsum complectuntur ac 
 memorant, operatur. personae autem eius proprium meritum et 
 potentiam uoluit demonstrare.

Quis ergo hic et quantus est, ad cuius conparationem 
 minimus dicitur Abraham, quem constat in omnibus fidelibus 
 signum habere testimonii nobilitatis ac fidei! igitur hic Melchisedech 
 non utique sic benedixisse intellegitur Abraham, 
 sicut faciunt homines sacerdotes, ut ex delegatione daret benedictionem 
 uerbis solemnibus, sed quasi proprium, quam non 
 per uerba, sed per naturam accepit substantialiter, ut sit ei propria.

 

 

 

 
 
 
 sacerdotes autem, quos antestites dicimus, regulam habent uerbis 
 solemnibus ordinatam et traditam sibi, quam superponentes 
 hominibus benedicunt, non quos uolunt, sed et aliquando quos 
 nolunt, quia dator regulae ipse scit cui dari debeat uel infundi 
 sacratissima benedictio.

Ille uero qui in natura habet benedictionem substantialiter, 
 quem dicit summi dei sacerdotem, per uoluntatem dat 
 benedictionem. uerba enim benedictionis et natura eius cum 
 uoluntate concordant. nec errat, ut ibi uelit ubi non debet, 
 neque nolit ubi debet, sed cui dederit uerba, dedit effectum. 
 nostri autem sacerdotes super multos cottidie nomen domini 
 et uerba benedictionis inponunt, sed in paucis effectus est, est 
 iterum quando meliores se benedicunt. quamuis enim quia 
 sanctus sit, curuat tamen caput ad benedictionem sumendam, 
 quia non proprium sacerdotis est, sed dei inuentum. Heli enim 
 sacerdos Annam benedixit et prosecutus effectus est non utique 
 merito sacerdotis, sed ipsius Annae, cuius mundum cor 
 inspexit deus.

Igitur Melchisedech non ideo melior Abrahae dicitur 
 propter solum officium sacerdotii, sed et natura anteponitur illi, 
 ut ultra homines intellegatur. nullo modo enim fieri potest ut 
 qui tantum amico dei praeponitur et fideli usque adeo, ut amore 
 eius nec filium suum carissimum dubitaret occidere, homo 
 putetur. qua enim iustitia, quibus operibus plus posset mereri, 
 quam meruit Abraham? nec enim erat plus quod faceret ad

 

 
 
 
 commendationem meritorum, quam fecit Abrabam. primum 
 enim, cum nesciret deum neque signum uidisset, quo ei suaderetur, 
 dicenti sibi deo: exi de terra tua et de cognatione 
 et de domo patris tui, nec distulit, sed statim oboediuit 
 non solum praesentis dei, sed et futuri domini implens 
 uoluntatem. dicit enim dominus: quicumque plus fecerit 
 domum aut parentes aut fratres aut cognatos quam 
 me, non est me dignus. qualis ergo Abraham et cuius meriti 
 est, qui ante mandata saluatoris impleuit quam praedicarentur!

Apostolus hospitalitatem sectandam magnopere docet: hanc 
 
 
 Abraham sic et tam deuote excoluit, ut uideatur ab hoc didicisse 
 apostolus hanc praedicandam. deinde prouectus annis sic multiplicari 
 credidit semen suum, quod prudentibus mundi stultum 
 uidetur, quem ad modum sunt stellae caeli, ut, antequam sententia 
 daretur prudentibus saeculi, ab hoc damnati uideantur. 
 postea enim dictum est: perdam prudentiam prudentium. 
 iussu dei circumciditur — quod non utique sine dolore fit - et 
 non aegre fert, ut posteris formam daret patientiae. ex Sarra illi 
 uxore sua iam anicula filius promittitur et non dubitat, ut 
 futuris ostenderet in tantum auctoritati dei cedendum, ut, etiam 
 si quae inrationabilia uidentur praecipiat aut promittat, non 
 ambigatur, quia magis persona eius respicienda est quam uerba, 
 ut, quod in uerbis infirmum aut inpossibile uidetur, persona

 

 

 
 
 
 eius confirmet et faciat uideri possibile. deus est enim qui promittit, 
 de quo credendum est, quia potest quod hominibus inpossibile 
 uidetur. quae enim offensio potest iudicari, cum plus 
 de deo opinatur, quam de se sentit humanitas?

Propter quod datum sibi a deo Abraham filium eodem 
 iubente occidere illum non ambigit nec tempus differt nec admiratur 
 ad dei uoluntatem, ut filium, quem magnopere beneficii 
 et admirationis dederat gratia, hunc iuberet occidi certus dei 
 uoluntatem non debere ab homine retractari neque iussionem 
 et factum dei sine prouidentia esse. quod ut omni deuotione 
 festinanter impleret, matri eius coniugi suae non indicat non 
 ignarus fragiliores esse circa filios feminas et posse huic deuotioni 
 lacrimarum miseratione inpedimentum adferre; nec non 
 et ipsum puerum latet usque ad horam necis, ut iussioni dei 
 toto mentis obsequio oboediret non parricidium hoc deputans, 
 sed holocaustum, quod iusto iudice auctore fiebat.

Quae igitur his maiora posset gerere Melchisedech, quibus 
 praecederet Abraham, quem, sicut uidemus, in nullo constat 
 inoboedientem fuisse? Moyses etenim, cui legitur facie ad faciem 
 dominus esse locutus, missus ad gentem et fratres suos ire 
 nolebat. Ionas adaeque profeta praeceptum sibi ut Nineuitis 
 praedicaret inrupit, ut ad alium locum pergeret, quo missus 
 non fuerat. Iob plane egregius in omnibus tamen motus amissione 
 filiorum uestimenta scidit sua et totondit comam capitis sui: 
 Abraham autem nec contristatus legitur de morte carissimi 
 filii et quem iussus fuerat ipse occidere, nec alicubi deo sibi 
 iubente legitur trepidasse._

Igitur per haec apparet Melchisedech ultra hominem esse, 
 quia non erat unde melior esset quam Abraham, nisi sola praecedat 
 illum natura. natura enim inpassibilis beatitudinem per substantiam 
 habet, humana autem natiuitas beatitudinem adquiritper 
 gesta. quia enim perfectionem deitatis non habet, per exercitium 
 et conluctationem proficit ut melior fiat, cum plus. uincit quam 
 uincitur. si enim sic ageret- quod inpossibile est-, ut numquam 
 peccaret, melior deo fieret — quod absit! —, quia natura quae 
 potest peccare, sicut et non peccare, si semper uinceret, illi naturae 
 praeponenda erat, quae ideo non peccat, quia inpassibilis est. 
 non enim magnum uideretur non peccare, quia non potest, 
 magnificum autem, si, cum posset peccare, non peccaret.

Hoc ergo interest inter substantiam dei et hominis, quia 
 dei substantia beata semper est securitate inuincibilis aeternitatis 
 suae; hominis autem substantia aliter beata fit, per laborem. 
 et alia necesse est beatitudo sit inpassibilis, alia illius, qui 
 tribulationibus conficitur, ut possit aliquando gaudere. beatitudo 
 enim inpassibilis in eo est semper ut beata sit, passibilis autem 
 post magna exercitia gaudet euasisse se mortem. contristatur 
 ergo, ut possit gaudere, nec perpetuo securus passibilitate naturae; 
 inpassibilis autem semper beatus est, quia neque nouit 
 tristitiam neque suspicatur posse se contristari. nam et natura 
 hominum, quamuis per laborem beatitudinem consequatur, non 
 erit tamen intacta neque deerunt ei cicatrices. qui enim fieri 
 potest ut saepe congressa et aliquotiens uicta non sit uulnerata? 
 inpassibilis autem semper intacta inlaesa inuiolabilis 
 manet.

Igitur non minimus diceretur Abraham ad Melchisedech, 
 nisi potior esset natura Melchisedech quam Abraham. nam

 

 
 
 
 haec quae diximus ingenii esse forte uidentur; si autem legem 
 respiciamus, plurima adhuc et potiora dicentur. hic enim Melchisedech 
 rex Salem, sacerdos dei summi, qui obuiauit 
 Abrahae regresso a caede regum, qui et benedixit 
 eum, primum quidem interpretatur rex iustitiae, deinde 
 rex Salem, quod est rex pacis, sine patre, sine matre 
 et sine genealogia neque initium dierum nec finem 
 uitae habens; similatus autem filio dei manet sacerdos 
 in perpetuum. et ut haec locis quibus significauerat commendaret, 
 de eo adiecit: uidetis, ait, quantus sithic, cuidecimas 
 dedit Abraham de primitiuis princeps patrum. ut enim 
 qua potentia et quanta Melchisedech sit ostendat, laudat Abraham 
 dicens quia princeps patrum est, hoc est ceteris omnibus 
 melior Abraham, sed minimus ad Melchisedech.

Nonne manifestum est hunc hominem non esse, sed meliorem? 
 quid est enim quod dicit de eo, quia rex pacis est et 
 rex iustitiae? propius accedite et uidete. de longe enim solem 
 uidentes lucernam putatis et argentum aspicientes aestimatis 
 stannum. potest aliquis hominum dici rex pacis adque iustitiae? 
 pax enim hominibus praedicatur, similiter et iustitia; hic autem 
 ideo rex pacis et iustitiae dicitur, ut ab eo iustitia et pax 
 originem habere noscatur. non enim super ipsum esse dici 
 potest, quod ab ipso regitur. nam homines iustitia magistra et 
 pace erudiuntur ad deum promerendum. haec ergo, quae hominum 
 magistra est, Melchisedech habet regem. quantum ergo 
 melior est homine Melchisedech, quando gubernatrix hominum 
 sub ipso est! hoc est regem esse regum.

Itaque cum rex iustitiae et pacis dicitur, auctor eorum 
 esse significatur. ut quo modo dominus Iesus auctor uitae est,

 

 
 
 
 ita et Melchisedech auctor iustitiae et pacis, quia qui per Christum 
 uiuunt, hi dispensante iustitia et pace reguntur. cordibus enim 
 seruorum dei iustitiam infundit et pacem ad exornandam disciplinam 
 dominicam. scriptum legimus in psalmo octogesimo 
 quarto, quia iustitia et pax complexae sunt se et ueritas 
 de terra orta est, et, ut de qua. iustitia diceret ostenderet, 
 ait quia iustitia de caelo prospexit. hoc de tempore saluatoris 
 scriptura ostendit, quo iustitia dei data est mundo per 
 Christum in cognitione mysterii dei unius, quod ante promiserat — 
 iustum est enim scire creaturam ueritatem creatoris sui -., quae 
 iustitia manifestata in terris sublata discordia, quae de iniustitia 
 fuerat generata incogniti dei, pacificos fecit discordes, dum 
 diuersos dudum in una fide constituit. sic (se complexae sunt 
 iustitia et pax et ueritas unius dei de terra orta est\' magistra 
 iustitia. incarnatio enim Christi ostendit quae esset de ipso deo 
 ueritas cognoscenda. igitur haec certe iustitia dei est. similiter 
 et pax dicente apostolo: ipse autem deus pacis conteret 
 satanan. :\':

Quo modo hoc possit discerni, non aduerto, ut, cum 
 deus pacis pater sit domini nostri Iesu Christi nec non et 
 ipse Christus - dicit enim : pacem meam do uobis —, de Melchisedech 
 dicatur quia rex iustitiae et pacis est; qua ratione secernatur, 
 non intellego. puto enim nihil differre, quantum ad rem 
 pertinet, regem pacis a deo pacis. quia enim in mundo quisquam 
 deus dici non debuit, ut uni soli, ex quo sunt omnia, 
 reseruaretur hoc nomen, regem tamen qui imaginem eius haberet 
 instituit, qui excepto dei nomine omnem potestatem eius haberet. 
 sed quia terrenus est, hominum rex est, non tamen pacis et 
 iustitiae, quia etiam ipse ducem habet iustitiam, quam non illi

 

 
 
 
 licet contemnere. iustitia enim deus illi est. res enim dei est 
 iustitia et qui praeuaricatur eam, reus fit dei iudicio. Melchisedech 
 autem, sicut datur intellegi, non more hominum rex 
 appellatur, quia sub se habet iustitiam, quae regibus dominatur. 
 nemo etenim potest habere sub se iustitiam, nisi eius naturae 
 sit, ut peccare non possit. sub ipso autem esse ideo dicitur, 
 quia ab eo inuenta est modo legis, per quam gubernentur, qui 
 possunt peccare. igitur rex iustitiae moderator est uerborum 
 a se inuentorum, quibus bene beateque et uiui possit et credi.

Diu multumque laboramus et adhuc minus de Melchisedech 
 dicimus, nisi reuertamur ad scripturam, quae et ipsa 
 diu pulsat et clamitat, ut pressos graui somno excitet ad intellectum 
 non noctis, sed diei. dicit ergo quia sine patre, sine 
 matre, sine genealogia\' est Melchisedech et, ne aliter intellegeretur 
 quam dignum est, adiecit: neque initium dierum nec 
 finem uitae habens. per quod ostendit neque natum neque 
 mortuum esse Melchisedech. quid ad haec tam manifesta humana 
 argumentatur subtilitas? quae est tam uersuta ingenii calliditas, 
 quae audet resistere manifestis, ut non sensum capiat ex lectione, 
 sed sensum tribuat lectioni? uis infertur scripturis dominicis, 
 ita ut etiam hos inimicos sentiat, qui auctoritati eius se 
 inclinare uidentur. dicunt enim quidam non ita de Melchisedech 
 debere credi, ut relatum est scripturis, ac per hoc ad sensum 
 suum scripturas conuertunt; quibus melius esset aperte non 
 recipere scripturas, quam dolose agere contra illas, ut sub nomine 
 pacis paretur bellum et sub tegmine amicitiae lateat hostis.

Dicunt ergo non ad generositatem pertinere Melchisedech, 
 sed ad humilitatem generis eiusdem, quia sine patre et matre 
 legitur fuisse. hoc enim ideo aiunt sic scriptum esse, ut ostenderetur 
 ex alienigenis fuisse, non ex tribu qua ortus est Abraham, 
 quia genus eius non inuenitur in lege. \'unde et adiecit,\'

 

 
 
 
 inquiunt, (et sine genealogia, ut intellegeretur penitus origo 
 eius in lege descripta non esse, ut ex parentibus qualibuscumque 
 per se ipsum uir bonus factus credatur\'. porro autem tam incauta 
 est scriptura, ut omnia per ordinem digesta causae necessaria 
 ponat! primum enim dicit: sine patre, sine matre. uideamus 
 si ceterorum matres significantur in lege; quae fuerit uxor 
 Nachor, auia Abrahae, mater Thare non legitur neque. quae 
 fuerit mater Abrahae, ut de ceteris taceam. numquid hi sine 
 matribus fuisse dicendi sunt? si dixisset: \'sine patre\', nonne 
 fuerint t color? quia omnium, qui fuerunt, patres habentur in 
 lege, addit: et sine genealogia. si ideo haec dixit, ut ostenderet 
 generationem eius in lege non esse, suffecerat dixisse: 
 \'sine patre\', quia cuius patrem nemo nouit, multo magis auum.

Ad manifestationem dicit: neque initium dierum neque 
 finem uitae habens: dic, quisquis es uiolentus, quo modo 
 istud interpretaris? quid est initium dierum non: habere 
 neque finem uitae? suffecerat certe dixisse generationem eius 
 in lege scriptam non esse, ac per hoc origo eius ex allophylis 
 esset credenda. potest dici \'translatum* hunc sicut Enoch ideo 
 non mortuum esse. esto. quid est initium dierum uitae non 
 habere? forte dicas, quia dies natalis eius scriptus non est. cuius 
 enim scriptus est in lege? et haec ratio est, ut, cuius natalis dies 
 scriptus non est, initium dierum uitae negetur habere? potuit 
 ergo et de ceteris eadem dici. et si ut homo translatus fuisset, 
 non tamen sine uitae erat fine, quia, quidquid sub spe mortis 
 est, finem habet._,.

Desine, quisquis es contentioni studens. expedit enim

 

 
 
 
 ueris uinci quam uincere uera per falsa. perdere est enim, non 
 uincere, quia, si in homine perdere uideretur ueritas, apud deum 
 tamen uincit, quia ratio eius inuincibilis est. itaque animus a 
 lege uinci debet, ut hoc sentiat quod a lege significatur, non 
 ut ipse legi sensum det suo arbitrio, ut legem se uiolenter legi 
 exhibeat. et audi Zorobabel, qui: super omnia, ait, uincit 
 ueritas.

Iam Melchisedech futurum mysterium incarnationis et 
 passionis domini ostendit, dum Abrahae primum quasi patri 
 fidelium tradidit eucharistiam et corporis et sanguinis domini. 
 ut praefiguraretur in patre, quae in filiis futura erat ueritas. 
 qui si homo putatur sacerdos eo more, quo fuit Aaron aut 
 nunc sunt, ostendatur aut legatur locus habitationis eius aut si 
 fuit templum aliquod aut synagoga, in qua congregabat populum 
 et offerebat eorum sacrificia, uel qui populus conueniebat ad 
 illum. si enim sacerdos in terris erat, sine dubio habuit populum. 
 et ante Abraham utique uel tempore eius erat populus, qui 
 seruiret deo. et quo modo Abraham quasi caput factus est 
 . fidei, ut ex eo populus haberet notitiam dei? similiter enim. si 
 Melchisedech erat, qui doceret unius dei timorem in terris, 
 frustra electus est Abraham, ut ex ipso plebs dei nuncuparetur. 
 potuerat enim inter eos esse, qui conueniebant ad Melchisedech.

Et ubi est illud quod legitur in cantico Deuteronomii, quia 
 cum diuideret, inquit, altissimus gentes, quem ad modum 
 dispersit filios Adae, statuit fines gentium secundum 
 numerum angelorum dei et facta est pars domini populus 
 eius Iacob ? igitur si in mundo plebs non erat dei exceptis 
 filiis Abrahae, qua ratione alia plebs putatur fuisse, quae ex 
 doctrina descenderat Melchisedech negante profeta? quando enim 
 nominat omnes gentes, quae in muudo sunt, et non dicit populum

 

 
 
 
 dei esse nisi filios Abrahae, quid superest nisi ut exceptis 
 his negetur ceteros dei habuisse notitiam, quia notus in Iudaea 
 deus? Melchisedech autem \'sacerdos dei summi\' ad benedicendum 
 Abraham apparuit ad praesagium futurorum sanctorum, 
 quia benedictio danda erat in futurum plebi dei per antestitem 
 fere dei, quem dicimus sacerdotem. hic ergo Melchisedech 
 praecursor apparuit sacramenti futuri filii dei, quia praecedit 
 ad obsequium, qui ordine sequens est. non ergo admiranda sint 
 quae diximus de Melchisedech, quando. scriptura ad confusionem 
 obstrepentium plus addat et dicat. post omnia enim laude digna, 
 ut confundat maliuolos: similatus autem, inquit, filio dei 
 manet sacerdos in perpetuum.

Iam uide de quo male sentire contendis et, si hunc non 
 uereris, uel Christum metue, cui similis scripturae auctoritate 
 refertur. per ordinem enim paulatim ad naturale eius meritum 
 uenit, ut, si quos dicta superiora mouercnt, quibus rex iustitiae 
 et pacis significatus est, et quia in carne uisus neque patrem 
 neque matrem habuit, hoc est ingenitus apparuit neque ortum 
 neque occasum habens ex his, quae ultima subiecit, superiora 
 credibilia demonstraret. quis enim audeat dicere nisi uesanus 
 haec omnia, quae sublimia dicta sunt, incongrua esse illi, qui 
 dei filio similis designatus est manens sacerdos in perpetuum? 
 similis autem dei filio non potest esse, nisi sit eiusdem naturae. 
 et quid incredibile uidetur, si Melchisedech ut homo apparuit, 
 cum intellegatur tertia esse persona? si enim Christus, qui secunda 
 personaest, frequenter uisus est in habitu hominis, quid ambigitur 
 de iis quae dicta sunt? legimus etenim in psalmo, quia tu es, 
 inquit. sacerdos in aeternum secundum ordinem Melchisedech. 
 hoc nemo nostrum dubitat ad Christi pertinere personam, 
 quia eodem genere sacerdos est Christus in aeternum, quo et

 

 
 
 
 Melchisedech, sed summus sacerdos Christus est, Melchisedech 
 secundus. nam si homo est Melchisedech, quo modo conuenit 
 ut secundum ordinem eius Christus sacerdos sit in aeternum? 
 ideo enim ambo similes esse leguntur et unius esse dispensationis, 
 quia unius sunt et naturae.

Quoniam autem omni modo unius dei auctoritas conseruanda 
 est, idcirco secunda et tertia persona subiciuntur paterno 
 nomini. Christus autem uicarius patris est et antestes ac per 
 hoc dicitur et sacerdos. similiter et spiritus sanctus missus 
 quasi antestes sacerdos appellatus est excelsi dei, non summus, 
 sicut nostri in oblatione praesumunt, quia, quamuis unius sint 
 substantiae Christus et sanctus spiritus, unius cuiusque tamen 
 ordo seruandus est. sacerdotes igitur uel legati ideo dicuntur, 
 quia illum in se ostendunt cuius legati sunt; sunt enim eius 
 imago. ac per hoc Christus et sanctus spiritus naturaliter 
 habentes dei imaginem sacerdotes eius dicuntur. in ipsis uidetur 
 deus, sicut dicit dominus: qui me uidit, uidit et patrem; et 
 si in gestis domini uisus est deus, gesta autem spiritus sancti 
 sunt opera signante domino, quia ego in spiritu dei eicio 
 daemonia, et in spiritu sancto uisus est deus.

Cum profeta Dauid per speciem carnalium spiritalem rationem 
 significaret, diuersi generis ac meriti psalmos ad dei laudem et 
 sacramentum alacri mente pronuntians primum psalmum nullo 
 uelamine texit neque alicui adsignauit, sed generalem instituit, 
 ut horum sit, qui a malis segregati bonorum se societate munierint. 
 nec debuit enim principium et maxime huius gratiae in

 

 
 
 
 obscuritate cantari — ante enim lux quam tenebrae et caput 
 unius cuiusque rei in manifesto est — nec inde fit quaestio, 
 sed de subiectis, unde sic orsus est dicens: beatus uir 
 qui (non) ab.iit in consilio impiorum. consilium impiorum 
 est conspiratio malignorum multifarie intellegenda. 
 idcirco impii a peccatoribus distant — impietas enim grauissimum 
 peccatum est —, quia omnis impietas peccatum, non 
 tamen omne peccatum impietas. quo modo ergo quis abit in 
 consilium impiorum? cum a se uocatur certe. hoc enim dicens 
 ostendit quia, quamdiu quis a natura non exit, non incurrit 
 peccatum. propter hoc \'beatus\', inquit, qui non abiit in consilium 
 impiorum\'. impietas enim a diabolo coepta adsentientibus 
 satellitibus eius inlicit homines, ut participes eos suae impietatis 
 efficiat. ipse enim prior in deum peccans, dum uult 
 sibi principatum per tirannidem usurpare, deiectus de sacris 
 sedibus hoc solacium aestimauit, si perditioni suae adquireret 
 plurimos socios. ideoque \'beatus\', inquit, uir qui non abiit in 
 consilium impiorum\'. illi enim semper inliciunt homines, qui sub 
 hoc principe agentes nobis inimici sunt dicente apostolo: non 
 est enim, ait, conluctatio uobis aduersus carnem et 
 sanguinem, sed aduersus principes et potestates, et in 
 altera epistula de tyranno eorum ait inter cetera: ita ut in 
 templo dei sedeat ostendens se quasi sit deus. quia 
 enim peccare dulce uidetur et non sentitur malum nisi fuerit 
 iactura — ac per hoc fallentes non apparent quamdiu capiant, 
 sed cum deceperint tunc cognoscuntur —, propterea beatum dicit 
 illum qui inlectus non fuerit in consilium impiorum, ut eat 
 in contubernium impietatis illorum.

Prima ergo impietatis causa haec est, qua rebelles in 
 deum maligna conspiratione esse coeperunt, qua imitatione

 

 
 
 
 coepit idolatria. in supernis enim coepta praeuaricatio descendit 
 ad terras. dum (enim) contenti non sunt uni deo et creatori 
 esse subiecti, impii extiterunt maiestatem eius aliis partiendo, 
 ut spreto eo alios sibi ad culturam eligerent. haec est enim 
 prima causa offensionis humani generis, ex qua neglecti a deo 
 diuersis inlecebris et passionibus inludendi traduntur secundum 
 fidem apostoli Pauli. quid enim inuiolatum opus manet, quod 
 non agnouit auctorem? inde iam seminatum malum consuetudinem 
 renuit et in multas partes uelut propago palmites tendit, 
 ut qui deo non pepercerant in parentum contumeliam et necem 
 facilius prosilirent, quia — ut de ceteris taceam dicente apostolo: 
 quo enim mihi de his qui foris sunt iud-ieare? — 
 Ruben in contumeliam patris stuprum in concubinam eius admisit 
 et Absalon contra fas regnum praesumpsit, ut patrem 
 suum imperio et uita priuaret. -

Habet adhuc et alias partes impietas, quia et in periculo 
 despicere rogantem cum prodesse possit impietas est et in re 
 aspera et maligna, ut impleri possit, consilium dare tam t huius 
 rei nec ad praesens euasit, et talia quae in hunc sensum poterant 
 reperiri. non inmerito ergo beatus uir est qui non abiit in 
 consilium impiorum. magna enim pernicies est homini et incurabile 
 uulnus post cognitionem dei his erroribus sociari. deterius 
 enim tractetur necesse est qui post uerum conuertitur ad falsum 
 et beatus uir est qui ueri cognitione percepta impiorum fugit 
 consilia, quia caput erroris impietas est.

Et sequitur: et in uia peccatorum non stetit, quoniam 
 inpossibile est non peccare, sicut possibile impium non esse, 
 quia grauissimum peccatum potest euitari, cetera autem de non 
 est qua subrepant. ipsa enim humana conuersatio frequenter. 
 dum peccare non cogitat, ex inprouiso incurrit ut peccet. ac 
 per hoc beatus est qui in consilium impiorum non uadit; hoc 
 est nec incipere malum. peccatum autem quia non potest non

 

 
 
 
 incipi, sicut dixi, beatum dixit qui non permanet in eo; hoc 
 est in uia peccatorum non stare. uia enim peccatorum est 
 conuersatio in peccatis. male enim ambulare dicitur, qui ad hoc 
 procedit, ut quaerat peccare. dum enim mens eius non stat in 
 dei lege, sed euagatur, in uia peccatorum dicitur ambulare, 
 quia euagatio haec quaerit peccare. ideoque \'beatus est qui non 
 stat in uia peccatorum\', id est, qui paenitentia subsequente 
 circumuentum se dolet et recedit a (con)spiratione hominum 
 peccatorum. igitur sicut beatus est qui non abiit in consilium 
 impiorum, sic inemendabilis erit, si abiit, dicente Solomone quia 
 «pes impiorum peribit et: beatus uir qui in uia peccatorum 
 non stetit. si autem steterit, non iam beatus, sedreus 
 dignus plagis. ad emendationem aliquam enim uidetur habere 
 spem, quia non impius, sed peccator est. si autem unus fuerit 
 qui non abiit in consilio impiorum et in uia peccatorum 
 non stat, duplici genere beatus est. nec potest enim esse beatus, 
 si in consilium impiorum non eat et in uia peccatorum stet, 
 quia, si non perditioni, poenae tamen obnoxius est.

Dehinc adiecit: et in catedra pestilentiae non sedit. 
 hanc dicit beatitudinem esse, quae his tribus gradibus constat 
 et triplici ratione munitur, id est, ut neque in consilium impiorum 
 eatur neque in uia peccatorum stetur neque in catedra pestilentiae 
 sedeatur. sed cum duo genera tantum habeantur, impiorum et

 

 
 
 
 peccatorum, in reprehensione, quae supra memorata sunt, hoc 
 tertium cui adscribi uoluit, quod adiecit dicens: et in catedra 
 pestilentiae non sedit? impiorum aut peccatorum? sed 
 uideamus, quid sit catedram pestilentiae sedere, et tunc cui 
 generi hoc adscribat intellegemus. hanc dicimus catedram pestilentiae, 
 quae extra dei ordinationem est, quae ad hoc utique 
 inuenta est, quae, ut iniqua inde exeant iudicia, propterea pestilentiae 
 catedra dicta est, quae est corruptio quae parit mortem, 
 sicut et iniquitas damnationem. non est ergo a deo quae est 
 catedra mortis; nam Moyses accepit catedram uitae. ad hoc 
 enim data est, ut auctoritas in ea sit iusti iudicis uel creatoris 
 dei. unde dicit dominus: super catedram Moysi sederunt 
 scribae et Farisaei; et apostolus: non est, inquit, potestas 
 nisi a deo; quae enim sunt, a deo ordinatae sunt-

Unde dicit ad principem plebis: tu quidem sedes iudicans 
 secundum legem et contra legem iubes me percuti?. 
 quod dixit \'secundum legem\', iustam et salutarem 
 catedrae auctoritatem significauit. illud autem quod ait: contra 
 legem iubes me percuti, illum ipsum iniustum iudicem 
 ostendit, ut in dei catedra sedens iudicaret iniuste. hinc est 
 unde et Danihel: dei est, ait, regnum et cui uult dabit 
 illud. sicut ergo terreni imperatoris auctoritas currit per omnes. 
 ut in omnibus eius sit reuerentia, ita deus instituit, ut ab ipso 
 rege dei auctoritas incipiat et currat per cunctos. quamuis 
 frequenter mundus hoc non intellegat et alii se subiciat in 
 potestate positus quam debet, tamen institutio est ut unus sit,

 

 
 
 
 qui timeatur. ubi ergo haec institutio non est, ibi catedra 
 pestilentiae repperitur. nusquam unius dei auctoritas abnuitur, 
 nisi apud eos, qui multorum deorum praedicant metum et 
 reuerentiam. hi sunt qui in catedra pestilentiae sedent, quia 
 quod pontifices eorum praedicant mors est. hoc enim docent, 
 ut cultores unius dei quasi stulti et inimici aut obprobrio 
 sint aut de hac uita tollantur. haec ipsa materia impietatis 
 est, quae etiam in ceteras partes extenditur, per quas impietatis 
 suae leges ostendat. nam iussu Iezabel antestites iniquitatis 
 in catedra pestilentiae sederunt, qui aduersus innocentem 
 Nabuthae, cum iudices non essent, praua meditantes 
 subornatis falsis testibus mortis tulerunt sententiam. unde in 
 alio psalmo dicit: et cum impiis non sedebo. hoc enim 
 iudicium eius est, cuius et catedra pestilentiae. itaque si in 
 dei catedra sedentes innocentes opprimant, iniustum erit iudicium, 
 non catedra. ubi enim catedra pestilentiae est, non 
 potest iudicium non esse iniquum, quamuis quaedam adplicent 
 sibi uelut uelamina, quibus impietatem contegant, ut uidentes 
 fallantur. non potest enim sola impietas proponi, quia non inuenit 
 emptorem, et, ubi lex diaboli est, si ipse nominetur, horretur.

Sicut ueneno admiscetur per quod lateat, ita et legi diaboli 
 quaedam iusta admiscent et nomen adplicant ueritatis, sed 
 unius cuiusque sensus est iudicandus, quia ideo aliquando aliquid 
 uerum ostendit, ut fallat, ut, cum maligna praedicat, 
 bona putentur. quoniam catedram pestilentiae non esse de

 

 

 

 
 
 
 dei ordinatione adseuerauimus, etiam eorum qui extra ecclesiam 
 uel contra ecclesiam sedes sibi instituerunt, catedram 
 pestilentiae esse dicimus. qui enim inconcessa praesumit, reus 
 est: quanto magis si et corrumpat traditionem eius, cuius sedem 
 usurpat! nam et ordinem ab apostolo Petro coeptum et usque 
 ad hoc tempus per traducem succedentium episcoporum seruatum 
 perturbant ordinem sibi sine origine uindicantes, hoc 
 est corpus sine capite profitentes; unde congruit etiam eorum 
 sedem catedram pestilentiae appellare. nec enim ideo impune 
 erit, quia sub dei nomine haec agunt. constat enim suas illos 
 causas sub dei nomine agere. non enim zelo dei haec agunt, sed 
 sibi locum uolentes defendere, cum sciamus Chore et CCL uiros 
 per praesumptionem deo offerentes hiatu terrae absortos esse 
 et Oziam regem, cum deo inlicite obtulisset, lepra in fronte 
 percussum.

Quoniam claruit catedram pestilentiae ad impietatem 
 supra dictam pertinere, reliqua prosequamur. adiecit enim: 
 sed in lege domini uoluntas eius. eius uoluntatem in lege 
 domini dicit esse, qui spretis impiis et desertis peccatoribus 
 abnuens pestilentiae catedram uoluntatem suam in dei lege 
 statuit. quam ob rem \'beatum\' hunc dixit.

Et sequitur: et in lege eius meditabitur die ac nocte. 
 manifestum est, quia liber ab omnibus inlecebris et inmunis 
 ab his, quae dei legi aduersa sunt, nihil aliud quam in dei

 

 
 
 
 lege exercitium facit. sacramentis filii dei confirmatus in die 
 bonis operibus insistit et nocte orationibus. hic est enim de 
 quo dicit in Canticis Canticorum, quia dormit et cor eius 
 uigilat.

Unde ait: et erit tamquam lignum quod plantatum 
 est iuxta decursus aquarum. quis ambigit eum, qui legem 
 dei meditatur, spem habere ad praemium capiendum? quia, 
 sicut lignum iuxta aquam plantatum sterile esse non potest, 
 ita et qui frequenti usu legi dei studet, non potest eius operis 
 minime habere effectum.

Et adiecit: quod fructum suum dabit in tempore 
 suo. omnis plantatio bene gubernata fructum dat tempore conpetenti: 
 sic et hic, qui legi dei obtemperat, fructum habebit 
 tempore praefinito. tunc enim huius deuotionis mercedem accipiet, 
 cum coeperit dominus Iesus Christus sedere ad iudicandum 
 uiuos et mortuos.

Dehincsubiecit: et folium eius non defluet. manifestum 
 est in arbore, cuius folia non decidunt, uitam significasse. 
 umore enim decurrentis aquae uegetatum lignum folia continet 
 sua. nam et dominus Iesus: si in umido, ait, ligno 
 haec faciunt, in arido quid fiet? in ligno umido uitam 
 significauit et fructum. sicut lignum ergo auxilio decurrentis 
 aquae siccitatem non patitur, ita et hic, qui legi dei studet, 
 accedente temptatione praesidio dei tutus non amittit, sed 
 adquirit salutem dicente apostolo: quia per tribulationes 
 oportet nos intrare in regnum dei.

Et sequitur: et omnia, quaecumque fecit, prosperabuntur. 
 apertum est quod dicit, quia qui legi dei fidem seruat 
 cupidus mandatorum eius, felix fit in omnibus actibus suis; 
 sicut et Iosef, propter quod timorem dei praesenti uitae praeposuit, 
 omnia quae agebat prospera faciebat deus in 
 manibus eius.

Et subiecit: non sic impii, non sic. iteratio sermonis 
 non aliter omnino futurum significat quam promittit, quia impiis 
 nihil prosperum erit in futurum, sed omnia aduersa usque ad 
 interitum eorum.

Unde ait: sed tamquam puluis, quem proicit uentus 
 a facie terrae. eodem modo dicit impios interire, sicut 
 puluerem, quem spiritus proicit a facie terrae ut pereat. sublatus 
 enim a substantia sua per aera dispersus paulatim deperit: 
 ita et impii ministris angelis proiecti a facie auctoris dei, 
 sine quo non potest uiui, interibunt.

Et sequitur: ideo non resurgunt impii in iudicio. 
 dignum est quod dicit ut quid enim in iudicio resurgant, qui 
 nullum negotium dei credi sibi maluerunt, cuius redderent rationem? 
 spernentes enim dei legem et negantes non est unde 
 praestent rationem, ut in iudicio interrogati iuxta legem sibi 
 creditam praestent causas. adrogantes ergo et rebelles in deum 
 inuenti ad hoc resurgent, ut uideant uerum esse quod credere 
 noluerunt, ut pereant, quia deum mendacem iudicarunt.

Et adiecit: neque peccatores in consilio iustorum. 
 in hoc psalmo tria genera hominum significat: impiorum et

 

 
 
 
 peccatorum et iustorum, quo ordine coeptus est error. sed 
 impii ab his alieni sunt, quia sub dei decreto, sicut dixi, uiuere 
 noluerunt; peccatores autem sub dei lege agentes ante tribunal 
 Christi sistendi sunt segregati a iustis, ut acceptae 
 legis praestent rationem, emendandi in quibus operam non 
 dederunt, ut plus haberent laudis quam uituperationis; iusti 
 uero ualde propensiores in exercitio implendae legis inuenti 
 remunerandi sunt.

Et subiecit: quoniam scit dominus uiam iustorum. 
 hos scire dicitur deus, qui memores praeceptorum eius bonis 
 operibus insistunt, ut iusti habiti coronentur. his autem, qui 
 inmemores eius circa curam animae neclegentes sunt, sic dicit: 
 recedite a me; nescio uos, operarii iniquitatis.

Et sequitur: et iter impiorum peribit. unde psalmus 
 coeptus est et terminatus, ut causa impiorum tractata nulli 
 alii quam perditioni docerentur obnoxii. sicut enim dixi, idcirco 
 dicitur deus scire uiam iustorum, quia in lege eius ambulant; 
 iter autem impiorum, quia extra dei legem est, peribit, quia 
 omnes uiae impiorum tenebrosae, dicit Solomon, piorum 
 autem clarissimae duce Christo domino nostro.

Titulus psalmi rationem eius insinuat. de Christi enim 
 domini nostri sacramento locuturus dominicum diem significauit 
 dicens: huic Dauid prima sabbati. cum enim dicitur: 
 huic Dauid, ad eum pertinet, cuius hic Dauid habet imaginem,

 

 
 
 
 de quo dicit profeta: et puer meus Dauid pascit illos. 
 prima autem sabbati prima feria est. post sabbatum enim 
 primus dies dominicus est adfirmante euangelio et dicente: 
 prima autem sabbati uenit Maria Magdalene et altera 
 Maria ad sepulcrum, et cetera. in dominico ergo die saluatoris 
 sacramentum significauit. sed ut per rationem ordinis 
 psalmus exponeretur, a persona dei et patris initium fecit, ut 
 ueritatis sacramentum non sine ordine manifestaretur hominibus. 
 qui enim causam aliquam insinuare uult, nisi eius caput 
 et originem teneat, non poterit proprietatem eius ostendere 
 neque quae sit eius ueritas edocere.

Itaque sic orsus est profeta et ait: domini est terra 
 et plenitudo eius. fidem rerum tenuit dicens: domini est 
 terra et plenitudo eius. auctoritatem enim ueterum sanctorum 
 secutus est, qui terram et quae sunt in ea ad dominium 
 domini dei pertinere dixerunt.

Et adiecit: orbis terrarum et omnes qui habitant 
 in eo. ne forte minus aliquid significasse putaretur, quia dixerat 
 domini esse terram et plenitudinem eius, sensum suum 
 aperuit dicens: orbis terrarum et uniuersi qui habitant 
 in ea, ut doceret omnem omnino terram domini esse et quae 
 sunt in ea, ut nihil esset exceptum quod non eius sit, sicut 
 putant quidam heretici, qui secundum dictum apostoli Petri 
 dominium deo abnegant, quorum ad condemnationem cuncta 
 dei esse profetica oracula docuerunt.

Et sequitur: ipse super maria fundauit eam, hoc 
 est, quod in alio psalmo significauit dicens: terram super 
 aquas tu firmasti. ut fidem testimonium sequeretur, ostendit 
 quo modo fecerit. dum enim confusio esset rerum et neque 
 terra neque aqua propriam haberent speciem, iussu dei adunata 
 est terra et firmata est super aquas, ut et terra et aqua haberent 
 originis suae proprietatem. unde in Regnorum uox est dei dicentis: 
 nonne aquas ego feci?

Et subiecit: et super flumina praeparauit illam. sic 
 super flumina praeparata est, dum intra se aquas conditas 
 habet, quae quasi per uenarum fistulas fluitantes praestant ei 
 densitatem, ne penitus sicca fragilis esset et inutilis ad culturam. 
 radicibus enim nascentium uitalem praestant effectum simulque 
 locis aridis siti auxilio sunt.

Et ut professionem sine bona uita non ualde proficere 
 ostenderet, ait: quis ascendet in montem domini aut 
 quis stabit in loco sancto eius? proponit qualis debeat 
 esse qui deum creatorem profitetur, ne, quia puniendos ostendit, 
 qui, sicut dixi, dominium deo abnegant, hi qui confitentur 
 inmunes se a poena scirent non esse, si recte minime uersarentur. 
 montem ergo domini dicens caelum significauit. unde 
 in alio psalmo dicit: leuaui oculos meos ad montes, unde 
 ueniet auxilium mihi. locus autem domini est ubi apparet.

 

 
 
 
 dicitur autem ad Iesu Naue, cum dominus ei apparuisset: et 
 locus, in quo tu stas, terra sancta est, et Iacob, ubi 
 dominum uidit: hic est, ait, domus dei.

Et sequitur: innocens manibus et mundus corde. 
 tunc dicit dignum esse ascendere in montem domini, id est 
 in caelum, aut stare in loco sancto eius, si quis innocens fuerit 
 operibus et mundum cor habeat in causa dei, id est fidei. 
 huius modi enim potest in caelum ascendere et stare in loco 
 sancto eius. defuncta enim hac uita ascendit b caelum. deinde 
 cum ciuitate Hierusalem in aduentu domini descendet de caelo 
 dignus stare ubi iudicaturus est dominus de uiuis et mortuis 
 quasi innocens; impii autem et peccatores indigni erunt stare 
 in loco sancto iudicii dei, qui resurgent, impii ad perditionem, 
 peccatores ad poenam. nam si uultum Moysi glorificatum descendentis 
 de monte filii Israhel peccati causa uidere non poterant, 
 quanto magis ipsum gloriae dominum in throno maiestatis 
 sedentem conscientia delictis obnoxia formidabit aspicere! audient 
 enim: non noui uos, operarii iniquitatis.

Et adiecit: qui non accepit in uano animam suam. 
 nunc ipsa genera peccatorum tangit. primo enim in loco hic

 

 
 
 
 est innocens et mundum cor habet, qui a fornicatione idolatriae 
 inmunis est. ipsa est enim uanitas, cui qui se inclinat animam 
 suam subiugat corruptioni.

Et sequitur: nec iurauit proximo suo in dolum. duas 
 causas memorauit, quae sunt principales, dei et proximi, quia 
 qui in his idoneus fuerit, sine dubio et in ceteris probatus 
 habebitur dicente domino: diliges dominum deum tuum 
 ex toto corde tuo et ex omni uirtute tua. hoc est 
 primum mandatum. et secundum simile illi: diliges proximum 
 tibi tamquam teipsum. inhisduobus 
 mandatis tota lex pendet et profetae. quis ergo ex 
 toto corde dominum diligens legem eius non seruet? aut quis 
 habens proximi caritatem peccatis studeat, quippe cum causa 
 timoris dei diligat proximum?

Etsubiecit:hic accipiet benedictionem a domino 
 et misericordiam a deo salutari suo. nunc quodmeritum 
 eius sit, qui in causa dei et hominis*, creatoris et proximi, fidem 
 habuerit et dilectionem, ostendit, quia et benedicetur a domino,. 
 ut commendatus appareat, et in his misericordiam consequetur, 
 quae implere non potuit. nec enim tam circumspectus potest 
 aliquis esse, ut nusquam erret, sed quia in magnis sollicitus 
 et fidelis inuentus est, in minimis misericordiam accipiet a 
 deo suo, qui ideo salutaris dicitur, quia non uult morientis 
 mortem, sed ut reuertatur et uiuat.

Et sequitur: haec est generatio requirentium

 

 
 
 
 illum, quaerentium faciem dei Iacob. unam dixit esse 
 generationem requirentium deum et quaerentium faciem dei 
 Iacob, quod non est otiosum. quamuis enim utrumque bonum 
 sit, duos tamen gradus his dictis significauit. bonum est 
 requirere deum, plenum autem est bonum quaerere faciem 
 dei Iacob. digniores enim sunt, qui ante faciem iudicis sunt. 
 horum ergo meritorum haec est generatio. quia, ut ad hoc 
 ueniatur, innocentia facit et puritas cordis, sicut iterum, ut 
 ad malum possit uenire, praecurrit iniustitia adque iniquitas, 
 quia duae generationes sunt, una ex parte iniquitatis, quae 
 est mater Cain, alia ex parte iustitiae, quae est mater Abel. 
 haec in fide consistit et bona conuersatione, illa in perfidia 
 et obliquis operibus. istae sunt duae leges, boni et mali, dei 
 et diaboli, et quam secutus quis fuerit, eius appellabitur 
 filius. ac per hoc requirentium deum generatio haec est: 
 fides in deum et dilectio in proximum, sicut supra diximus. 
 qui enim fidem habet in deum, semper eius quaeret auxilium; 
 nec hominibus iniustum se praebeat, qui uult deum habere 
 propitium, cuius signum hoc est cum dicitur: (deus Iacob\', 
 quia notus Iudaea deus. et quare faciem dei quaerere 
 dicantur, cum audierit Moyses, quia non, inquit, uidebitur 
 tibi facies mea? si ergo et Moyses faciem dei quaesiuit 
 et uidere non potuit, frustra hi quaerere dicuntur, quia 
 meliores Moysi non sunt. sed nemo frustra faciem dei quaerere 
 dicendus est, quia ideo faciem dei dicuntur quaerere, 
 ut sciatur, quem quaerunt quia digni sunt et uidere. omnis

 

 
 
 
 enim qui quaeritur, tunc cognoscitur, si facies eius uideatur. 
 sed quoniam a mortalibus facies dei uideri non potest, significatio 
 haec pro facie est, cum dicitur: \'deus Iacob\'.

DIAPSALMA. Diapsalma hoc in loco personae inmutationem 
 significat. post enim illa, quae ad patris dei personam 
 pertinent, subiungit ea quae ad filii dei pertinent sacramentum, 
 ut ordo integer conseruetur patris et filii. nam lex data 
 est per Moysen, ut quasi pedagogus esset hominibus erudiens 
 eos et praeparans magistra iustitia, ut digni fierent ad excipiendum 
 annum domini et diem retributionis, ut, qui sub spe 
 futuri Christi fideles fuissent, susciperent eum et possent 
 Adae peccatum effugere de suis securi, quia aduentus eius, 
 quem sperauerant, daturus illis esset misericordiam de his, 
 in quibus subreptum est illis ut delinquerent. hoc est quod 
 superius memorauit dicens: accipiet misericordiam a 
 deo salutari suo.

Dicit ergo: tollite portas principis uestri. haec 
 uox sanctorum est angelorum, de quibus dicit in euangelio, 
 quia accesserunt, inquit, angeli et ministrabant ei. 
 hi ergo dicunt ad principes et potestates, aduersus quos nobis 
 conluctationem esse dicit apostolus, ut tollant portas principis 
 sui, id est diaboli, qui est princeps principum in errore

 

 
 
 
 constitutorum, per quas itur in gehennam. hae portae perfidia 
 est et fallacia idolatriae.

Et sequitur: et eleuamini, portae aeternales. 
 fides et spes cum caritate portae sunt aeternales, quia non 
 potest aboleri quod per ueritatem praedicatur. illae autem 
 portae, quas dixi perfidiam esse et fallaciam idolorum, temporales 
 sunt, quia omne mendacium non pertinet; manifestata 
 enim ueritate interibit. docentur ergo ut tollant portas principis 
 sui, id est, ut amoto multorum deorum errore unius dei 
 fides introducatur in Christo. hoc est quod se apostolus edocere 
 missum testatur, ut ostendat non solum hominibus, sed 
 et principibus et potestatibus in caelestibus mysterium dei 
 unius in Christo.

Et subiecit: et introibit rex gloriae. tollendas 
 dicit fallaces portas diaboli subtilitate conpositas, quae sunt 
 praesumptio, per quam deum se aestimauit, ut introeat rex 
 gloriae, qui est Christus Iesus dominus noster. nullius enim 
 mentem dei fides ingreditur, nisi tulerit a se errorem diaboli 
 praeuaricatione inuentum, et principes supra memorati non 
 possint in unius dei fidem Christum regem recipere, nisi 
 proiecerint a se traditionem, per quam uni deo inportatur 
 calumnia, non solum terrenam, sed et eam, quae in caelestibus 
 usurpata est principe principum satana, quia illic errorem,

 

 
 
 
 quem inter se conspirarunt, ut auctore diabolo deos se dicerent, 
 etiam hic in terra disposuerunt, ut hic error illius imago sit.

Et sequitur: quis est iste rex gloriae? ne superuacue 
 forte regem Christum gloriae dicere putaretur, interrogantis 
 ponit personam et dicentis: quis est iste rex 
 gloriae? qui quasi admiretur aut doceri se uelit, si uerum 
 est et condignum dicere Christum regem gloriae.

Ideoque respondetur ei: dominus fortis et potens, 
 dominus potens in proelio, ut hoc subiecto non nudis 
 uerbis, sed cum testimonio regem gloriae Christum addisceret. 
 uirtus enim et potentia qua subegit et pressit diabolum 
 cum satellitibus eius, haec ostendunt illum regem esse 
 gloriae.

Et adiecit: tollite portas principis uestri et 
 eleuamini, portae aeternales. hoc est, quoniam uirtutis 
 testimonio, cui contradici nefarium est, didicistis dignum esse 
 Christum dici regem gloriae, auferte errorem de mentibus 
 uestris.

Et ait: et introibit rex gloriae. ostenditur enim 
 quia non possunt participari cum fide Christi, nisi emundauerint 
 corda sua ab omni inmunditia idolatriae. nisi enim innouatus 
 fuerit homo, non intrabit spiritus sanctus in eum.

Et sequitur: quis est iste rex gloriae? iteratio 
 ista confirmationem facit. omne enim, quod nouum auditur,

 

 
 
 
 non concipitur corde, nisi iteretur. admiratio enim stuporem 
 facit, cum dicitur quod auditum est numquam.

Et adiecit: dominus uirtutum ipse est rex 
 gloriae. eadem repetendo docet rite dici hunc regem gloriae. 
 qui sit dominus uirtutum. non inmerito enim rex gloriae 
 appellatur, qui uirtutibus dominatur. unde apostolus: si enim 
 intellexissent, ait, numquam dominum maiestatis 
 cruci fixissent.

Quinquagensimus hic psalmus positus est non pro temporis in 
 ordine, sed ratione. titulus enim eius non numero, sed rationi 
 subiectus est. quantum enim ad historiam pertinet, anterior 
 est quam tertius. prius enim a profeta Nathan delicti causa 
 correptus est, quam insurgeret contra illam filius eius Abessalon, 
 ut eum uellet et uita et regno priuare. haec ergo causa 
 est ut quinquagensimus poneretur, quam constat ex lege descendere. 
 illic enim cautum est quinquagensimum numerum 
 remissionem habere. est enim post septem septimanas primus 
 typum habens dominici diei, quia, sicut post septem dies 
 primus dies ipse est, qui initio factus est, qui semper finita 
 septimana primus est, ita et post septem septimanas quinquagensimus 
 numeratus in mysterio primus est, qui duplici 
 genere (dominicus dies* appellatur, primum quia in initio 
 factus a domino est, qui semper in se conuersus per curricula

 

 
 
 
 impleta septimana primus est, deinde, quia in eo resurrexit 
 triumfata morte, dominicus dies nuncupatur. non inmerito 
 ergo in quinquagensimo numero, quem - in mysterio primum 
 significatum aduertimus, remissio continetur. denique lex quinquagensimo 
 die data est. a profectione enim filiorum Israhel 
 ex Aegypto quadragensimo et octauo die ablui iubentur, ut 
 biduo purificati tertio die parati essent ad legem accipiendam. 
 quae ablutio quid aliud indicat quam remissionem factam in 
 quinquagensimo die, ut purificati legem acciperent, ex quo 
 de cetero praeteritis obliteratis actus sui redderent rationem 
 secundum creditam sibi legem? hac etiam ratione possessionem 
 emtam quinquagensimo anno remitti debere praecepit lex. 
 hinc est ergo unde et psalmus hic quinquagensimus titulatus est.

In hoc enim rex Dauid remissionem postulat secundum 
 supra dictum sensum; unde ait: misereremei, deus, secundum 
 magnam misericordiam tuam. sciens rex Dauid 
 grauiter se peccasse sic postulat dicens: miserere mei, 
 deus, secundum magnam misericordiam tuam. 
 magna enim misericordia tunc est, cum grandia ignoscit 
 peccata.

Et adiecit: et secundum multitudinem miserationum 
 tuarum dele iniquitatem meam. ut manifestaret 
 acerbe se deliquisse, peccatum suum iniquitatem 
 appellat, quia iniquitas non leue peccatum est, et qui delet 
 iniquitatem, hoc est non inputat, miseratione abundat. nihil

 

 
 
 
 ergo in causa sua excusare nititur, ut non solum animum 
 sibi iudicis mitiget, sed et faciat condolere. commouetur enim 
 animus ad misericordiam, quando uidet reum sic sua confiteri! 
 peccata, ut ostendat dolere sibi quia peccauit. cui enim non 
 dolet, inridere uidetur iudicem, quia ideo precatur, ut euadat 
 interim postea eadem facturus.

Et sequitur: usque quaque, inquit, laua me ab iniustitia 
 mea et a delicto meo munda me. quoniam 
 multam miserationem dei praedicat, penitus se mundari precatur, 
 ut nihil remaneat delicti aut iniustitiae in eo, unde 
 suspectus sit.

Et ut hoc ipsum obtinere possit uel impetrare, adiecit: 
 quoniam iniquitatem meam ego agnosco et delictum 
 meum contra me est semper. quoniam grauiter 
 scit se peccasse, sollicitus est ne non totum ei remittatur. 
 considerans enim magnitudinem peccatorum suorum 
 timet sciens grauia peccata non facile ignosci; ac per hoc 
 cum fletibus confitetur peccatum suum ante oculos habens. 
 ut ex omni parte propitium sibi faciat iudicem. scit enim 
 scriptum esse: dic prior iniquitates tuas, ut iustificeris.

Et sequitur: tibi soli peccaui et malum coram 
 te feci. nunc ex alia parte causae suae medellam prospicit, 
 ut ad effectum postulationem deducat. hac enim prosecutione 
 in prima causa innocentem se dicit, quia qui alteri deo peccat

 

 
 
 
 inimicus est auctoris dei. in locum enim eius alterum eligit, 
 cui auctoritatem eius adscribat. unde hic ab hac se iniquitate 
 alienum ostendens: tibi, ait, soli peccaui et malum 
 coram te feci, hoc est: \'quia tibi et nulli alii, quem deum 
 per errorem dicerem, peccaui, minor mea causa est quam ceterorum, 
 qui sunt perditioni obnoxii. non enim impius sum, sed 
 peccator, quia non in te, sed in lege tua peccaui, nec te 
 negaui, sed te deum et dominum confitens in homine peccaui. 
 ergo quia in illa, quae tua propria causa est, reus non sum, 
 ignosce quod in conseruum peccaui. sic enim peccaui, ut honorificentiam 
 nominis tui nec negarem nec alteri darem\'. fuit 
 itaque unde commoueretur ad misericordiam iudex. cum enim 
 multi in illum peccent, quos etiam hortatur ad se conuerti, 
 dum hi, qui non in illum peccant, ex aliis tamen causis ueniam 
 postulant, libenter admittit. semper enim dominus ad auxilium 
 suum uult confugere seruos suos.

Unde adiecit: ut iustificeris in sermonibus tuis 
 et uincas, cum iudicaris. misericordiam postulans deum 
 iustitiam suam non inmutare precatur, cum soleat media 
 esse iustitia, ut non peccantibus et peccantibus aequa sit, id 
 est, ut uni cuique reddat secundum opera sua. sed non ignorat 
 quid postulet uir innocens in dei sacramento. sciens enim 
 dominum frequenter in lege dixisse, quia misericors, inquit, 
 sum ego dominus deus uester, inde rogat ut haec fides 
 maneat et in sermonibus suis deus iustificetur, dum in eo

 

 

 

 
 
 
 permanet, quod locutus est, nec peccatis hominum uincitur, 
 ut non misereatur. scientes enim qui peccant, quae promisit 
 deus bene uiuentibus, et quia in eo perdurant, iudicant illum 
 mendacem. non enim credunt male uiuendo uera esse quae 
 promisit. idcirco petit rex Dauid ut uincat hoc deus, quod 
 putant homines, et det quae promisit, ut erubescant qui, dum 
 non seruant mandata, iudicant illum non daturum.

Et sequitur: ecce enim in iniquitatibus conceptus 
 sum. nunc hoc adiecto causam et infirmitatem humani 
 generis memorat — quia facile est homini peccare —, ut examen 
 circa se iudicis mitiget. primae enim causae facit mentionem, 
 ex qua praeuaricando Adam genus hominum obnoxium fecit 
 peccato. suasu enim et fallacia inimici iniquitatem concipiendo 
 omne semen suum iniquitati subiecit, ut ex eo omnes per 
 traducem geniti peccato essent obnoxii.

Propterea adiecit: et in delictis concepit me mater 
 mea, ut ab Adam deriuatio facta peccati conceptis et 
 natis inpedimento esset ad bonam uitam agendam; ac per 
 hoc supplici non negandam misericordiam, quia insertum habet 
 hostem, qui ei suadet ut peccet. peccatum enim, qui est 
 diabolus, subiecto sibi primo homine potestatem accepit carni 
 eius se inserere et delictorum quadam subtilitate oblectamenta 
 suggerere, per quod captum hominem spoliat uita. quam rem 
 magister gentium memorans: uideo autem, inquit, aliam 
 legem in membris meis, repugnantem legi mentis.

 

 
 
 
 meae, ut hoc contuens iudex dolenti circumuentum se porrigat 
 manum.

Et sequitur: ecce enim ueritatem dilexisti. (quia 
 ergo ueritatem diligis\', inquit, \'subueni roganti et quem scis 
 uera pectoris sui inpedimenta exponere cuique reo olim motus 
 misericordia subuenire decreuisti, ut errorem admissum in 
 terra caelestis prouidentia emendaret).

Propter quod subiecit: incerta et occulta cordis 
 manifestasti mihi. \'incerta et occulta cordis\'haec significat, 
 quae deus ad praesidium humani generis procurauit, sicut et 
 apostolus: quod oculus, inquit, non uidit nec auris 
 audiuit nec in cor hominis ascendit, quae praeparauit 
 deus diligentibus se. qui sunt qui diligunt deum, 
 nisi qui legi eius consentiunt non celando nec excusando 
 peccata? haec ergo occulta cordis manifestata sunt diligentibus 
 deum et, quia dolebant delictis se circumueniri nec correpti 
 negabant sibi et origini suae inputantes, in auctorem deum 
 transferentes quae peccabant, corda eorum inluminata sunt 
 spiritali corusco, ut uiderent dei prouidentiam in Christo, 
 quia uenturus erat ad damnandum peccatum, quod ex praeuaricatione 
 Adae humano generi imperabat. hoc ergo orat rex 
 Dauid, ut, quod decreuerat deus in futurum uidens genus 
 hominum laborare, sibi prius subueniret in eadem necessitate 
 constricto, in qua omnibus se decreuerat subuenturum, ut

 

 

 
 
 
 donum, quod gratuitum futurum erat et ante tempus dari non 
 poterat, huic pro prece et lacrimis concederetur.

Quod quo modo fiat, non tacet dicens: asparges me 
 hysopo et mundabor. recte asparsione hysopi petit se 
 mundari. de hoc enim filii Israhel postes suos sanguine linierunt, 
 ut tuti praestarentur a morte; ita et hic asparsione 
 hysopi orat mundari se a peccatis, ne tangatur a morte.

Et sequitur: lauabis me et super niuem dealbabor. 
 manifestum est, quia factum dei distat a facto hominis. 
 ideo super niuem, inquit, dealbabor, quia quod deus 
 fecit multo melius est quam fecit homo. propterea asparsione 
 hysopi petit se mundari, ut, sicut carnale corpus aqua abluitur, 
 ita et per hysopi significationem spiritali ratione animarum 
 maculae abluantur. asparsio enim hysopi inlustratio quaedam 
 est, ut per id, quod uisibile est, inuisibiliter emundetur.

Et sequitur: auditui meo dabis gaudium et laetitiam. 
 dubium non est, quia uox praedicantis remissionem 
 gaudium praestat peccatoribus. quis enim non laetetur, cum 
 audit dari indulgentiam? cui enim deus remittit, et in praesenti 
 et in futuro securus est.

Propterea exultabunt ossa humiliata. duplici 
 genere sunt ossa humiliata, quia et ut peccaret humiliatus 
 est — nemo enim peccans exaltatur — et ut postea subplex 
 ueniam imploraret. nam utique in cilicio et cinere uolutatus

 

 
 
 
 misericordiam precabatur, quam obtinens eleuatus est mentis 
 exultatione et corporis refectione.

Et subiecit: auerte faciem tuam a peccatis 
 meis et omnes iniquitates meas dele. hac forma 
 remissionem postulat, sicut constitutum erat in futurum per 
 fidem Christi, ut saluator, qui ei specialiter promissus ab 
 ipso inciperet cuncta conuersis donare peccata. cuius enim 
 non respiciuntur peccata et omnes delentur iniquitates, non 
 habet unde reus constitui et inimicorum eius ora clauduntur. 
 qui enim non respicit peccata, non illa inputat. hoc est enim 
 auertere faciem a peccatis alicuius, accusationem contra eum 
 non recipere. et quid est hoc, ut, cum de duobus peccatis 
 correptus sit, hic addat de multis se accusando? et cum audierit 
 a profeta Nathan quia ignotum erat ei, quare sic postulat 
 sedula prece, ut possit ad ueniam peruenire, nisi quia 
 non suam solius causam agit, sed sub occasione peccati sui 
 totius populi miserias narrat? sibi enim reformationem precatur, 
 quia cui ignoscitur non est sine rubore, nisi loco suofuerit 
 redditus, ut dignitas loci ruborem excuset; ceteris autem 
 beneficium dei, quod ad cuncta peccata abluenda futurum 
 erat in Christo, significauit.

Et sequitur: cor mundum crea in me, deus, et 
 spiritum iustum dedica in uisceribus meis; hoc est 
 bona mente misericordiam deprecari. non solum autem de

 

 
 
 
 praeteritis rogat, sed et de futuris sollicitus est ne peccet, 
 ut ostendens odisse peccare se adiuuetur a deo per spiritum 
 iustitiae, quem orat dedicari in uisceribus suis, id est, ut 
 nouus ad hoc ponatur in eo, ut custodiat eum a peccatis, ne 
 cogatur facere quod scitur nolle. cor autem mundum sic 
 potest habere, si neque intus neque foris delinquat, hoc est 
 neque in opere neque in cogitatione. quod quia prope inpossibile 
 est ut in omnibus seruetur, uel in dei causa seruandum 
 est, quae principalis est, ut mundum cor in sacramento dei 
 et Christi custodiatur, dum fides eorum inuiolata seruatur, 
 quia in alio psalmo ait: quis gloriabitur mundum se 
 habere cor aut inmunem esse a peccatis? denique 
 rex Dauid mundum cor habuit-in causa dei, quia neque auxilium 
 aliquando a uanitate quaesiuit, quae est idolatria, neque 
 aliquid sibi a deo praeceptum non impleuit.

Uideris de ceteris. et adiecit: ne proicias meafacie 
 tua et spiritum sanctum tuum ne auferas a me. 
 hic sensus est, quem supra memoraui, quia securus de uenia 
 sollicitus est de reformatione. cui enim ignoscitur solum, solet 
 a facie domini secerni. quamuis enim non in illum uindicetur. 
 in animo tamen domini uel iudicis facinus eius deletum non 
 est. ideo orat, ut penitus peccatum eius deleatur et dignus 
 sit accedere ad faciem domini et iterum profetare, quod et 
 factum. hoc est enim quod dicit: et spiritum sanctum 
 tuum ne auferas a me. hic est spiritus profetarum.

Et sequitur: redde mihi laetitiam salutaris tui 
 et spiritu principali confirma me. laetitiam dari sibi 
 postulat, quae promissa erat in Christo, ut omnibus maculis 
 ablutus et reparatus laetus esset in salute quaesita, nec 
 amotus, sed confirmatus in regno spiritu sancto, quem ideo 
 principalem dixit, quia super omnem creaturam est, per quem 
 reges regnant.

Et subdidit: doceam, inquit, iniquos uias tuas et 
 impii ad te conuertentur. hoc dicit, ut in eo discant 
 iniqui pietatem dei, qua confitentes sibi suscipit peccatores et 
 promouet, nec impios conuersos neclegit, sed hortatur, dum 
 aliis miseretur.

Et sequitur: libera me de sanguine, deus, deus 
 salutis meae. hoc dicto ostendit peccatum suum morte 
 dignum, ut dei misericordiam, quanta sit, praedicet. per hoc 
 enim etiam alios prouocat confugere ad dei clementiam.

Unde subiecit: exultabit lingua mea iustitiam 
 tuam, domine. gaudere se dicit in iustitia domini, quia in 
 eo permanet quod promisit dicens: misericordiam autem 
 meam non amouebo ab eis. laetus ergo Dauid rex et 
 securus in hac parte dei sui iustitiam praedicat.

Et sequitur: labia mea aperies et os meum adnuntiabit 
 laudem tuam. sic labia eius aperit, dum subiectum 
 illum esse non sinit causa peccati. liberati enim os 
 patet, peccatoris enim clausum est os; pudore enim et metu

 

 
 
 
 correptus loqui non audet; absolutus autem uel liberatus tripudians 
 praedicat laudem iudicis. nam et apostolus, sicut ipse 
 testatur, propter quod ab omnibus liber esset: os nostrum, 
 ait, patet ad uos, o Corinthii.

Et adiecit: quoniam si uoluisses sacrificium, 
 dedissem utique. hoc de conperto loquitur sciens sanctum 
 Samuhel dixisse ad Saul regem, cum peccatum suum non 
 dolore mentis neque lacrimarum miseratione, sed sacrificii oblatione 
 oblitterari putaret: nou uult, inquit, deus sacrificium 
 magis quam audiri uocem suam, quia huius modi sacrificia 
 damnum possunt facere, non tamen deum placare. deus 
 enim sic placatur, si anima peccati sui memor tribulatione 
 et maerore cordis defleat quod peccauit.

Et sequitur: holocaustis non delectaberis. non 
 delectatur holocaustis deus, sed in huius modi causis. ipse 
 enim animus pro se satis facere debet, non se de foris redimere. 
 nam ista adiutorium praestare possunt, animus autem, 
 quo modo oblectatus est in peccatis, sic tribulari debet in 
 paenitentia et tunc delectabit deum delere eius peccata.

Unde subiecit: sacrificium deo spiritus contribulatus; 
 cor contritum et humiliatum deus non 
 despicit. ostendit quale sacrificium pro peccatis deus suscipit, 
 quia non poterit deum placare, nisi qui laetatus est contra

 

 
 
 
 salutem contribulatus fuerit corde, ut reparetur ad uitam. 
 denique omnis inquietus uel indisciplinatus frequenter incurrit, 
 ut membra corporis laedat, quae utique non sine dolore possunt 
 sanitatis recipere medicinam: sic et peccatores non possunt 
 peccata sua redimere, nisi dolorem senserit animus qui 
 peccauit. hoc enim iustum est, ut, quia contra rationem gauisus 
 est, secundum rationem patiatur maerorem.

Et sequitur: benigne fac, domine, in bona uoluntate 
 tua Sion. Sion dicens ecclesiam significat, ut adseueratio 
 nostra non inprobabilis uideatur, cui, ut impleat deus 
 promissum suum, suggerit sciens se tunc plenam remissionem 
 accepturum, cum, quod decreuit deus, in Christo impleuerit, 
 id est, ut ab omni peccato liberentur sperantes in salute promissa, 
 quia non solum a propriis, sed et ab Adae peccato, quod 
 per traducem in omnes peruenit, liberabuntur per Christum.

Et adiecit: et aedificentur muri Hierusalem. 
 quid est ut dicat: \'et aedificentur muri Hierusalem\'? numquid 
 destructi fuerant? sed muros Hierusalem dicens ecclesiam 
 significat per fidem, quae in Christo disposita erat, construendam, 
 cuius muri sancti esse homines intelleguntur docente 
 nos Apocalypsi Iohannis apostoli, quia et Hierusalem ciuitas 
 et muri eius dei serui sunt intellegendi. sciens ergo per Christum 
 rex Dauid promissum, quod futurum erat ad liberationem 
 seruorum dei, orat ut impleatur, id est, ut per fidem aedificetur 
 ecclesia et liberentur sperantes de hac fide salutem.

Et sequitur: tunc acceptabis sacrificium iustitiae, 
 oblationes et holocausta. hoc dicit, quia oblationes 
 et holocausta tunc accepto ferri haberent, cum ecclesia 
 esset aedificata, et non passim aut secundum consuetudinem, 
 sed sacrificium, inquit, iustitiae acceptabis. iustum 
 est sacrificium, cum condignum munus offertur; porro autem 
 nihil tam iustum est et condignum, nisi ut nos ipsos offeramus 
 deo. quia enim deus spiritus est, spiritalia illi offerenda 
 sunt sacrificia, ut uiuo uiua hostia offeratur. quia enim 
 dixerat in causa peccati sacrificiis carnalibus deum minime 
 delectari, ostendit futurum, quia spiritaliter deo offerendum 
 erat et acceptaret, quia haec deo digna sunt sacrificia, hoc 
 est, in praeteritum minora fuerunt quasi carnalia, nunc maiora, 
 quia spiritalia.

Et adiecit: tunc inponent super altare tuum 
 uitulos. si cessantibus pristinis sacrificiis spiritalia successura 
 sacrificia significauit, quid est ut diceret: \'tunc inponent 
 super altare tuum uitulos*, nisi quia per haec corporalia spiritalia 
 significat, quippe cum dixerit, quia carnalibus non delectatur? 
 uitulos ergo dicens populum nouellum significauit 
 Christi fide renatum, cuius deuotio cottidie super altare domini 
 delibatur. qui enim de ecclesia intellegitur locutus, sacrificia 
 quoque eius spiritalia significasse debet intellegi.

Quamquam omne, quod facit deus, rationabiliter et prouidenter 
 factum credendum sit, melius tamen puto, si post fidem 
 etiam causa facti possit aduerti, ut quod creditur non ignoretur. 
 unde dominus ait: haec est autem uita aeterna, 
 ut cognoscant te solum et uerum deum et quem 
 misisti Iesum Christum. primum enim credi debet, sicut 
 a profeta dictum est, deinde sciri quod creditur, quia iam 
 fidelem et in hac re diligentem adiuuat spiritus sanctus, ut 
 cognoscens intellegat fidei rationem. tunc enim plenum habet 
 gaudium credulitatis suae, si quod credit intellegat. hoc est 
 enim fidei robur, hoc inmobile fundamentum, credulitatis addiscere 
 sacramentum. ubi enim sola fides est, non est tam mera 
 deuotio et potest aditum habere subreptio.

Unde uas electionis ideo laborat, ut credentes fidei suae rationem 
 ediscant. cum enim cognouerint, quantus sit cui se crediderunt 
 et quae sit eius potentia, nullo pacto, nulla ratione ab eius 
 spe traduci se patientur. unde dictum legimus: gustate et uidete, 
 quam suauisestdominus, ut data opera cognoscant 
 diuinitatis eius saporem intellegentes nihil sapientius esse quam 
 in Christum credere. quam ob rem ipse magister gentium inter 
 cetera ait: in quo sunt omnes thesauri sapientiae et 
 scientiae absconditi, et iterum: nam scio, inquit, cui 
 credidi, quia potens estdepositummeum custodire.

 

 
 
 
 igitur hic scit fidei suae rationem et non dubitat de potentia 
 eius, qui intellegit omnes thesauros sapientiae et scientiae in 
 sacramento natiuitatis et passionis et resurrectionis Christi 
 esse absconditos.

Manente ergo fide diu mecum contuli, ut scirem cur 
 dominus noster de sacris et caelestibus sedibus ad terram 
 incarnandus uenisset et non alius ex his, quos ipse dominus 
 sanctos angelos uocat. incongruum enim uidetur personae eius 
 hoc opus subisse, nisi causa facti noscatur. denique hoc est 
 quod mouet multos. nam potuit dei patris prouisio per alteram 
 personam hoc negotium gerere, ut et hominibus in errore 
 constitutis ostenderet ueritatem et diabolum praesumtorem 
 et salutis inuidum cum satellitibus eius conprimeret et expoliaret 
 deuictum, quia peruicacia et inreuerentia nequissimorum 
 seruorum ministris famulis fuerat conpescenda, et non dominus 
 omnium rem sibi indignam experiretur.

Neque enim tanta uis et potentia est satanae, ut per alteram 
 potestatem eiusdem condicionis superari minime potuisset, cum 
 constet dei auxilio istum etiam ab hominibus uinci. nam quamuis 
 impar sit, si ex terrenis sumamus exempla, tamen ex aliqua parte 
 conueni ent rationi. seruum enim contra Dauid regem rebellantem 
 Ioab conseruus eius missus est persequi et trucidare et contra 
 Abessalon in patrem impium seruis iniuncta res est: quanto 
 magis ad tyrannidem diaboli uincendam sancti angeli unius 
 de multis suffecerat efficacia, quippe cum legamus quia

 

 
 
 
 repugnans contra Michahel angelum perdurare non potuit, sed proiectus 
 in terram est!

Haec ergo mecum saepe reputans hoc solum sciebam, 
 quia ideo ipse a patre missus est, ne ad iniuriam eius pertineret, 
 si opus per eum factum per alterum reformaret. sed 
 hoc scire minimum erat; non enim satis fiebat ad tam magnam 
 et admirabilem causam, nisi et aliud conprehenderetur, quod 
 proficeret ad arcanum intellectum. sic factum est, ut animaduerterem 
 causam hoc poposcisse, ut hic ueniret qui uenit. 
 ipsum enim ratio tangebat, ut ad eum conprimendum ueniret, 
 qui dignitatem eius et meritum usurpasset. post deum enim 
 patrem diabolus deus dici uoluit, quod etiam nunc usque contendit, 
 cum utique non illum res contingeret, sed esset hoc filii 
 dei, qui post patrem deum secundus est non natura, sed ordine.

Ad hanc ergo causam agendam non alium oportuit 
 uenire nisi Christum dominum nostrum, quia non tantum ad 
 conprimendum diabolum uenit, sed et manifestare se ipsum 
 omni creaturae, ut reprobata persona diaboli hunc esse cognoscerent, 
 cuius principatum et maiestatem praesumserat 
 satanas, et de cetero cognita ueritate relinquerent errorem 
 pro certo habentes Christum esse dei filium, qui solus deus 
 de deo sit et caput siue principium eorum omnium, quae in 
 caelo sunt siue in terra, quia uirtute et potentia, qua superauit 
 tyrannum satanan, manifestatus est ipse esse, cuius imperium 
 praesumserat impius diabolus, qui est satanas.

Dum enim uult inique deus dici, ut dominaretur potentiis 
 spiritalibus — unde increpatur a profeta dicente: tu enim, inquit, dixisti 
 incordetuo:ponam aedem meaminnubibus 
 et ero similis altissimo —, multos decepit, quorum 
 conspiratione princeps erroris est factus, qui in psalmo commonentur, 
 ut reicientes mendacium suscipiant ueritatem. dicitur 
 enim eis: tollite portas principis uestri et eleuamini, 
 portae aeternales, et introibit rex gloriae. 
 nisi enim tollatur error de mentibus incredulorum, non poterunt 
 suscipere fidem unius dei in Christo. hoc enim edocentur, 
 ut sublatis portis, per quas itur ad mortem secundam, quae 
 sunt perfidia a diabolo coepta, suscipiant fidei sacramenta, per 
 quae itur ad uitam. ista sunt enim, quae significat in aeternalibus 
 portis, quia ueritas fidei aeternitas est, perfidia autem 
 temporalis eat, quia mendacium adinuentio diaboli est. diabolus 
 enim coeptam praeuaricationem in caelis , seminauit in 
 terris multorum deorum suadens culturam, inter quos principatum 
 haberet. caput enim et principium uoluit esse ceterorum, 
 quod non ei debebatur, sed saluatori. unde persequitur 
 eum usque ad terram, ut conprimens eum ostendat erroris 
 eius praeuaricationem manifestata in se ueritate. unde dictum 
 est: ueritas de terra orta est. proiectus enim 
 de caelis confugit ad terras, ut meditatam deitatem in 
 supernis expleret in inferioribus. unde dicit apostolus: ita

 

 
 
 
 ut in templo dei sedeat ostendens se quasi sit 
 deus. quoquo enim modo desiderium suum implere uult et 
 damnari; furore enim plenus minus putat esse damnari, quam 
 non explere auiditatem erroris.

Qua ratione pagani aduersus nos audeant congredi aut 
 fidem nostram inpugnare se putent, absolutum esse non uideo, 
 quippe cum nulla habeant adsertionum suarum documenta, 
 superstitionis suae dicam quam religionis. nam quae cauta 
 non habent proferunt, ut ipsi potius nouarum rerum auctores 
 et defensores habeantur. primo enim in loco deos se adserunt 
 colere, quorum nulla insignia, nulla dant testimonia. illos enim 
 deos appellant, qui se ausi non sunt hoc nomine nuncupare, 
 ut homines deorum auctores habeantur, cum deus auctor debeat 
 esse hominibus; ac per hoc uana et inanis adsertio est. quicquid 
 enim sine deo est, stabile esse non potest. manifesta enim esse 
 quae dico probant libri eorum, in quibus nihil diuinum, nihil deo 
 iubente legitur constitutum, sed singulos uiros propter quas- . 
 dam causas diuersa adserunt instituisse numinum sacrificia, 
 et hos, qui nullius meriti uiderentur, ut quae statuerant digne 
 statuisse probarentur. quando ergo quos deos appellant nihil 
 horum mandasse leguntur, qua auctoritate hi faciunt aut 
 accepto ferri putant, quod non probant mandatum, cum, si 
 etiam mandatum probaretur, examinandum prius fuerat, si 

 
 
 
 dignum esset aut debitum his oboedire, quorum nulla signa 
 aut prodigia ad commendationem diuinitatis in rebus gestis 
 exsisterent?

Sed solent ab his exclusi ad elementa confugere dicentes 
 haec se colere, quorum gubernaculis regitur uita humana. 
 a quibus, ut supra, requirimus, si mandatum est aut iussum 
 a deo, quem etiam ipsi magnum et summum fatentur et neglegunt 
 eum. si enim fieri debet, ab illo mandari oportuit, qui 
 auctor eorum dicitur. si autem ab illo mandatum non est, 
 praesumptio est et ad poenam proficiet, non ad praemium, 
 quia ad contumeliam pertinet conditoris, ut contempto domino 
 colantur serui et spreto imperatore adorentur comites. quo 
 modo istud inpunitum erit, quod etiam in hac uita uindicari, 
 et quidem acerbius, uideamus?

Sed forte ab his ipsis elementis dicant mandatum. ostendant 
 alicubi praeceptum, legant aliquando aliquid illos locutos. 
 quod si non ostendunt, qua poena digni sunt, qui auctores 
 praesumptae et confictae religionis deteguntur? libera sunt 
 ex hac impietate elementa. ipsa enim luminaria mundi accusabunt 
 illos aput iudicem deum, quia in hac consilii uanitate 
 minime se auctores ostendunt. similiter et illi, quos, cum 
 constet homines fuisse, deos nuncupant, cum coeperint pro 
 peccatis suis cruciari, in hac parte minime se reos esse defendent 
 in hos crimen hoc retorquentes, quibus cum non mandassent, 
 ut deos illos colere coeperunt.

Igitur quo pudore fidem nostram reprehendendam aut

 

 
 
 
 ridendam putant, quorum legem uirtutum testimoniis fultam 
 uident nec non et ipsius domini ac dei nostri relegunt uocem 
 dicentis: ego sum deus et non est alius praeter me? 
 quod si nudis uerbis diceret, non erat ei credendum, ne similes 
 paganis uideremur, qui nulla deorum suorum signa maiestatis 
 uidentes colere eos coeperunt et, quod peius est, inhoneste. 
 turpia enim illic aguntur, quae pudoris est reuelare, 
 et prudentes se appellant, quia lege sua sicut a samardaco 
 inluduntur.

Porro autem deus noster teste uirtute coli se mandauit 
 et, ut nihil suspicionis relinqueret, legem ipsam honestam et 
 sanctam et, ut deo dignum est, tradidit. nos uero, qui stulti 
 a paganis dicimur, deo nostro non credidimus, nisi nobis 
 satis fecisset testimoniis uirtutum, nec legem eius suscepissemus, 
 si non illam puram et ipsi professioni condignam cognouissemus..

Hinc est unde nihil apud nos in tenebris, nihil occulte 
 geritur. omne enim, quod honestum scitur, publicari non timetur; 
 illud autem, quod turpe et inhonestum est, prohibente 
 pudore non potest publicari. quam ob rem pagani mysteria 
 sua in tenebris celebrant, uel in eo prudentes. erubescunt 
 enim palam inludi; turpia enim, quae illic uice legis aguntur, 
 nolunt manifestari, ne qui. prudentes se dicunt hebetes his 
 uideantur, quos stultos appellant.

Sed M forte hinc illis stulti uideamur, quia lex nostra 
 castitatem, misericordiam, continentiam praedicat. apud illos 
 enim hace stulta sunt, quia omnis bonus malo malus est et 
 prudens stulto insensatus est. nam in tantum castitatem exsecrantur, 
 ut etiam cinedis delectentur magisterio eorum subiecti, 
 qui nisi tales fuerint, idonei BOA erant ipsi, si dicendum est,. 
 religioni. propterea enim absciduntur et habitum inmutant, ut 
 de uiris quasi feminae fiant et contra naturam subiecti muliebria 
 patiantur, ut tunc demum apti et digni sint ministri 
 superstitionis illorum. numquid accusari potest huius modi, 
 quem lex facit talem? ideo enim amisso uiri et actu et habitu 
 in mulierem transformatur, ut licenter muliebria patiatur.

Quae ergo putantur esse mysteria, ubi dehonesto inhonestum 
 fit et de incorrupto corruptum, cum hic sit uere cultus reli. 
 gionis, ut de turpibus honestos faciat et de indisciplinatis 
 modestos? quo modo cultores eius aemuli possunt esse bonae 
 uitae, quando mysteria legis eorum sine cinedis celebrari non 
 possunt? si ergo lex eorum his delectatur, peccator erit et stultus 
 quisquis non fuerit tatis. ideoque stultos nos appellant. colentes 
 enim haec turpia prudentes ab his iudicantur, euitantes autem 
 et fugientes stulti. quod quidem callide et astute ab ipsis uidetur 
 aptatum. idcirco enim legi suae adplicant nomen prudentiae, 
 ut contegant reprehensibilia eius, quia, ubi prudentia, reprehensio 
 nulla est. nostram autem legem stultam dicunt, ut 
 prohibeant ab ea. sed sublatis nominibus prudentiae et stultitiae 
 et submota omni inuidia, quam parit defensio ambarum 
 partium, ipsae leges inter se confligant, ut appareat ubi sit 
 prudentia et ubi stultitia. sed praesente signo crucis obmute- 

 
 
 
 scit paganitas et, si adest, quam uocant stultum, prudentia 
 illa, saera illorum respondere non audent; reprimitur enim 
 exta illorum et occultatur reuerentia Christianae maiestatis. 
 magna res, ut illa, quam uocant prudentiam, metuat illam, 
 quam appellant stultitiam.

Conferamus nunc tenorem legum. pagani deos deasque 
 colere se etiam literis profitentur; et uerum est quod dicunt, 
 quia et masculos colunt et feminas. Ianus enim et Saturnus, 
 Iouis et Mercurius et Apollo et ceteri, item Minerua et Isis. 
 et Frui illa et Uenus et Flora meretrix cum ceteris dii deaeque 
 sunt, sicut historiae tam Graecorum quam Romanorum 
 testantur. Christiani autem, utpote pauperes, quos stultos 
 uocant, unum deum colunt in mysterio, ex quo sunt omnia, 
 nec aliquid, quod ab eo conditum est, uenerantur. ipsum enim 
 solum sufficere sibi et abundare sciunt ad salutem non ignorantes 
 quia. si gloriam et nomen eius aliis deputauerint, offendent 
 eum, quia nullus imperator permittit ut nomine eius 
 tribuni et comites adorentur.

Conferantur nunc leges, ut uideatur ubi sit prudentia: 
 qui creatorem colit aut qui creaturam, qui dominum aut qui 
 seruos? potest fieri ut in aliqua domo praeter unum alius 
 dominus appelletur, ut pagani litteris forensibus instructi, qui 
 sibi prudentes uidentur, in uno mundo ab uno deo condito multos

 

 

 
 
 
 deos deasque uenerantur. procuratores enim et actores mundi 
 domini et dei nomine nuncuparunt, cum inprouidi detegantur. 
 illud autem asserere, quod perniciem pariat, inprouidi est et 
 stulti, quoniam necesse est deum iniuriam suam uindicare in 
 eos, qui conseruis suis domini dei nomen et gloriam partierunt.

Dehinc considerentur praecepta. lex nostra, quos stultos 
 uocant, antestites et ministros sine crimine sanctos et inreprehensibiles 
 praecipit ordinari; e contra autem paganorum traditio 
 antestites et ministros idoneos sibi esse non posse, nisi 
 . ei uiris transfigurentur in feminas, ut licenter et publice 
 muliebria patiantur et discussis in aqua inhoneste crinibus 
 mollem quassatamque uocem et turpem emittant. quod si publice 
 facerent, ab omni populo lapidarentur. et Cynocefalus 
 ille, qui nutabundus per omnia se circumfert loca quaerens 
 membra adulteri Osiris, uiri Isidis: ecce quibus ministris sine 
 magistris pagani prudentiae sibi nomen adsciscunt, cum . non 
 solum inprudentiae sit, sed et criminis! obscena enim et probrosa 
 diligere funestum est. illud autem quale est, quod 
 in speleo uelatis oculis inluduntur? ne enim horreant turpiter 
 dehonestari se, oculi illis uelantur. alii autem sicut ales alas 
 percutiunt uocem coracis imitantes; alteri uero leonum more 
 fremunt; alii autem ligatis manibus intestinis pullinis proiciuntur 
 super foueas aqua plenas accedente quodam cum gladio 
 et inrumpente intestina supra dicta, qui se liberatorem appellet.

Sunt et cetera inhonestiora. ecce quantis modis turpiter 
 inluduntur, qui se sapientes appellant! sed quia haec in tenebris 
 patiuntur, putant posse nesciri. ista enim omnia, quae a malis 
 et turpibus inuenta et ordinata sunt in occulto, sancta Christiana 
 fides prodidit et detexit. praedicata enim fide considerantes 
 qui audiebant, quid boni et sanctitatis publice promitteretur, 
 contulerunt se ad fidem occulta illa inhonesta et turpia relinquentes 
 et quo modo per ignorantiam inlusi sunt confitentes. 
 tunc enim iam pridem omnes prope in hoc uertebantur errore 
 et idcirco sibi prudentes uidebantur, quia qui reprehenderet 
 non erat. nam quamquam omnes errarent sub uno fallaciae 
 nomine, idolatriae unus quisque tamen iuxta mores suos et 
 conuersationem ordinauit culturam, ut unus error diuersitatem 
 haberet ex turpitudine et conuersatione auctorum. denique 
 sacra, quae Liberi uocant, inhonesta et uanissima sunt et plena 
 furoris; difficile enim inpurus non iracundus est. denique ubique 
 cum Priapo pictus uidetur, cum quo inhoneste uiuebat.

Hoc modo sunt et cetera sacra eorum; sed, ut posteri 
 his inuentionibus caperentur, subtilitate et astutia factum est 
 satanae. quamquam non sine consilio illius ista inuenta sunt, 
 inuentis tamen singulis aspersit quaedam praestigia, per quae 
 inliceret homines ad errorem, et sic factum est ut per traducem 
 antiquitatis commendaretur fallacia et excusaretur turpis 
 inuentio. per consuetudinem enim coepit turpe non uideri, 
 quod turpe erat nam cum dehonestantur aliqui, primo erubescunt; 
 postea uero blandiente consuetudine recedit pudor 
 mutata fronte, praeterea si multos uideat tales. nam quaestus

 
 
 
 turpitudinis tunc est, quando hi, qui nobiles dicuntur, dehonestari 
 uidentur; facile enim imitatores inuenit dehonestata 
 nobilitas.

Si ergo porro iam pridem propter hoc prudentes sibi 
 uidebantur, quia, cui foeda inuentio haec displiceret, non erat, 
 nunc, quia dei misericordia inlustratum est genus humanum 
 et declaratum crimen esse quod pro lege cedebat, stultum 
 autem quod putabatur prudenter inuentum, uel ab hac appellatione 
 cessare deberent permanere uolentes in detecto crimine, 
 cognoscentes nomen sapientiae a se alienum esse.

Sed ut addant ad cumulum confessionis suae, in stultitia 
 deprehensi fatuos uocant, a quibus conuincuntur. sed fidem 
 nostram et posteritatem accusant, in praeceptis autem non 
 negant nihil posse reprehendi. qui fidem nostram accusant, 
 non magis contra nos, sed contra auctorem nostrum suscipiunt 
 nos enim stultos, qui quasi rei fatuae fidem dederimus, 
 illum autem mendacem et circumuentorem nec non et malitiosum 
 pronuntiant, qui fidem traderet, per quam deciperentur 
 credentes. igitur prius non nos stulte credidisse probemus, 
 deinde causam acturi auctoris.

Cum in errore degeremus, in quo nunc manent pagani, 
 nullis uirtutum signis adtracti, sed nudis uerbis quae sacra 
 uocant percepimus prodesse putantes, non quod diuinitas 
 commendarat, sed quod uetus consuetudo tradiderat, in qua

 

 
 
 
 — quod non latet - diuersis inlusi uanitatibus nullam spem 
 salutis agnouimus, quid enim poterat prodesse res ab hominibus 
 inuenta? ut autem ad fidem dei accederemus et filium eius 
 incarnatum et cruci fixum crederemus, non uerbis suasum est 
 nobis, sed rebus. uidimus enim mortuos excitatos, leprosos 
 mundatos, caeco nato oculos restitutos, demonia eiecta et 
 simul omnes infirmitates curatas.

Nunc quando stulti fuimus iudicetur: cum nudis uerbis 
 credidimus, aut cum rebus ? sine dubio enim res ante uerba 
 sunt, quippe cum ad res significandas inuenta sint si ergo 
 traditioni humanae nulla suadente uirtute, quae ad inludendas 
 mentes hominum inuenta est, fidem dedimus, quanto magis 
 huic, quam diuinam et deificam omnia signa, quae deum inuocant, 
 contestantur! nonne digne stulti iudicaremur, si uirtutibus 
 non crederemus, qui sermonibus credideramus ? nonne 
 rationabiliter inprouidi et inconsulti notaremur, si aduocantem 
 spem non sequeremur, qui desperationi fueramus obnoxii ?

\'Sed\', aiunt e contra, \'stultum est quod creditur; non 
 enim ratione subsistit deum habere filium neque emortua et 
 dissoluta corpora rursus reparari ad uitam). omnes philosofi et 
 sectarum inuentores diuersis disputationibus inuicem se confoderunt, 
 nullus ad alterum transiens, quia unus quisque in 
 quo imbutus fuerat permanebat per id quod enim uerba contradictioni 
 obnoxia sunt, nullus alterum superabat; non enim erat

 

 
 
 
 unde se quis uictorem ostenderet, sed inuicem contradictionibus 
 se fatigantes minime alter alteri persuadebat.

Hinc factum est ut dei prouidentia, cuius sensus inuestigari 
 non potest, praedicationi suae uirtutem adiungeret, ut 
 ueritas praedicationis uirtutis testimonio probaretur, ut, qui 
 uerbis contradicere parati erant, uidentes uirtutem contradicere 
 non auderent. quae enim maior poterit esse testificatio ueritatis, 
 quam est operatio uirtutis?

Si quis autem opera uirtutum deneget accusans scripturas, 
 quo modo poterit stultam fidem nostram dicere denegans 
 scripturas? ubi enim scriptum est de Christo quod filius dei 
 credendus est, eodem loco uirtus testis inuenitur. et si cui 
 absurdum uidetur legenti Christum dei filium cruci fixum, 
 reuoluat et inueniet resurrexisse eum a mortuis et intellegat 
 non otiose eum mortuum este neque inuitum, qui potuit 
 resurgere, sed esse mysterium. quicumque ergo est ille, aut 
 tacebit de cruce - quia, si dixerit stultam crucem, non 
 poterit dicere stultam resurrectionem; excusat enim resurrectio 
 crucem — aut, si locutus fuerit de cruce, non poterit negare 
 prouidentiam esse in ea, quam uidet testimonio resurrectionis 
 firmari; aut.utrumque enim accipitur aut utrumque refellitur, 
 ut, qui non defendet, nec audeat accusare.,

Quare autem cruci figi se permiserit cognatis, mysterium 
 reseruandum est. mortem autem hanc in tantum commendauit, 
 ut clarificari se per eam testatus sit. nam et ait: potestatem 
 habeo ponendi animam meam et: potestatem

 

 
 
 
 habeo iterum sumendi eam. non ergo coactus est mori, 
 qui potestatem habuit et mori et resurgere. hanc qui abnuit, 
 non poterit dicere uiolenter illi mortem inlatam. si enim istam 
 negat, nec mortuum illum poterit adseuerare, quia haec illic 
 continentur, ubi morti traditus legitur. nemo enim ex superioribus 
 postrema aut ex postremis superiora condemnat, quia 
 contrarium non est quod unius corporis est.

De mortuis autem quod resurgant, dolo dicunt stultum 
 credere. uident enim exempla quibus credibile iudicetur. omnia 
 enim semina usibus necessaria, nisi dissoluta fuerint, renasci 
 rursus non poterunt. si haec in mundo hominum causa decreuit, 
 cur illorum ipsorum corporibus si haec praestaturus credatur, 
 stultum putant, nisi quia ipsi stulti sunt, qui plus deo 
 non dant, quam potest mundus? uirtutum tamen gestarum nunc 
 usque apparet umbra. quia enim tempus non est faciendarum 
 uirtutum — initio enim fieri oportuit, ut semen fidei per 
 hanc crementum faceret —, tamen etiam modo demonia 
 nominata cruce Christi terrentur et, si inpensius fiat, fugantur 
 et di paganorum formidine et metu nominatae crucis 
 responsa dare non possunt.

Si obprobrium est mors Christi, quare terrori est? res 
 enim, quae ex crimine uenit, non timeri debet, sed contemni. 
 quis enim timeat hominem pro crimine suo occisum? ac si 
 innocens fuerit, timeri tamen non potest, sed doleri. itaque 
 nisi sentirent demonia uel di paganorum sacramentum esse

 

 
 
 
 crucem Christi, nominata ea non terrerentur et, ut proprius 
 dicam, nisi rei essent, non timerent. hi enim omnes, qui ex 
 parte diaboli sunt, consenserunt in mortem Christi. unde cuncta 
 demonia siue di gentium nominata cruce Christi terrore concutiuntur. 
 omnis enim qui in alicuius innocentis morte reus 
 est, cum nomen eius fuerit memoratum, timor adprehendit cor 
 eius. recordatione enim habita delicti reum ae uidet: quanto 
 magis demonia uel di gentium, qui rei sunt necis domini et 
 saluatoris mundi!

Sed pagani antiquitatis causa uerum se tenere contendunt, 
 quia \'quod anterius est\', inquiunt, \'falsum esse non 
 potest\', quasi antiquitas aut uetus consuetudo praeiudicet ueritati. 
 possent enim homicidae aut molles aut adulteri uel -ceteri 
 criminosi per hoc inlicita sua defendere, quia antiqua sunt 
 et ab ipso mundi initio coepta, cum hinc magis intellegere 
 deberent errorem suum, quia quod reprehensibile et turpe eat 
 male coeptum probatur, quod autem honestum et sanctum 
 est digne colitur; nec posse turpe et reprehensibile ante sanctum 
 esse et inreprehensibile.

Et ad postremum paganorum traditio ab homine inuenta 
 negari non potest; quia autem nostra lex a deo data est, euidens 
 res est. in monte enim apparuit maiestas dei ad dandam 
 legem hominibus et, ut huic fides possit haberi, praemisit 
 signa multa et prodigia facta in Aegypto, quod hodieque libri 
 testantur a Ptolomeo reconditi in bybliotecam Alexandriae.

 

 
 
 
 sic ergo legem dignatus est dare, ut nemo ambigeret deum 
 esse qui tradidit. palam enim et manifeste uisa est omnibus 
 maiestas dei in tanto fulgore et terrore, ut et praeter eum 
 nemo alius deus crederetur et, quod iubebat, omni obseruatione 
 dignum haberetur.

Et ut omnia deificae rationi conueniant, inspiciatur 
 tradita lex, si quid in ea iniustum, si quid inhonestum, si 
 quid ridiculosum. sic oportuit deum innotescere, non ut in 
 angule per inposturam appareret, qui claudi non potest, neque 
 in speleo, ubi aliud est quam cernitur operante inlecebrosa 
 fallacia, neque ea seruanda traderet, quae, propter quod inhonesta 
 essent, in tenebris gererentur.

Cum enim unius dei notitia oblitterata esset in mundo 
 consuetudine delinquendi, quia mendacium uelamen praestiterat 
 ueritati, clemens et misericors deus nolens opus suum perditioni 
 obnoxium fieri uisitare dignatus est genus humanum, 
 non sic apparens sicut hi, qui falso di appellari uoluerunt, 
 sed, sicut est ueritas dei, ita se manifestauit, ut errorem adimeret, 
 qui falsorum deorum praedicatione mundi sensum corruperat. 
 denique supra sescenta milia hominum egressa de 
 Aegypto uidentes et cognoscentes dominum hunc esse supra 
 omne ex apparentia ineffailis gloriae proximare ad eum 
 timuerunt, sed longe curuato genu adorauerunt postea

 

 
 
 
 prosequentibus aliis signis, quam quae fecerat in Aegypto in omnibus 
 mirabilibus, manifestatus est unus esse deus.

Haec omnibus prope innotuerunt linguis, haec uicinis 
 gentibus terrori fuerunt. quid tale in diis gentium? cui genti, 
 cui populo gloriam suam ostenderunt? quae signa aut uirtutes 
 ad diuinitatis suae testimonium fecerunt? ubi aut quando 
 locuti probantur?.

Sed inrationabilis uulgus aut apparentes umbras aut 
 demonia aut simulacra mortuorum ut deos colere coeperunt; 
 quae res in consuetudinem uetustatis deducta arbitratur 
 rationis sibi ueritatem posse defendi, cum ueritatis ratio non 
 ex consuetudine neque ex uetustate, sed ex deo sit, qui non 
 uetustate deus probatur, sed aeternitate. quam ob rem fides 
 non coepta res, sed sine initio est. in deum enim credere 
 nostrum incipere est; nam quod creditur, aeternum est. quo 
 modo ergo anteriores se putant pagani, cum quando quod 
 colunt post deum est? numquid non opus post opificem est? 
 pagani colunt opera, nos opificem; illi creaturam, nos creatorem. 
 certe deus fecit mundum: age, facto notitiam suam non 
 ostendit? aut fecit hominem et noluit se ab eo coli, quem 
 fecit? sed absurdum est.

Factus ergo homo coepit uenerari suum conditorem, 
 quia et dignum est et causa hoc exigit. quod cum per desidiam 
 hominum obsoleuisset, reparauit istud deus in Abraham, 
 ut cognitio dei, quae fuerat in Adam, inciperet rursus in Abraham, 
 ut ab eo geniti sub hac cognitione educarentur et per 
 traducem non deficeret neque deesset, qui coleret deum, aduocatis 
 etiam exterae gentis hominibus ad istam dei cognitionem.

 

 
 
 
 qui ergo cognoscit, sub initio est; qui autem cognoscitur, 
 super initium est. qua igitur ratione pagani legem suam ante 
 dicunt fuisse quam nostram? si mundus ante deum est — quod 
 absit! —, sic potest et paganitas anteponi Christianitati.

Nemo miretur de nomine Christianitatis. est enim colere 
 unum deum in mysterio trinitatis, quia, si nomen Christi putatur 
 ei crisma, nominis tamen ratio ante creaturam est. apud maiores 
 enim nostros, qui in reges ungebantur, christi uocabantur habentes 
 imaginem uenturi Christi, qui natus de deo patre in regem 
 non inmerito Christus appellatur, quia, quod istis crisma, illi 
 dedit natiuitas. quem, quamdiu ignorant pagani, reprobant, 
 cum autem cognouerint, diligentius excolunt gaudentes quia 
 de malo transierunt ad bonum. qui enim in re tam friuola et 
 inepta pertinaces fuerunt, quam fortiores et uehementiores 
 erunt cognita ueritate! qualis ergo Christus noster est, qui 
 cum nescitur oditur, cum cognoscitur amatur! nam omnis 
 malus, cum nescitur, amatur, cognitus oditur. quanti retro 
 oderunt Christum, qui nunc amant quique dolent odisse se, 
 quod nescierant! inprudentis enim est odisse quem nescias, 
 quia probandum est an odio digna res sit. denique qui hodie 
 aduersantur, crastino defendent paenitentiam agentes tarde se 
 cognouisse quod uerum est. quodsi odio digna res esset aut 
 aliquid haberet fallaciae, cottidie ex Christianis fierent pagani. 
 porro autem, quoniam haec est ueritas, cottidie omni hora

 

 
 
 
 sine intermissione deserentes Iouem, inter quos sofistae et 
 nobiles muadi, qui eum deum cosfinxerant, confugiunt ad 
 Christum, cui est honor et gloria in saecula saeculorum.

Nihil tam contrarium Christiano, quam si arti matheseos 
 adhibeat curam. haec enim inimica dinoscitur dei legi. si enim 
 nascuntur qui mali sint et e contra qui boni sint, frustra lex 
 data dicetur, et non solum hoc, sed et iniustus habebitur 
 legis lator. qui enim lege data cogit homines contra id quod 
 nati sunt facere sciens non posse mutari naturam, ad hoc 
 utique legem dedisse uidetur, ut haberet occasionem, qua 
 crudelitatem suam de nece hominis satiaret. ut quid enim 
 prohibet, quod scit auerti non posse? aut quemammodum 
 damnat hominem qui non fecit, quod facere non potuit?

Si autem iustus uidetur, ut est — quia istud de deo 
 sentire nefarium est —, recte et salutari ratione legem dedit, 
 scius posse hominem continere se ab id quod prohibet lex. 
 igitur quia iuste legem dedit, non est utique inicus, cum 
 uindicat.

Itaque si legi dei fides commodanda est, quia iuste probatur 
 data, ars matheseos euitanda et fugienda est. hanc enim 
 astutia et subtilitas inuenit diaboli. quia enim aperte repugnare 
 non audet auctori, tergiuersatione id agit, ut et deo iniuriam

 

 
 
 
 faciat et hominem legi inimicam ©onstitueDS morte multet 
 secunda.

Qui ergo dei auctoritati cedit et factum eius retractari 
 nefarium ducit, legi ab illo datae obtemperat die noctuque 
 studiis eius insistens, nec aliquid aduersum respicit non 
 dubitans quia potens est homo praecepta eius seruare. nam 
 bi, qui peccare gestiunt, occasiones quaerunt quo modo peccata 
 sua a se faciant aliena, ut, dum naturae quasi inputanda 
 peccata sunt, inmunis esse uideatur a poena peccator. hoc 
 propositum horum est, qui desperatione promissae uitae praesenti 
 desiderant frui uoluptate.

At hi, qui freti fiducia fidei spem futurorum expectant, 
 hoc implere contendunt, quod in primordio renascibilitatis 
 polliciti sunt, ut abrenuntiarent pompis et uoluptatibus satanae. 
 quanta ergo subtilitate usus est satanas, ut promtiorem hominem 
 faceret ad peccandum, per quod inuidiae suae expleret 
 nequitiam! dum enim audit sic se natum esse, ut peccet, et 
 deum non ignorat esse iustissimum, credit se inpune peccare, 
 quia, qui iustus iudex est, non damnat eum, qui imperante 
 natura peccauit, nec quidem eius peccatum dicendum est, quod 
 alius egit per illum, si deceptus est homo; peccatis enim 
 pressus factus est morti obnoxius. igitur tollit omne hominis 
 bonum, qui tollit et malum. si enim peccator non habet poenam, 
 nec iustus coronam; et quid laudantur boni et reprehenduntur 
 mali? si enim huius naturae est ut peccare non possit, 
 quid laudas in illo, quod non est eius? et ut quid condemnas

 

 
 
 
 in peccatore delictum, cum scias non eius esse, quod peccat, 
 nisi quia iniustus erit, qui bonum laudat et malum accusat?

Sed forte dicatur e contra: \'bonam naturam in homine 
 laudo et malam condemno, quia et uinum bonum laudatur, 
 cum per naturam bonum sit, et malum recusatur, cum adaeque 
 natura hoc praestet). si ita esset, nihil erat reprehensionis in 
 causa, ut sic laudaretur iustus, ne corona dignus iudicaretur, 
 neque ita accusaretur iniustus, ut poena dignus diceretur. 
 porro autem et in praesenti et in futuro iustos remunerari 
 scimus et legimus et iniustos poenis subditos concremari, 
 quod iniustum utique uideretur, si iste, qui naturae suae rem 
 gesserat, igne ultore poenas pateretur aut alius adaeque naturae 
 suae rem exsequens praemiis adficeretur.

Si autem laudandus est bonus, quia quod naturae suae 
 erat fecit, laudari debet et malus, quia et ipse similiter quod 
 naturae suae erat gessit, ut unus quisque permanens in eo, 
 quod factus est, laudetur, quia, si in quo factus est manens 
 uituperabilis habetur, auctorem tangit uituperatio, qui talem 
 nasci fecit, qui displiceret.

Quodsi iure remunerandus est iustus et condemnandus 
 iniustus, iam non naturae respondetur, sed uoluntati, quia 
 natura libera est, uoluntas autem in causa est, quae sensibus 
 accessus patitur et recessus, ut iniustus uidens coronari iustum, 
 se autem damnari, sibi inputet, qui contra legem sensibus 
 credens malum fecit, cum potuit facere bonum. numquid potest

 

 
 
 
 accusari sol, quia urit, aut aqua, quia infrigidat? aut numquid 
 remuneranda est aqua, quia siti adfectos homines recreat, uel 
 praemiis adficietur sol, quia reficit homines calore suo post 
 frigorem? quod enim naturae suae est faciunt, unde nec condemnantur 
 nec laudantur; aliud enim facere nesciunt.

Sed quoniam non ita est, ut aestimant stellarum speculatores, 
 ratio actuum probat. nemo enim inueniri potest, qui 
 bene faciat semper aut male. tunc enim uideretur sic natus, 
 ut bene ageret, si inreprehensibilis permaneret; et ita digne 
 aestimaretur, ut esset malus, si in eo duraret ut male faceret 
 semper. at cum et illum, quem bonum putas natum, aliquotiens 
 uideas male agere et hunc, quem malum natum dicis, non 
 numquam cernas facere bonum, quo modo hoc uerum probas, 
 ut malus malus sit et bonus bonus, nisi quia hoc magis certissimum 
 est, quia, ubi animum quis dederit, in eo proficit? nam 
 et causae sunt, quae generant peccata, ut aut inuideat aut 
 litiget aut inimicus existat.

Illa autem, quae a lege prohibentur, non palam neque 
 manifeste, sed occulte admittunt. quare, nisi quia reuerentur 
 legem ? sin uero, ita ut adserunt, ad hoc nati essent ut male 
 facerent, non quaererent latibula neque aliquam legi reuerentiam 
 exhiberent, sed passim ea facerent, quae cogeret natura. 
 sed cum uideas procurari peccatis et excogitari ubi possint 
 latenter admitti — et loca enim et personas et tempora eligunt, 
 ut mali propositi impleant uoluntatem —, simili modo 
 etiam boni iudicio quodam bona opera sua decernunt, ut pro 

 

 

 
 
 
 tempore et causa alicuius bonum suum distribuant, quod utique 
 non iam naturae inputandum est, sed, quae in natura est, 
 uoluntati. si autem naturale esset, cessaret iudicium.

Nam si rem plenius discutiamus, qui nunc iusti sunt, 
 iniustos illos prius fuisse ostendemus, data autem opera inmutati 
 sunt. ipse etenim Abraham per fidem iustus factus legiturante 
 ergo non fuit, quippe cum patre suo duce idola coluisse 
 intellegatur - et Zacheus utique, cui post uulgarem uitam testimonium 
 perhibet dominus, et uas electionis, qui istud etiam 
 fatetur dicens: eramus et nos natura filii irae, sicut 
 et ceteri. quia cedit uoluntas pro natura — ex uoluntate enim 
 quis iudicatur, non ex natura —, sine dubio et omnes martyres 
 et iustificati sunt boni, quia non fideles nati, sed renati sunt. 
 et quantos scimus turpis uitae fuisse et prodigos cultores 
 luxoriae, qui nunc continentes et sancti sunt! accedente enim 
 timore dei uincuntur uitia, quae prius dominabantur.

Quantum autem possit timor legis, hinc aduertamus. 
 ante Iuliani edictum mulieres uiros suos dimittere nequibant 
 accepta autem potestate coeperunt facere quod prius facere 
 non poterant; coeperunt enim cottidie licenter uiros suos dimittere. 
 ubi latuit fatum tantis temporibus? timore, credo, legis 
 occultabat se. .

Illud autem quo modo subintrauit, quod tradidit Moyses? 
 dormientibus, credo, fatis. tanta enim tradita sunt illis seruanda 
 et talia qualia nulla gens habet praecepta. et ne hoc aliquis ad 
 plagam caeli referendum putet, in omnem prope orbem dispersi 
 mandata legis suae custodiunt. haec praecepta contra fata sunt

 

 
 
 
 non enim fuerunt forte tribus milibus annis et -supra a constitutione 
 mundi; postea autem data permanent usque ad finem. 
 quod ergo tot milibus annis non fuit, quo modo coepit? stellarum 
 enim cursus a constitutione mundi est..

Et quid illud est, ut, cum tanta multitudo Iudaeorum 
 sit per totum mundum, nemo inmutetur ex his ut fiat gentilis, 
 cum uideamus ex paganis, licet raro, fieri Iudaeos? ecce, quantum 
 pertinet ad ritum Iudaeorum, exclusum est fatum, quia 
 et extra fatum esse coeperunt et in eo permanent.

Quid uidetur de Sodoma et Gomorra, quorum qualis 
 fuerit exitus, uindictae obtutibus adiacet? sic fuit, ut omnes 
 spurcitiae infamia adspersi diuino igne consumi mererentur. in 
 cataclismo omnes unius fati fuerunt, ut una morte et eodem 
 tempore cuncti perirent excepta domo Noe. et omnis exercitus 
 Pharaonis uno decreto natus dicetur, ut ineptus error matheseos 
 uindicetur, quia demersi sunt in Rubrum Mare cum suo 
 rege? et alia quanta exempla sunt, quae praetermittimus, quia 
 ad satisfactionem sufficiunt duo exempla, quanto magis tria!

Nam et cunctae gentes diuersa habent instituta et, quod 
 alibi licet, hic non licet et iterum, quod hic licet, alibi non 
 licet. hic enim in urbe Roma et finibus eius, quae sacratissima 
 appellatur, licet mulieribus uiros suos dimittere, cum cautum 
 sit in lege diuina, ne quidem uiri ut hac potestate uterentur, 
 excepta fornicationis causa. ecce in hac re meliores 
 sunt barbari! quod et hic seruari posse non inpossibile est,

 

 

 
 
 
 quia prius seruatum docetur. mutatum est ergo fatum, quia 
 coepit licere, quod ante prohibitum erat.

Et eunuchos in regno Romano fieri non licet, apud 
 alios licet quia autem et hic possent fieri, in absoluto est; 
 nam factum, licet occulte, probatur. si autem cessaret timor, 
 publice fieret. metus ergo prohibet fatum; uincitur enim, si, 
 quod uult facere, non facit.

Et Persae mulierum more inaures habent, quod hic 
 inhonestum et inlicitum est, quia autem et hic possit fieri, 
 testantur antestites Matris, quae appellatur Magna — et re uera 
 magna fuit, sed meretrix; sed in eo distat, quia isti cinedi 
 sunt, illi uiri — et quid dicemus? in omni orbe terrarum hi soli 
 hoc fato nascuntur, ut abscisi in mulieres transformentur, ut 
 in toto mundo isti pauculi inueniantur, quos constat miseros 
 circumueniri et promissis praemiis ad hunc dolorem et dedecus 
 cogi? si autem ad hoc nati essent, non cogerentur.

Persae licitum habent cum filiabus suis conuenire, quod 
 et hic fieri posse ostenditur, per id quod a quibusdam factum 
 probatur. sed quia uindicta interuenit, metu correpti sunt, 
 ne facerent, quod potest fieri, sed non licet. omne enim, quod 
 prohibetur, ideo prohibetur, ne, quia potest fieri, fiat; si autem 
 fati esset, non posset fieri neque prohiberetur. nam si non est 
 fati et prohibetur, posse fieri quod fati non est significatur. 
 et quae prudentia est prohibere quod non potest fieri? aliquis 
 prohibeat, ne quis de urbe Roma transuolet in Hispaniam,

 
 
 
 aut ne quis umeris montem transferat? illa autem, quae possunt 
 fieri, cum non debeant, prohibentur.

Mos Maurorum est, ut inaures etiam in naribus habeant 
 feminae. numquid fati est? si fati esset, huc translatae sic 
 manerent, quia, si fatum est, unus quisque secum habet fatum 
 suum; sed quia non est fati, omnes inde hic inmutantur uidentes 
 turpe istic uideri, quod illic decorum putatur.

Certe apud omnes gentes numerus numerus est et terra 
 terra est et aqua aqua est et aer aer est et ignis ignis est. 
 numquid potest alicubi repperiri terra, quae non arida sit, 
 aut aer, qui palpabilis sit, aut aqua, quae non fluxa aut frigida 
 sit, uel ignis, qui frigidus sit? sic ubique Iuppiter Iuppiter 
 est et Saturnus Saturnus est et Uenus Uenus est; eodem modo 
 et cetera signa. ars enim ista una ratione ubique tractatur.

Sed, quia apud omnes gentes instituta manent non 
 fatorum ratione, quae ubique una est, sicut tractant, sed hominum 
 excogitatione — quidquid enim alicui, qui primus putatus 
 est apud suos, ratione dignum uisum est et aptum decori, 
 statuit quibus praeerat —, inde una quaeque regio uel gens 
 propria habet quae seruet, sicut Solon et Licurgus multa statuerant, 
 quae a Graecis legis more seruarentur, quae paulatim 
 deficiente regno eorum oblitterata sunt.

Nam regibus Iudaeorum mulae placuerunt ad sessum; 
 Romanorum autem non mulae, sed equi; Garamantis autem, 
 qui supra Tripolim Afrorum sunt, regibus tauri placent ad 
 sessum; Persarum uero reges in lectulis feruntur — nam 
 ueteres reges Persarum nec uidebantur a populis —; et reges

 

 
 
 
 Madiam caipelis delectantur ad sessum, ita ut colla illorum 
 aureis exornent torquibus; et per Africam asinis magis uolunt 
 sedere quam equis. -.

Cum omnia ubique sint, non tamen omnibus omnia 
 gratiosa sunt, quia unus quisque eligit, quid magis apud illum 
 habeat gratiam. nam et nobis ipsis diuersa uoluntas est et 
 in uestibus et in cibis et in cetero usu et in ipsa sententia. 
 quod ne fati dicatur - quia multorum diuersa adserunt fata — 
 haec res prohibet, quia frequenter mutatur in nobis uoluntas. 
 quod enim diu amamus, postea despicimus et diligere incipimus, 
 . quod prius non libenter habebamus, et facta consuetudine 
 inmutati manemus.

Ordinem autem sic dicunt esse fatorum, ut sit quid 
 quibus efficiant temporibus per interualla recurrentia pristina, 
 ut puta quod hodie faciunt, iterum faciant post tempus.. non 
 enim in uno dicuntur manere; nam per disciplinam et consuetudinem 
 uincuntur.

Mulieribus etenim Romanorum multis temporibus uini 
 usus incognitus fuit. disciplina enim facta consuetudine confirmauit 
 sensum suum, ut retineret quod prodesse didicerat. 
 numquid illis temporibus haec fata fuerunt et postea mortua 
 sunt, ut cessaret res bene inuenta? sed non fata hoc, sed 
 disciplina inuenerat. adubi autem recessum est a consuetudine, 
 periit disciplina.

Et ueteres Romanorum tantae continentiae fuerunt, ut 
 etiam oblata munera refutarent bonam famam diuitias arbitrantes 
 et uirtutem uoluptatibus praeponentes. et his fatis

 

 
 
 
 successum est aut obierunt; sed non fati fuit, sed disciplinae, 
 quae etiam ipsius fati pedagogus est. quo modo enim posset 
 fati esse, quod neque ante tempus habuit neque nunc habet?

Et quid est, nescio, ut tantam inuidiam fato faciant, ut in 
 omnibus gestis ipsum dicant auctorem, cum sit et non sit? 
 ubi enim disciplina est, non est et, ubi consuetudo est, non 
 est et, ubi casus est, non est. ubi autem uidetur esse, timore 
 legis uincitur; et libido enim metu conpescitur et quaestus 
 pecuniae propter deum promerendum repudiatur. in hac ergo 
 parte negari non potest, quia non potest non esse, quod uincitur, 
 et tamen recte potest dici et in eo ipso non esse, quia 
 caret auctoritate, quod uincitur.-

Itaque dei legem qui sequitur et consuetudinem tenet 
 bonae uitae, huic cedunt omnia quae dicuntur fata. tantum 
 enim potest consuetudo, ut etiam bestias mitiget. nam male 
 uiuere uolentes ipsi sibi fata constituunt. per luxoriam enim 
 et uoluptatem fit intemperantia et inquietudo, quae parit incontinentiam 
 et iracundiam. et scientes istud poena dignum, ut 
 inmuues se faciant, pudorem passi fatis hoc adscribunt, cum 
 de hac re cogitantibus adiutorium faciant demones: qui ad hoc 
 stant, ut male cogitantibus tribuant effectum, istos fata appellant 
 non intellegentes, quia sunt hominis inimici.

Nam si per sensus non subintrarent peccata ad animam, 
 sed de intus nascerentur, recte omne, quod delinquitur, lato... 
 rum esse diceretur. at cum uideant autem per uisum et

 

 
 
 
 auditum et per reliquos sensus nasci concupiscentiam peccatorum 
 adiutantibus inimicis, qui suggerunt faciendum. quod contrarium 
 est et non putatur, quamdiu fiat — dulce enim uidetur, 
 cum fit aut antequam fiat; perfectum autem apparet 
 esse amarum —, quid fatis inputant?

Quia autem potest uinci, hinc aduertimus. cogitantibus 
 etenim nobis et de aliqua re sollicitis silent inimici et conquiescit 
 libido; non enim possunt suggerere occupatis nobis. 
 numquid aliquis ad aliquam rem alicui dedito aliud suggerit? 
 non facit sciens aut non se audiri aut aporiari quasi inportune 
 suggerentem. ita et inimici, quos constat esse demones; 
 hi sunt enim dii paganorum, qui, si uiderint diuinis rebus nos 
 occupatos, non se ingerunt ad contraria suggerenda, sed in 
 insidiis sunt quaerentes occasionem, qua se inmergant.

Munimenta ergo sunt animorum meditatio assidua legis 
 dei et operatio, quia, si otiosos nos uiderint a rebus diuinis, 
 exsuscitantur ad sollicitandos nos. ipsi sunt enim qui per carnem 
 et sanguinem seminant concupiscentias. quamuis enim 
 habeat caro proprium motum originis suae, quia non est otiosa 
 carnalis natiuitas, tamen in hac re accedit ad necem hominum 
 adiutorium demonum.

Diuersa enim sunt demonia et disparem habentia uoluntatem. 
 quaedam autem sunt, quae, cum perturbant animos, 
 elidunt corpora; quaedam uero admiscentia se sanguini generant 
 animis desideria; alia autem cordi hominis se copulantia 
 suggerunt cum blanditiis contraria; nonnulla autem sunt, quae

 

 
 
 
 sola corpora obligant infirmitatibus, sicut et illam filiam Abrahae, 
 quam dominus curauit.

Haec omnia ignorantes pagani fatum appellant, cum 
 diuersae sint causae et ista ab inimicis procurentur, ut quacumque 
 ex causa inretitus homo subiciatur passionibus. sedfatum 
 bonum appellant, cum bene temperata sunt corpora aut 
 affabilitate commendantur habentia gratiam quandam; malum 
 autem fatum esse, si plus caloris habeat aut umoris, aut si 
 non sit aspersus gratia, sed magis ad detrimenta paratus, quos 
 infortunatos uocant.

Fac uera esse. uidemus enim haec etiam in animalibus, 
 ut plus habeant caloris; sed animalia non sunt rationabilia 
 sicut homo, ut possint adhibita cura corpus suum temperare. 
 ideo enim imperator est corporis animus, ut gubernet eum 
 retinaculis legis diuinae. ea enim, quae siue inpulsu carnis 
 siue ab inimico suggeruntur, non esse utilia lex ostendit 
 diuina, quam ideo adiutorio dedit deus, ut dictantem inimicum 
 mala quasi bona respicientes legis praecepta intellegamus 
 illum esse seductorem, quia aliud suadet quam docet lex.

Sic ergo frenatur corpus, ut, quia feruet, minus illi 
 detur et a deliciis retineatur. sicut enim corpus febricitans 
 si accipiat escam aut potum, increscit illi calor, ita et huius 
 modi corpora, quae sanguinis feruore uruntur, uehementius 
 exardescent, nisi fuerint gubernata. igni enim si non des escam, 
 sopitur.

Animi est ducere corpus; si autem dimiserit eum, ut

 

 
 
 
 eat quo uult, praecipitat eum, sicut equus frenosus neclegentem 
 sessorem. et quia corporis feruor plus exardescit agentibus 
 inimicis ad deceptionem animae, quia non corpus desiderat, 
 sed calore suo generat animae desideria, dei nostri 
 tuitio imploranda est ad tutelam, ut prohibeat eos — quia non 
 est nobis conluctatio aduersus carnem et sanguinem, 
 sed aduersus principes et potestates —, quibus 
 amotis facile erit carnis et sanguinis motum conprimere. extinguitur, 
 enim incendium, si desit materia per quam uiuat.

Illis autem eueniunt quae a mathematicis. dicuntur, 
 qui credunt futurum quod dicunt. id enim agitur subtilitate 
 demaniorum, ut ea efficiant, quae antestites illorum dixerint 
 futura, ne falsi detecti prodantur. circa eos uero, qui responsis 
 illorum non commodant fidem, non praeualet effectus eorum, 
 quia neque ipsi tam intenti sunt, ut satisfaciant eis, qui illis 
 non credunt, neque patitur deus facere illos per quod seducantur 
 fidentes de deo et non credentes diabolo. omnia enim 
 sic deus constituit, ut secundum unius cuiusque fidem eueniat 
 ei, ut arbitrium liberum maneat uoluntatis. ac per hoc qui 
 deo credit ad auxilium eius confugiens, nibil ei poterit praeualere; 
 certus est enim in potestate eius esse, quae fecit, et 
 non audere contra eum, quem uidet deum communem habere 
 propitium.

Certe deus fecit mundum et solem et lunam et stellas 
 creauit constituens eis cursus, quibus gubernatur genus hominum. 
 numquid non habet potestatem imperare illis. ut aliquando 
 aliud faciant, quam decretum habent? sic enim ea condidit, 
 ut uoluntati eius subiaceant et tunc demum cursus decretos

 

 
 
 
 exsequantur, si aliud minime fuerit praeceptum: ut, si rogatus 
 ab his fuerit quibus ministrant, per id quod aut inportunae 
 sint pluuiae aut nimia siccitate steriles fructus appareant, 
 iubeat temperari tempus aut, si forte, ut adsolet, irato. deo 
 uiuant homines, dum per luxoriam et uanitatem oberrantes 
 non faciunt quod placet deo, diutissime suspensa pluuia, ut 
 factum legimus sub Helia et Heliseo, famem excitet super terram, 
 satisfactione placatus adnuat, ut imbres iungent aridam.

Eodem enim modo ratio. mundi est, ut imperium sae* 
 culare. quo modo enim quidam pressi a rectoribus prouinciarum 
 ad auxilium imperatorum decurrunt ut erigantur, ita et 
 homines, si aduersa sibi uiderint tempora, supplices se praebeant 
 deo, in cuius potestate sunt omnia.

Sed hoc mathematicis non uidetur. aliud enim fieri inquiunt 
 non posse, quam ut sidera decretas sibi impleant causas; 
 et neque reuocari neque ad aliud inpelli possunt, sed semel 
 statuta seruant officia. haec mathematicorum. adseueratio est, 
 ut dicant fata inmutari non posse neque precibus aliquid impetrari, 
 quia semel deum dicunt statuisse totius mundi rationem 
 et ministris sideribus tradidisse, quae neque retro neque ante 
 ferri possunt.

Hic est error mathematicorum, quo etiam deum pulsant. 
 per hanc enim adseuerationem negant, aliquid posse fieri extra 
 ordinem mundi, ut omnia, quae in mundo a deo facta leguntur, 
 si a mundi lege discordant, negent credenda, illa autem 
 asserant, quae iuxta statuta mundi facta dicuntur, ut neque. 
 uirgo peperisse dicatur neque uirga Aaron floruisse et

 

 
 
 
 fructum adtulisse neque Sarra anus peperisse. haec enim mundi 
 ratio non habet, quia extra mundi ordinem a deo facta leguntur. 
 et quid mirum, si auctor mundi fecit quod non potest mundus?

\'Sed transgressus uidetur\', aiunt, \'rationem quam 
 statuit, ut aliter ipse fecisse dicatur, quam mundo decreuit\'. 
 age uero, mundo legem statuit faciendi aut generandi: numquid 
 sibi? et humilitas eius erat, si sic faceret, sicut ab 
 eo conditus mundus. et unde ab eo factum intellegeretur, si 
 mundi lege fecisset quod fecit? ut autem intellegeretur a deo 
 factum, non a mundo, alio ordine factum est.

Certe soli decreuit ut incessabiliter impleat statuta spatia 
 nec habeat licentiam standi: numquid, quia hanc legem ei 
 statuit, nec ipsi licebit statuere illum?

Certe iudicibus statutum est, ne liceat illis in reum 
 datam sententiam reuocare: numquid et ipse imperator sub 
 hac erit lege? nam ipsi soli licet reuocare sententiam et reo 
 mortis ignoscere: quanto magis deo licere debet, quod mundo 
 concedi non debuit, quia creatoris sui est famulus! denique 
 mundus per legem sibi traditam occidere potest, uiuificare 
 non potest. per intemperantiam caecum creare potest, oculos 
 illi reformare non potest; inbecillem et aegrum facere potest, 
 curare illum non potest, hoc enim deus sibi reseruauit, unde 
 appareat eum omnium esse dominum. ad subruendum enim 
 fatum pertinet, quia mortui resurrexerunt, caeco nato oculi 
 reformati sunt, aegri et paralitici confirmati sunt et cetera, 
 quae facta sunt talia, ut confugientibus ad deum, si quid fati

 

 
 
 
 esse potest, inpedimentum adferre non possit. dicit enim Iohannes 
 apostolus: maior est, inquit, qui in uobis est, quam 
 qui in hoc mundo.

Rogatus enim deus etiam quae statuit amouet. nam 
 utique statuit in peccatores uindicandum et tamen deprecantibus 
 ignoscit, quia ipsi soli licet ligare et soluere. unde cum 
 soli statio concessa non sit, sub Iesu Naue iussus est stare 
 et oboediuit eius imperio, contra id quod sibi in ratione mundi 
 fuerat praeceptum. sub Ezechia autem amplius factum legitur, 
 quia, ut Ezechias, quod sibi promissum erat, uerum esse non 
 dubitaret, signum tale accepit, quod nouum esset et humanis 
 auribus inauditum. non enim, sicut prius, soli iussum est ut 
 staret, sed ut reuerteretur retro, quod uidens Ezechias certum 
 haberet posse sibi eum quindecim annos addere ad uitam. 
 qui de nona hora fecerat sextam. et quia contra mathematicos 
 est quod Ezechiae concessum est — negant enim posse addi 
 ad uitam —, signum iterum in hac re, quod contra mathematicos 
 esset, accepit. inpossibile enim asserunt aliud astra 
 facere quam habent constitutum.

Certe fati esse dicunt seruum habere aut non habere. 
 esto. ab initio mundi haec fata ubi fuerunt? usque ad diluuium 
 enim et infra multa serie annorum transacta non fuit haec 
 condicio seruitutis. aut numquid ex Nini temporibus haec fata 
 coeperunt, qui primus dicitur finitimis bella inferre coepisse

 

 
 
 
 et captos facere seruituti obnoxios P uides ergo postea hoc 
 inuentum et non esse fati, sed actus demonum, quia, si fati 
 fuisset, ab initio mundi fuisset. ipsa enim sunt sidera, quae 
 facta sunt in initio, et in eo manet cursus eorum.

Et antea uita hominum agrestis erat nec diuitiis studebatur: 
 quo modo nunc astrologi per astra dicunt diuites et, pauperes 
 fieri? numquid mutata sunt astra, aut uersutia et praestigium 
 est satanae, ut ea per stellas dicat fieri, quae angelis 
 suis ministris operatur? accedente enim tempore, quo interitus 
 ei adpropinquat, maiora adinuenit, per quae peccetur.

Ecce scimus fame laborasse Italiam et Africam, Siciliam 
 et Sardiniam: dicant mathematici, si omnes hi unum fatum 
 habuerunt, cum inter centum nec duorum sibi fata conuenire 
 posse dicantur. erubescant et taceant et deo subplices manus 
 tendant, in cuius potestate sunt omnia. sed in hoc forte subreptum 
 est fatis: quid dicemus de Pannonia, quae sic erasa 
 est, ut remedium habere non possit?.

0 infirmitas eorum, qui fide pendula Christianos se profitentur! 
 dum enim de promissis dubitant, nec de his quae 
 facta sunt cogitant. si enim ea quae a profetis et apostolis 
 gesta sunt considerarent, numquam fabulas mathematicorum 
 admitterent. scirent enim omnia in dei esse potestate nec terrerentur, 
 quando bonis mala accidunt, quia in futuro iudicio 
 remunerabuntur, memores apostoli dicentis: quia per tribulationes, 
 inquit, oportet nos intrare in regnum dei. 
 contentus enim et dei sui exspectans iudicium remuneratus

 

 
 
 
 etiam uindicabitur. si enim in praesenti uindicari desiderat 
 aut omni auiditate praesentibus frui copiis, dubitat de promissa 
 uita ac per hoc in futuro inter perfidos deputatus poena 
 dignus habebitur. mundum enim deus propter exercitium fecit 
 et omnibus copiis honestauit duas causas proponens, praesentem 
 et futuram, caelestem et terrenam, ut ad probationem 
 essent hominum, ut qui spreta futura uita praesentem elegeret 
 carni deputaretur, qui uero praesenti futuram anteponeret 
 spiritalibus dignus haberetur, et qui iniuste pressus potentia 
 iniustorum querellas deo deponeret uel reseruaret in futuro 
 iudicio releuatus spiritali gloria honoraretur. unde nullus sanctorum 
 in mundo gloriosus apparuit neque praesentes dilexit 
 delicias. hinc apostolus: habentes, inquit, uictum et uestimentum 
 his contenti simus. sed queritur Christianus et 
 dolet, si quis felix uideatur in saeculo, cum Christianorum 
 dignitas et felicitas non in terris promissa sit, sed in caelis: 
 quo modo ergo Christianum se dicit, qui non illic gloriari 
 uult, ubi promissum est, sed hic, ubi prohibitum est? si 
 enim expediret praesentibus frui, non utique haec contemnentibus 
 caelestia promitterentur.

Qua igitur spe Christiani mathematicis aures commodant, 
 cum audiant Iohannem apostolum clamantem et dicentem: 
 nolite diligere hunc mundum neque ea, quae in 
 mundo sunt? itaque si haec sunt fidei uel legis nostrae 
 praecepta, ne mundus diligatur neque ea, quae in mundo sunt,

 

 
 
 
 quid est ut quidam nostrum querantur contristati de aliorum 
 felicitate quae est in mundo, quae apud deum forte infelicitas 
 est, cum magis gaudere deberent, quia non illis mundus praestat, 
 per quae obligati teneantur humanis rebus obnoxii?

Felicitas enim ista securitatis facultate accepta diuinorum 
 caret sollicitudine. indiligens enim sit necesse est circa 
 diuina oracula, qui omnibus necessariis refertus, unde sit 
 sollicitus, non habet. alia enim sollicitudine incipere solent 
 laborare huius modi, ut amplificentur in saeculo, quod sine 
 peccato non potest fieri. si propius autem aspiciatur, uidebitur 
 inimicus magis illorum esse mundus, quos beatos dicitur facere, 
 uix enim aliquis illorum caelestia cogitat.

Gaudendum ergo Christianis est, dum recte conuersantes 
 premuntur in saeculo. hic enim uicit saeculum, qui contentus 
 quo modo illi euenerit in saeculo deo suo gratias agit, a quo, 
 si qua hic denegata uidentur temporalia, reddi speret aeterna. 
 ut quid enim deus futurum iudicium statuit, nisi ut qui iniuste 
 deprimuntur ad tempus, in uita aeterna (exaltentur) conpressis 
 his, qui per potentiam contemnentes aut non credentes futurum 
 dei iudicium inpunitatem esse scelerum arbitrati sunt?

Sed fatorum adsertores negant futurum iudicium. si 
 enim nascuntur qui boni sint et e contra qui mali sint, quid 
 laudas aut accusas, quando neque bonus congressus laborauit, 
 ut uinceret, neque malus neclegens fuit, ut perderet? istas

 

 
 
 
 quidem inter priuatos fabulas uenditant. nam iudiciis oblati 
 peccatores numquam ausi - sunt crimina sua fatis excusare, 
 sed semet ipsos reos confitentes iure se sententiam excipere 
 non negant. itaque legis auctoritas rationem calcat fatorum ita, 
 ut ne nominari quidem possit, cum se commouerit lex.

Quo modo autem euasuros se in perpetuum credunt, qui 
 nequiter uersati legis seueritatem studio quodam ad tempus 
 effugiunt non cogitantes auctorem legis hinc dissimulare 
 non posse? nam hic imago legis est, illic ueritas, et qui inludit 
 imaginem, ueritatem inludere non potest. numquid est aliquis 
 locus sine deo aut aliquis manus eius effugiat? putant autem 
 blandientes sibi, quia qui hic euadit iam securus sit. et quo 
 modo hoc iustum aestimant, ut aliis in talibus causis damnatis 
 isti euadant?

Certe deus mundum constituit et qua lege uteretur 
 ostendit. diligens enim opus suum ostendit ei uiam, qua itur 
 ad uitam, ordinatis quibus ducibus uterentur, quia est et uia 
 quae ducit ad mortem. numquid non ergo requirere debet, si 
 hi, quos ministros regni sui posuit, eo iure, quo constituit, 
 populum eius gubernarunt, aut si populus edictum eius suscepit, 
 ut et ministri fideles inuenti laude digni sint aut infideles 
 poenis subditi, similiter et populus lege seruata laudetur 
 aut contempta damnetur? hoc iustum est, hoc causa 
 ex?oscit.

Quo modo ergo quibusdam displicet futurum iudicium 
 credere? sed hoc mathematicorum inuenit amentia. quo modo 
 enim possent futurum accipere iudicium, qui praesenti repugnant, 
 quia iudicium in natiuitate esse contendunt? et quia 
 ueritas, cum putatur premi, resurgit, ipsi, qui quodam iudicio 
 naturali bonos et malos non fieri, sed adserunt nasci, peccantibus 
 retribuunt nec patiuntur inulta esse peccata. uirgis enim 
 pistrino uinculis intus corripiunt, quos foris inemendabiles 
 adserunt natos. aliquis prudentium corripit quem scit emendari 
 non posse? quod quidem aut stulti est aut iniqui.

Sed ne hoc ipsum fato dicant fieri, quia qui sub 
 fato est non facit quod uult, ut etiam ipsi naturale habeant 
 ut uindicent in eos, quos sciunt inconuertibiles manere naturaliter, 
 et uere, quia sic dicendum est, ut quidquid fati esse 
 dicitur stultitiae deputetur. quam enim stultum est ut* cum 
 dicant aliquem malum natum, nec illum bonum probent quem 
 adserant bonum natum! quo modo enim potest bonus iudicari, 
 qui rem iniquam facere deprehenditur? quid enim tam iniquum, 
 quam ut caedatur, qui negatur aliud potuisse facere quam 
 fecit?

Et si omnia fato fiunt, quo modo lex subintrauit, quae 
 non sinat fieri quod fati est? si enim tollatur lex, passim 
 publice inlicita fient nec potentes poterunt ferri nec erit libertas, 
 quia et qui nunc non cogitat malum sublato timore incipiet 
 malus esse. denique legimus legem malorum causa datam.

Sed et hoc ipsum fati forte fuit, ut lex daretur. et 
 qua ratione fata subsistunt, si generant a quo destruantur, 
 quia quod fati est contra dixit lex fieri debere? carent ergo 
 ratione, si contraria sibi generant, et iniqua sunt, quia nasci 
 faciunt homines ad damnationem, et si iniqua sunt, auctoritatem 
 habere non debent, quia omne iniquum punitioni obnoxium 
 est. ,

Aut ne forte legem nihil prodesse dicant, quia qui sic 
 natus est, ut malus sit, per legem non potest inmutari? quod 
 si est, superflue lex data est; et quo modo fata rem superfluam 
 nasci fecerunt, quia \'nihil sine fato\'? itaque fata et pro 
 se et contra se faciunt. quod si ita est, stare non potest quod 
 per inconstantiam rationis non tenet firmitatem.

Sed ne propter hoc legem fata esse uoluerunt, ut quos 
 malos fata faciunt nasci a lege damnentur, ut conueniat fatis 
 et legi ad horum punitionem? ad hoc quid erit quod dicatur, 
 nisi quia et leges et fata proprio iudicio condemnari 
 merentur, si pari iniustitia hoc elaborant, ut occidantur 
 qui non sponte, sed fatis agentibus mala fecerunt? ad haec 
 lex contra dicit, quia fata propria professione damnanda 
 sunt. non enim negant eos qui mali sunt fati esse quod 
 mali sunt. lex autem usque adeo aduersa est fatis, ut neget 
 malos fati esse quod mali sunt, sed uoluntatis illorum; 
 quam ob rem reos illos rite constituet. nihil ergo legi et 
 fatis commune est, quando a lege negatur quod a fatis adseritur.

Qua autem ratione nati dicentur, qui mathematicos urbe 
 Roma prohibuerunt, quod ius seruatum non ignoratur et certe 
 pagani fuerunt? quo modo fato fiunt quae contra fatum sunt? 
 sed si est fatum, non facit contra se: isti non habent fatum, 
 qui faciunt contra fatum, et si hi non habent fatum, non est 
 fatum.

(Sed est\', inquiunt, \'fatum uni cuique praestans qua 
 morte moriatur\'. quod si ita est, non est accusandus homicida. 
 nam et duplici genere se defendet, quia et ipse fatis agentibus 
 hoc fecit et ille agentibus fatis occisus est. sed inter haec 
 lex pulsatur, quia punit oblatum homicidam. simili quoque 
 modo nascitur qui adulter sit et quae adultera et cui fiat 
 adulterium. quod si et hoc sic se habet, etiam nunc lex tangitur, 
 quae punit adulteros, quod si uere fati esset, etiam ille 
 puniendus erat, qui tale habet fatum, ut adulterium patiatur. 
 et ipse enim particeps inuenitur, quia fatum eius admisit 
 ut fieret adulterium. aequum ergo erat ut aut simul damnarentur 
 aut simul absoluerentur; inter haec iniusta lex uidetur.

Ideoque si a deo sunt fata, lex non erit dei, quia hoc non 
 solum deo, sed nec prudenti conuenit homini id damnare quod 
 fecit. sed quoniam nemo umquam contra legem ausus est dicere 
 uel a deo hanc esse negare, fata ex deo dici esse non poterunt, 
 quia ista deus punit per legem. quando enim damnatur quod 
 fit inpellentibus fatis, sine dubio fata damnantur.

\'Sed animae\', aiunt, \'malae ad hoc nascuntur, ut male

 
 
 
 faciant\'. esto. sed non deberent tali fato nasci innocentes, ut 
 ab his possent occidi. si enim illae malae animae essent, nasci 
 non deberent, sed puniri, ne occiderent innocentes. sed non 
 animae, quas malas fingunt, innocentes occidunt, sed fata, quae 
 sic faciunt nasci homines, ut occidantur. ac per hoc non animae, 
 sed iniqua sunt fata et, si iniqua sunt, a deo non sunt: 
 ergo a diabolo sunt simul cum illo damnanda.

Et quoniam decernere dicuntur singulis, quo modo 
 moriantur, aut ferro aut laqueo aut praecipitio aut naufragio 
 uel aliter, multis eadem praestant. nemo enim potest solus 
 ab omnium fatis discrepare. quod si quis inuentus fuerit discrepare, 
 iam non est fati, sed euentus; et si in unius morte 
 euentus est, erit et in multorum et iam non erit fati. Anaxagoras 
 in pilam coniectus iussu regis contusus expirauit, 
 quod contigit nulli hominum. et Sisarae regi allofylorum 
 mulier palum in tempora fixit et ita reddidit spiritum. hoc 
 modo nemo est mortuus. et antea cruci homines figebantur, 
 quod postea edicto prohibitum manet. si fati erat, quo modo 
 desiit? quando enim quod fati est prohibetur et non fit, uin. 
 citur fatum. aut si non erat fati, non fato homines cruci fige. 
 bantur, sed iudicio legis. et ita est ut non fato homines 
 damnentur, sed conuicti malis operibus suis. :..

Apud Etruscos natus dicitur quidam tam formosus facie, 
 qualis numquam fuit, et quia uir bonus erat, ne cui in suspicionem 
 ueniret, quia etiam honestarum mulierum oculos inlicebat, 
 faciem sibi septem plagis uulnerauit, ut pulcritudinem, 
 quae ab omnibus desideratur, damnaret. ecce quo modo, si 
 fata sunt, superata sunt! sed forte dicatur: \'naturae fuit ut 
 formosus nasceretur, fati uero, ut species eius uulneraretur). 
 quod si ita est, iam non nascitur fatum, sed accidens causa 
 est; et si accidens res est, non erit fati, sed consilii aut certe 
 euentus, quantum ad reliquas pertinet partes.

Nam quid aliud est uincere fatum, nisi inmutare naturam? 
 quod si a deo utique esset, nec inmutari posset nec 
 uinci. legitur namque cautum in quodam iuris libello aliquando 
 mulierem quinque peperisse: quo modo subreptum est fatis, 
 ut huic soli hoc natura decerneret, quod non erat fati? quod 
 ei fati fuisset, aliquantae hac sorte oneratae fuissent. et cum 
 quidam ad peregrina loca proficisceretur, uxorem suam amico, 
 quem fidelem sciuit, commendauit, non utique puero, sed 
 maturae aetatis, qui, ut diligentior custos eius esset, abscidit 
 se, ut cum ea sine cuiusquam suspicione caute dormiret. quid 
 putamus: fati fuisse aut consilii? sed quo modo fati fuit quod 
 contrarium est? qui uincit enim quod natum in eo est, hic 
 inanit fatum.

Et in studiis certe fatorum uertitur causa, ut sciat quis

 

 
 
 
 aliquid aut non possit conprehendere. omnes ergo senatores 
 unum habent fatum — nullus enim senatorum sine litteris 
 est — et gentes, quae sine litteris sunt, unum habent fatum 
 et omnes serui unius sunt fati; nemo enim seruorum est 
 senator.

Sed si quod nascitur dicitis fatum, quidquid accesserit 
 extra fatum erit. aut si quod accedit ex fato uenit, quare per 
 laborem uenit? tunc enim fati diceretur, si inuito homini 
 eueniret. quod enim imminet sine prouidentia, fatorum dicitur; 
 quod enim excogitatur et diu pensitatur et exercitiis 
 mediis adquiritur, cur fati esse dicatur?

Eunuchus aliquis natus est, alii fiunt: ubi erit fatum? 
 in illo, credo, qui natus est; qui fiunt, quid dicendum de his 
 est? diuersum est enim. aut si hi fato facti eunuchi sunt, ille 
 contra fatum natus est eunuchus. et quare tam raro eunuchus 
 nascitur, ut incredulum uideatur? quaedam fuit mulier in 
 urbe Roma, quam constat undecim maritos habuisse, et alius 
 uir, qui duodecim habuit uxores: quae fata sunt, quae his hoc 
 decreuerunt? nam tempore imperatoris Constantii manifestum 
 est puellam in parte Campaniae inmutatam in masculum et 
 Romam perductum: quae hoc fata fecerunt? alia, ut opinor, 
 quae uos nescitis..

0 si de hoc nomine taceretis et aliqua euentui et casibus 
 remitteretis, quaedam prouidentiae concederetis! nam tantum 
 potest uirtus et industria animorum, ut non solum naturae

 

 
 
 
 resistat, uerum etiam se ipsam emendet aut inemendet, quia 
 habet iudicium sui.

Traduntur enim mulieres Scytarum, quae Amazonae 
 dictae sunt, quia, cum uiri earum occupati bello longinquo 
 diu abessent, propter sobolem seruis se miscuisse et omnem 
 marem natum necauisse relictis feminis ita, ut nulla lanificio 
 operam daret, sed ab ineunte aetate palestra et armis inbuerentur. 
 harum tanta uirtus et industria in rebus gestis fuit, 
 ut per multam annorum seriem regnantes nonnullas gentes 
 subigerent Asiamque omnem sub tributo ponentes. quid ad 
 haec poterit dici? numquid haec fati fuerunt, quae per tot 
 annos sic gesta sunt, ut omnia, quae tati putantur esse. inanirent? 
 primum ut contra naturam mulieres spretis uiris 
 regnarent; deinde quod seruis mixtae sunt propriis; tertio ut 
 omnes nati masculi necarentur, feminae uiuificarentur tanta 
 eas prosperitate secuta, ut sine uiris regnum coeptum magnis 
 copiis et temporibus propagarent. certe hoc factum a mundi 
 constitutione est numquam, nisi in Scytia tantum: ne forte 
 dicerent, quia, cum mundus innouatur post annos mille quadringentos 
 sexaginta, sic haec ueniunt, quippe cum mundus iam 
 sexto millesimo anno agitur.

t quamdiu quod imitatus quis fuerit facit. nam M. 
 Crassus (Agelatus) dictus est, quia semel traditur in uita

 

 
 
 
 risisse; et C. Iunius (Brutus) est cognominatus, quia sagaci 
 consilio stultum se simulauit, ne a Superbo rege propter pecuniae 
 suae magnitudinem occideretur; et temporibus Constantini 
 morionem se XXX annis finxit, qui Samsucius uocabatur, 
 ut imperatorem, sicut ipse postea dixit, a taediis suis 
 auocaret. ubi est ratio fatorum, quando unus quisque quod 
 uult facit? exclusa est.

Illud autem quale est, quod fatorum adsertores subplicationibus 
 sunt deuoti, cum sint his aduersae? nam et 
 annos suos commendant et de nuptiis et de profectione 
 quaerunt et de emptionibus et de dignitatibus. quod si fati 
 est, quid oras, quid supplicas, quod etiam te inuito futu 
 rum est? \'sed quaero\', inquit, \'si debeam emere\'. ergo non 
 in fato consistit quod tunc facere debere te dicis, si didiceris 
 expedire. nam si fati est, frustra quaeris, quod, uelis nolis, 
 quaeras non quaeras, facturus es.

Quia autem nec apud eos ipsos fixa est ista adseueratio, 
 idcirco incerti temptant, ne aliud uerum inueniant quam tractaut. 
 sed prudentiores qui inter eos uidentur: 'non propter 
 fata\' inquiunt, \'supplicamus, cum ea minime inmutari sciamus, 
 sed horum causa, quae iuxta fata sunt, ne faciant nobis aliquid 
 aduersum). age uero, si nescio quis bonum fatum habeat 
 et iuxta se sit aliquid quod uideatur contrarium, quid poterit

 

 
 
 
 esse, cum fatum bonum inmutari negetur, sicut et malum? 
 certe hoc, quod iuxta fatum est, ne noceat supplicatur — nocebit 
 enim nisi fuerit supplicatum —: quo modo ergo illud fatum inmutari 
 negatur, quando hoc, quod uicinum est, timetur? nec 
 enim hoc timeretur, nisi illud inmutari posse crederetur. sed 
 quia in eo magis causa consistit, ne fatum mutari dicatis, sine 
 dubio sine causa supplicatis.

Uidete autem ne et hoc fati sit quod supplicatis, quia sine 
 sale solet esse quidquid fato adsignatis. certe non mala resest 
 supplicare: cur ergo non fati esse dicatur? si ergo fati erit quod 
 supplicat, cuius erit supplicare et non impetrare? quia, si fati 
 erat, impetrare deberet quod supplicat. si autem fati est supplicare 
 et non impetrare, stultum est fatum, quia supplicare facit 
 hominem, quem scit non impetrare. quod si nescit an possit 
 impetrare, quod illum facit supplicare, inprouidum erit fatum 
 et carens ratione, quia omnis ignorantia insipientia est, insipientia 
 uero stultitia est. in hanc partem cadit omnis tractatus 
 paganorum. uiderint pagani, qui circumfusa caligine non 
 uident lumen. antiquo enim errore circumuenti ueritati, quae 
 prius latebat, aures accommodare detractant.

Quid de Christianis quibusdam dicimus, qui in solo 
 nomine mutati pristini erroris uindicant uanitatem in tantum 
 hebetati, ut ipsum dominum sub fato egisse contendant dicentes: 
 (ipse dixit: nondum uenit hora mea\', ut hora haec 
 non uoluntatis, sed fatalis condicionis fuisset necessitas, cum 
 ille uoluntatis suae horam significauerit, qua se pati permisit

 

 
 
 
 denique ait: potestatem habeo ponendi animam meam 
 et potestatem habeo iterum sumendi eam. cessat 
 ergo fatalis necessitas, ubi potestas est uoluntatis.

Et quo modo saluator appellatur a nobis, si fati sunt 
 quae agimus uel accidunt nobis? quia ideo saluator dicitur, 
 quoniam ostendit nobis uiam salutis. itaque si ab hoc ostensa 
 est, non fati fuit, quia et prius latuit et quod fati esse dicitur 
 ex inprouiso euenire contendunt. hic enim fidei meritum 
 est, quae non potest dici ex fato, quia quod creditur aliis 
 saeculis auditum non fuit; fata enim hoc dicunt praestare, 
 quod in conuersatione hominum uertitur.

Hoc autem qua ratione praestare posse dicuntur, quod 
 ignorare deprehenduntur? hinc est unde apostolus ait: quem 
 nemo principum huius saeculi cognouit. hi sunt 
 principes et potestates habentes sub se malos angelos, qui 
 sub nomine fatorum uoluptates suas efficiunt, prout eis libitum 
 fuerit, sicut adsolent malefici confiteri. sunt enim quos 
 diligunt, alios non amant, quosdam oderunt. et uni cuique 
 hoc suggerit unus quisque quod diligit, quia et ipsi diuersas 
 habent uoluptates: aliis libidinem diuersi stupri, aliis in una 
 re, aliis uoluptatum petulantiam, aliis iram, quibusdam auari. 
 tiam, aliis lucra, aliis damna procurant, aliis charisma, aliis 
 odia nec non et impedimenta. et aliquando certis temporibus 
 satiati quiescunt in otio, aliquando uero ratione aliqua occupatae 
 menti non se ingerunt, quia non dominantur, sed subrepunt 
 oportunitatem quaerentes qua capiant. ideo uoluntatis

 

 
 
 
 arbitrium liberum est, sed dum quadam desidia neclegentes 
 circa nos ipsos efficimur, sollicitantes suadent nobis aduersa; 
 maxime si cogitare nos aliquid, quod legis non est, inuenerint, 
 uenient in eo ipso adiutantes ut impleamus quod prohibet 
 lex. nam si timor dei in animo sit, neque caro neque sanguis 
 neque principes et potestates praeualent, quia dei amminiculis 
 compescuntur, ut non cum labore uincantur.

Si autem potestatis nostrae non essemus, quo modo 
 diceret dominus: petite et dabitur uobis; omnis enim 
 qui petit accipiet? si ergo qui uult petere accipiet, iam 
 non est illud quod solet dici: (non quae uolumus, sed quae 
 data sunt\', quia uoluntas a saluatore incitatur, ut petat et 
 accipiat quod petierit. fati autem hoc esse dicunt, ut siue 
 petat siue non petat, fati tamen quod aut malum aut bonum 
 est consequatur. dominus autem hoc excludens ait: filia, 
 fides tua te saluam fecit, ut non iam fati sit, quando 
 fides percipit beneficium. et iterum: si credis, ait, omnia 
 possibilia sunt credenti: in uoluntate utique posuit 
 meritum, quia fidei bonum est, non naturae. fides autem res 
 accedens est. quae excitat ad exercitium uoluntatem, ut, quia 
 in natura non est, uoluntas, quae in natura est, suscepta fide 
 meritum ei conlocet apud deum. ita est enim natura hominum 
 sicut lapis, qui, cum ignem non habet in substantia, habet 
 tamen in potentia, ut opere creet quod non uidetur habere, 
 quia non existit, sed quasi in semine. ita est in potentia, ut 
 per exercitium generetur et, si defuerit exercitium, non sit, 
 quia et semen nisi exerceatur non generat, sed ipsum solum

 

 
 
 
 manet. accessio ergo facit ut generet. ita et homo fidem non 
 habet in natura, sed semen fidei, quod nisi fuerit prouocatum 
 et exercitatum, fructum non dabit, id est fidem non habebit. 
 mathematicorum enim fabulis credentes fidei semen exterminant, 
 quod et creatori et iustitiae eius testimonium perhibet. 
 opus enim opificem agnoscit et aequo iure amare quae fecit 
 testatur.

Igitur fugiendum omnibus modis ab hac arte monemus. 
 curiosi enim eius et inimici dei sunt et sine sollicitudine 
 numquam sunt; semper enim suspensi expectant quod incertum 
 sciunt. nos autem, qui de deo omnia prospera credimus 
 et, si qua aduersa exstiterint, eius nutu conprimi, simpliciter 
 uiuamus securi de eius protectione, nec tamen nescii quia, 
 et si quid aduersum bene nobis agentibus euenerit, toleratum 
 proficiet ad. coronam.

Pascha, dilectissimi fratres, a passione appellatum est, 
 sicut docet nos traditionis huius praefiguratio, quae facta est 
 - in Aegypto per famulum dei Moysen dicente scriptura: immolatio 
 pascha hoc domini est. quae igitur ratio est ut 
 mysterium sacrum per sanguinem sit celebratum et reparatio 
 uitae per mortem, ut, cum mors augmentum facere se putaret, 
 accepto sanguine saluatoris minorata deflueret et, cum uirtute 
 operatam se hoc aestimaret, infirmata interiret? morti enim 
 mors per opus eius diuina procuratione inuenta est ut, quia 
 semper male uult, cederetur illi ad tempus, ut in iustitia

 

 
 
 
 opere suo destructa regnum sibi ablatum queri non possit. 
 quamuis enim omnia possit deus, nihil tamen facit quod sit 
 rationi absurdum. iustitiam enim quam exigit, hanc et facit 
 non praesumens de potestate.

Magna est igitur prouidentia erga genus humanum, ut 
 iustitiam seruans sic ea quae iuste decreta erant solueret et 
 hominem a morte erueret, quamquam non inmerito teneretur. 
 sed quia inuidia deceptus fuerat diaboli, iustum fuit huic subueniri. 
 dei enim sententia tenebatur, sed hoc operatus fuerat 
 satanas. unde sicut iustum uisum est hunc eruere, ita iniustum 
 erat per potentiam hoc facere neclecta iustitia. uictus enim 
 homo suadente diabolo, ut misericordiam acciperet, quasi 
 accusator diabolus contradicebat. unde id actum est, ut iste, 
 qui in peccato hominis gloriabatur, peccans deprehenderetur, 
 ut tunc demum reus factus contradicere non auderet. sic factum 
 est ut dei filius homo nasceretur et iustitiam praedicans diabolum 
 incitaret, propter quod homines a uitiis eius prohiberet, 
 ita ut et occideret eum qui peccatum nesciebat.

Tunc peccasse et grauius quidem, quam homo quem 
 accusabat, inuentus eat. cum enim ex dei decreto propter 
 peccatum hominem sibi uindicaret, quia qui peccat ex parte 
 diaboli est, inuentus est plus peccasse, quando eum qui non 
 peccauerat interfecit, ut sibi usurparet per mortem ergo 
 morti interitus subintrauit et, ut sanguis recuperaretur, sanguis 
 effusus est, quia, ut dixi, mors, qui est diabolus, quoniam 
 peccasse in mortem saluatoris inuentus est, sanguinem eius 
 cum omnium nostrum amisit, quia, sicut per unum Adam 
 peccantem omnes in morte tenebat, ita per unum non

 

 
 
 
 peccantem omnes amisit igitur sanguis saluatoris fusus iniuste hoc 
 praemii nomine consecutus est, ut originis suae sanguinem 
 cum triumpho recuperans ad pristinum statum reuocaret meliorata 
 substantia. uicta enim mors ei qui illa uicerat non 
 potuit contradicere. beatum itaque paschae mysterium, quod 
 per sanguinem nostrum redemit morte per mortem deuicta, sicut 
 assolet uenenum ueneno superari.

Huius patriarchae fides tam praecipua et admirabilis fuit, 
 ut ceteri omnes iusti patrem hunc credulitatis dei iudicio 
 fateantur nec sit aliquis deo dignus et carus, nisi eius filius 
 fuerit appellatus. praerogatiua enim honoris eius ac meriti 
 fides est, quam cum rebus incredibilibus dare non ambigit, 
 inter cetera etiam saluatorem uidere dignus exstitit in specie 
 tunc futurae incarnationis dicente et probante domino ad Iudaeos: 
 Abraham pater uester cupiuit, ut uideret diem 
 meum, et uidit et gauisus est. qui enim merito pater 
 fidei factus est, dignum fuit ut futurorum filiorum suorum 
 spem praeuideret, quae propitio et prouido deo hereditatis 
 gratia ab humano et pio patre in filios obsequentes redundaret.

Uideamus nunc quid credidit fides haec, ut ad tantum 
 honorem et gloriam diuino iudicio perueniret. fidem enim laudauimus, 
 sed quid credidit, nondum diximus. educens etenim

 

 
 
 
 hunc dominus ostendit ei stellas caeli et dixit: si potes 
 numerare eas? sic erit semen tuum. et credidit 
 Abraham deo et deputatum eat illi ad iustitiam, 
 non magnum esset credidisse deo, nisi quia quod credidit 
 mundus non credendum et stultum iudicat, quia istud in spe 
 rerum naturae non est. unde Abraham unus e mundo, quia 
 hoc credidit, segregatus a mundanis iustificatus est.

Hoc ergo credidisse perfidia mundanae sapientiae magnum 
 facit, contra cuius spem hoc credidisse maximi meriti est. 
 desperatio enim mundanorum meritum est et spes Christianorum. 
 bonorum enim praemium causa facit malorum; fortior namque 
 et plenior fides est, cum se incredibilibus magis committit. 
 homo enim iam aridus et de uxore anicula semen se credidit 
 habiturum, quod prae copia numerari non possit, non hoc magis 
 respiciens quod ostensum est, sed illum qui ostendit mentiri 
 posse non aestimans. ideoque deputatum est ei ad iustitiam. 
 nam rem absurdam et quae inpossibilis scitur hebetis est 
 credere, nisi persona sit, quae credi istud suadeat. unde 
 Abraham et admirabilis fidei est et cordis periti, dum et illud 
 credit quod incredibile est et huic se committit, cui non credere 
 et stultum est et periculosum est.

Fidem enim nostram hoc probat rationabilem, quia non 
 de alio quam de deo credit posse eum quod promittit. hoc 
 ergo fidei propugnaculum est, hic triumphus. quod quidem 
 perspicientes mundi sapientes rerum naturam, quia hoc non 
 potest, stultum aiunt credere ignorantes, quia secundum apostolum 
 quod stultum est dei, sapientius est

 

 
 
 
 hominibus. iuste enim stultos nos iudicarent, si hoc de rerum 
 natura crederemus, quod probatur non posse. porro autem ea, 
 quae rerum natura non potest, nos deum credimus posse facturum, 
 si promiserit. quae in hac re potest stultitia deprehendi? 
 si autem indignum deo est opus, quod posse creditur, recte 
 fides hebetudini conparatur; quod si dignum est, per id quod 
 creaturae inpossibile est, cur non laudanda fides est, quae 
 tantum dat creatori, quantum creatura posse negatur?

Magnus igitur et admirabilis Abraham, qui contra mundi 
 sententiam deo credere non dubitauit, quia potens est facere 
 quod promittit. natura Chaldeus magister credulitatis apparuit: 
 quamuis astrologiae peritus, deum tamen praeposuit 
 humano consilio dignum aestimans, si hoc credatur de deo, 
 quod quo modo fiat inuestigari non possit. infirmitatem enim 
 suam dei potentia confirmauit, quia ad maiestatis suae unicam 
 magnitudinem protestandam facere disponeret quae inpossibilia 
 et inaudita sunt mundo, quo facto ostenderet se dominum 
 creaturae et creatura subiceret se ei, cuius opus ceteris omnibus 
 inpossibile uideretur, quorum incredulitate plus sublimatur 
 fidelissimus Abraham. fides enim eius incredulorum poena est 
 et incredulorum perfidia gloria eius est; nam fidelium pater 
 est et infidelium iudex. huius enim exemplo et boni aeterna 
 uita donantur et mali aeterna dabunt subplicia. illo enim 
 tempore, quo adhuc mundus scientia paruulus erat et nec 
 signis ac prodigiis, quae ad fidem adtraherent, inlustratus, deo 
 contra scientiam suam fidem non denegauit.

Sanctus igitur Abraham exemplum generi humano datus 
 est fidelissimus. in ipso enim praefiguratae sunt omnes gentes . 
 in salutem uenire per fidem, cuius ut superabundans crementum 
 fidei nosceretur, temptatur ac iubetur filium suum deo 
 immolare, quod factum erat numquam, et nec rei nouitate 
 turbatur nec disputat an fieri debet deo iubente parricidium, 
 qui homicidium ne fieret comminatus est. sic de dei uoluntate 
 intrepidus et securus non cunctatur prouidum esse, quod iubet 
 deus, et hunc filium, quem duo senes ex promissione susceperant, 
 praemium fidei, meritorum indicem et in quo omnis 
 spes ex promissione futuri seminis habebatur. quod ut omni 
 deuotione impleret, matri eius non indicauit, ne quod dicationi\' 
 eius impedimentum adferret, sciens circa adfectum filiorum procliuiores 
 in amore esse matres; ideoque celauit eam non ambigens 
 impleri debere quod iubet deus, ut hoc exemplo doceremur 
 omni cura dei facere mandata.

Si enim fidelissimus Abraham in re tam graui et aspera 
 oboediens inuenitur, quanto magis nos, quibus illa praecipiuntur 
 quae possunt portari! o fides deo dicata et spes in 
 domino firma, quae tam cara et suauis est, ut parentum ac 
 filiorum affectibus praeponatur dicente scriptura: gustate et 
 uidete, quam suauis est dominus!

Patriarcha autem noster, fidelissimus Abraham, quia profeta 
 erat, scit quid sequi deberet. ideo secundum quod dominus 
 nunc dixit, tunc ille fecit, ut filio quamuis carissimo deum 
 in dilectione praeferret dicente domino: si quia diligit

 

 
 
 
 patrem aut matrem aut filios super me, non est me 
 dignus. unde patriarcha, ut domino prae ceteris dignus exsisteret, 
 etiam occidere filium non recusauit.

Magna dilectio est, fratres dilectissimi, omnipotentis dei 
 erga genus humanum, quae intellecta quidem perducit ad 
 regna caelestia, non intellecta autem deducit ad inferos. deus 
 enim beneficium suum gratum uult esse et fructiferum, ut et 
 nobis proficiat et illum misereri delectet.

Igitur quoniam bonus est et omnes homines saluos uult 
 fieri, exemplum nobis iustitiae in Iob famulum suum demonstrauit, 
 sicut praesens lectio contestatur, quod secuti et malo 
 carere et ad bonum uenire possimus non solum a poena liberi, 
 sed et remunerati.

Quam ergo admirabilis est sanctissimus Iob, qui ante 
 legem litteris editam operibus suis exemplar legis ostendit 
 nulla in hac causa alicuius documenta addiscens, sed natura 
 ipsa duce, cui deus iustitiae semina naturaliter inesse decreuit, 
 creatori reuerentiam pia deuotione seruauit!

Quanta igitur laude dignus est et quibus uerbis facta 
 eius debeant extolli, cui neque ante legem neque post legem 
 parem possumus inuenire? quamuis si quis posset gesta eius 
 mirari, non iam cum eo conferendus erat neque ei similis iure

 

 

 
 
 
 diceretur. non enim suum erat quod talis exstiterat, quia exemplum 
 secutus fuerat alienum. sanctus autem lob, cum nihil 
 tale uidisset neque uoluminibus lectitasset, talem se praestitit, 
 ut nullius aliquid in se conlatum haberet, sed ipse ceteris 
 conferret formam praebens mirabilium gestorum ad dominum 
 promerendum. quare et domini testimonio commendatur dicentis: 
 animaduertisti ad puerum meum Iob? non est 
 enim similis ei quisquam in terris uerus dei cultor.

Qui tantum potuit mereri, cui tale testimonium dominus 
 perhibet, nisi huic, qui non imitator inuenitur, sed auctor 
 eorum quae gessit? unde et uerus dei cultor adseritur. nulla 
 enim potest simulatio commenticiae ueritatis in eo uideri, qui 
 ante se non habet talem. omnis enim qui fingit, hoc fingit 
 quod cernitur imitari.

Et his tamen omnibus adhuc potiora sunt quae dicantur. 
 in his enim laudibus nulla probamenta tribulationum fuerunt, 
 sed propositum deo dicatum in exercitio et obseruationibus 
 constitutum, quod quia ad coronam meritorum temtatori non 
 uisum est plenum, petit ut permitteretur ei diuersis temtationibus 
 probare eius iustitiam, ut in multis constrictus alicubi 
 haereret et posset modum excedere, quia ad hoc solent peccantibus 
 diuersae poenae inferri, ut, quia nemo omnia potest 
 ferre tormenta, aliquod illorum eliciat ei ueritatis confessionem.

Itaque permissum est temtatori omnia eius exterminare 
 et perdere usque ad mortem filiorum, ut, si damnum ferret 
 boum, ouium non ferret; aut si et ouium ferret, camelorum

 

 
 
 
 amissionem non ferret neque seruorum aut totius substantiae; 
 aut si, quia grandis animi erat et satis merae deuotionis, his 
 omnibus non uinceretur, certe uel affectu caritatis cogente 
 frangeretur morte simul omnium filiorum. sed quia ante legem 
 editam legem in corde suo scriptam habebat, nulla damna 
 neque orbitates minorem illum in dei deuotione fecerunt, ut 
 formam daret deum ex toto corde super omnia diligendum. 
 quanta ergo dignus est gloria, qui ante legem legem seruauit, 
 ut lex, quae futura erat, quo modo custodienda erat, demonstraret 
 non in uerbis, sed actor in factis!-

Et quia temtator inreuerens est nec haec gloria satis 
 ei uisa est ad probationem uiri iusti, nisi aliud aduersus eum 
 machinaretur, quod sciret ab homine ferri non posse, petit 
 iterum, ut illum ipsum saeuo uulnere percuteret a capite 
 usque ad ungues. et cum hoc permissum esset, quia fides ei 
 haberi non debet, praeceptum est ei, ut animam eius seruaret 
 propter arbitrium, ne quid uiolenter auderet in eum, quem 
 rationis iure superare non poterat. accepta igitur potestate 
 recrudescente in se crudelitatis saeuitia percussit uirum iustum 
 plaga magna nimis, ut nihil esset in corpore quod inmune 
 esset a uulnere, quod nemo hominum tolerare posset, nisi 
 solus Iob, qui uincere potuit satanan. et cum nec sic nequitia 
 diaboli aliquid contra deum uiro iusto eliceret, memor fuit 
 pristinae calliditatis suae, qua decepit Adam, si posset et 
 istum per mulierem decipere, quia facile quis decipitur per 
 domesticum.

Et in his omnibus nihil proficiens, immo detrimentum 
 faciens inpudentissimus satanas non solum inmobilem inuenit 
 dei seruum, sed et magistrum. in ipsa enim necessitate positus 
 non tantum in dei timore durauit, uerum etiam uxorem 
 contraria suggerentem increpans docuit omnia, quae deo permittente 
 accidunt, fortiter toleranda. quod ad duplicem poenam 
 pertinet inprouidi satanae, quia nec huic suasit quod 
 uoluit et, cum huic inuidet, alios fecit discere quod nec hunc 
 scire uolebat. 
 
 Quantum ergo prosit temptatio dei seruis et obsit dia-10 
 bolo, hac lectione plenius edocemur. cum enim putat se nocere 
 eis, promouet eos et, cum unum persequitur, multos prouocat. 
 uidentes enim auxiliis dei hunc protegi multi imitatores eius 
 exsistunt. lucrum ergo uolens facere perdidit; semper enim 
 furor eius damnosus est ei. nam dum non patitur iustos esse 
 ne remunerentur, digniores eos facit et, cum zelatur sanctum 
 Iob, duplicauit ei meritum in caelis et in terra, quia et hic 
 auctus est et in caelos cum saluatore receptus, ut ista omnia 
 ad sanctorum proficiant gloriam, ad diaboli uero poenam.

Tanta prouidentia est domini dei circa nos, ut errare nos 
 nolens et legem et exempla bonorum operum daret, quibus 
 modesta et tranquilla agi possit uita cum dei timore. qui enim 
 auctor uitae est, non uult utique opus suum morti esse obnoxium. 
 quamuis natura ipsa legis non expers sit, tamen quia 
 dominus bonus et misericors est, ut maior notitia eorum esset 


 

 
 
 
 quae sequenda et illorum quae uitanda sunt, litteris et exemplis 
 ostendit, sicut praesens lectio contestatur.

Dei ergo famulus sanctus Tobias post legem exemplum 
 nobis datus est, ut quae legimus quo modo fiant sciamus 
 et, si temptationes aduenerint, a dei timore non recedamus 
 neque auxilium aliunde quam ab eo speremus memores scriptum 
 esse: pusillus fui et senui et numquam uidi 
 iustum derelictum neque semen eius quaerens 
 panem.

Numquam ergo decipi potest, qui tota mente sperat in 
 deo. licet ad tempus tribulationes ortae fuerint per insidias 
 satanae, exempla nos docent sanctorum uirorum non haec a 
 deo permitti, nisi ad crementum meritorum nostrorum, quia, 
 si aequo animo fuerint baiulatae, hic nobis dabitur consolatio 
 cum effectu et in futuro uita aeterna cum gloria. deus enim 
 noster, quia iustus est, et personarum acceptio apud illum non 
 est, temptari nos permittit, quia diligit nos, ut post laborem 
 possit nobis praemia dare amplissima. denique apostolo, ut 
 temptationes ab eo cessarent, deprecanti dominus ait: sufficit 
 tibi gratia mea; nam uirtus in infirmitate perficitur. 
 hinc subsecutus ait: cum infirmor, tunc fortior sum, 
 et: gaudeo, inquit, in tribulationibus meis, ut inhabitet 
 ia me uirtus Christi.

Quam ergo laudabilis sit sanctus Tobias, scriptura docemur, 
 cuius deuotionem nec captiuitas minuit nec oculorum 
 amissio quo minus deum benediceret persuasit, neque exhausta

 

 
 
 
 substantia a uia iustitiae et ueritatis auertit. necessitas enim 
 probat iustum et in egestate aequitatem seruare uera ac perfecta 
 iustitia est. unde enim quorundam deuotio minuitur, 
 inde augmentum fecit laude dignus Tobias. inopia enim, 
 inquit, humiliat uirum; et qui humiliatur non potest seruare 
 iustitiam. sancti autem Tobiae erectus ad deum animus 
 nec captiuitate fractus est nec inopia humiliatus, quia 
 et contra interdictum occisorum corpora sepulturae mandabat 
 et de dei largitione securus de ipso exiguo misericors erat 
 sciens hanc magis deo placere misericordiam quae de exiguo 
 fit, sicut et uidua illa fecit, quam dominus in euangelio conlaudauit. 
 hic enim uere fidelis est, hic non dubitat de promissis 
 dei, qui de paruo largitur.

Spe ergo futurorum animum suum consolans deo dicatus 
 Tobias in temptatione robustus et fortis inuentus est ostendens 
 in necessitate plus in dei timore uigilandum, quia si necessitas 
 ad dei auxilium non inpellit, quanto magis securitas! 
 certi ergo sancti uiri, quod deus iudicium sibi eorum omnium 
 quae in hoc mundo fiunt exceperit, tribulationes et damna et 
 reliqua exitia uel contumelias non aegre tulerunt, sed et gratanter 
 acceperunt, sicut et nostri apostoli, qui caesi gauisi 
 sunt, quia digni habiti sunt pro nomine dei contumeliam pati. 
 indicia enim meritorum futurorum exitia sunt, quae iniuste fiunt 
 fidelibus siue in tribulationibus siue in contumeliis.

Itaque in tantum deo placuit iustus Tobias, ut duplici 
 genere meritorum suorum consequeretur mercedem. et in

 

 
 
 
 praesente enim quae amiserat ministro angelo recuperauit lumina, 
 ditatus etiam copiis, quae ad praesentem pertinent uitam, et 
 in futuro heres regni caelorum est factus, ut in hoc doceremur 
 quia, qui toto corde dei legi obtemperat nec de promissis 
 dubitat, et in saeculo curam eius agit deus et in futuro donat 
 illum uita aeterna.

Est etiam aliud quod nos inuitat ad diuina obsequia. 
 sanctus enim Tobias non solum iustitiae suae merita consecutus 
 est, quia accedit ad cumulum gloriae eius etiam ex 
 eorum bonis qui imitatores eius exsistunt. in imitatoribus enim 
 exempla laudantur, quod nobis quoque poterit prouenire, si 
 sic uixerimus, ut dignum sit et nos imitatores habere.

Congruum est, fratres carissimi, deuotissime dei sacerdotem 
 et praepositum plebis Christi exortari populum sub cura 
 sua positum in doctrina sana, sicut mandat apostolus, ut opus 
 fidei pro temporis obseruatione omni cura diligentiaque alacri 
 et deuoto animo faciamus. ieiunia etenim, quae nunc inminente 
 die festo paschae celebranda sunt, quid proficiant, 
 quamuis non lateat, taceri tamen non debet. incitatur 
 enim deuotio, quando ea quae, licet non ignorantur, recensentur 
 tamen. tale est enim ingenium naturae nostrae, ut 
 torpescat, si usus destiterit lectionis, quia sicut ferrum, nisi 
 usum fecerit, eruginem generat, ita et anima, nisi se frequentius 
 diuinis exercuerit lectionibus, nascentur illi peccata. hinc

 

 
 
 
 est unde in psalmo hunc dicit beatum, qui die noctuque legem 
 domini meditatur.

Denique quamuis nota sint diuina eloquia, tamen cum 
 fuerint sacris uoluminibus memorata, sic illa deuotum pectus 
 suscipit quasi noua. exsuscitatur enim desiderium animae erga 
 opera salutaria. unde apostolus ad Timotheum inter cetera: 
 ut resuscites, inquit, gratiam dei quae est in te. 
 igitur necessaria nobis ieiunia sunt, sicut uulneribus medicina. 
 medellam enim conferunt uitae perpetuae, ita tamen ut duarum 
 rerum testimonio commendentur, id est oratione et misericordia.

Ieiunia ergo intemperantiam corporis mitigant, motus 
 aduersos reprimunt, pressuram animae auferunt, sicut ait dominus: 
 nolite dediti esse in esca et in crapula, ne grauentur 
 corda uestra. cum enim anima ab esca et potu 
 fuerit liberata, tunc se melius recognoscit. sicut enim in speculo 
 sordido non se talem homo aspicit qualis est, ita et, si 
 esca et crapula fuerit grauatus, alterum ae sentit quam est. 
 tunc exsuscitatur libido, accenditur ira, inflammatur superbia, 
 generatur luxoria. unde apostolus: nolite, ait, in e b ri a ri 
 uino, in quo est luxoria. quod si temperatum fuerit corpus 
 interposito ieiunio, cognitione sui recepta anima intellegit 
 qua deuotione obsequi debeat redemtori.

Magna ergo ex parte ieiunia sunt necessaria. sub Hester 
 etenim regina, cum Iudaicus populus in periculo esset positus, 
 ieiuniis suffragantibus liberatus est. et Nineuitae, cum

 

 
 
 
 euersionis suae praescriptum diem a profeta audissent, ieiunio 
 indicto euadere meruerunt. et iusti ac profetae nostri, quando 
 a deo aliquid impetrare uolebant, ieiunio se humiliabant 
 dicente Dauid: in ieiunio humiliabam animam meam. 
 nam et saluator, cui opus non erat, ut nobis exemplum daret, 
 ieiunauit.

Itaque nulli dubium est prodesse ieiunia. sic enim ostendet 
 uelle se impetrare quod postulat, cum se adfligit ieiunio. unde 
 dictum est: bona est oratio cum ieiunio. ut accepta 
 ergo possit esse oratio, solacium uult eam habere ieiunii et, 
 quia nihil horum sine pietate firmum est, adiecit: et elemosyna, 
 ait, cum iustitia, ut elemosyna seruata iustitia commendet 
 orationem cum ieiunio. denique orationem et ieiunium 
 Corneli misericordia commendauit. ipse enim abundans copiis 
 ieiunabat, sed et non habentes pascebat, ut illorum saturitas 
 ieiunium eius faceret acceptabile. nonnullis ergo indiget et 
 nonnullis carere debet ieiunium, ut possit mereri quod postulat

O sanctum et salutarem diem paschae et omni laude praedicandum, 
 quo mors deuicta est, diabolo regnum ablatum; 
 sacramentum dei manifestatum, decretum quod aduersum nos 
 erat euacuatum; tartari ianuae confractae, uincti soluti, clausi

 

 
 
 
 remissi, caeci inluminati, inperiti scientia donati, impii facti 
 misericordes, iniqui iusti; peccatorum data remissio, inimicorum 
 reconciliatio, erroris emendatio, ueritatis declaratio; deo filii 
 ex perditis adquisiti; superbia depressa, humilitas exaltata; 
 pauperes ditati, diuites exhausti; montes deplanati, ualles repletae, 
 colles prostrati; inpudentia calcata, uerecundia confota; 
 animabus ad caelum data facultas, libertas reddita, disrupta 
 ac resoluta captiuitas; torpuerunt tenebrae, confusa est malitia, 
 purificatus squalor; satanas deiectus, inanitus infernus, dominus 
 noster Christus Iesus uerus dei filius adprobatus, caro ad confusionem 
 prudentium mundi in caelos sublata, caelestia terrestria 
 et inferna unius dei et domini demonstrata!.

Itaque, fratres karissimi, hunc diem festum colere ac 
 uenerari debemus deuoti deo cum modestia uitae et animi 
 laetitia turpia et inhonesta uitantes, ut ad fructum paschae 
 uenire mereamur per Christum dominum nostrum, cui est 
 honor et gloria in saecula saeculorum. amen.

In principio erat uerbum. quid est \'in principio\'? 
 quoniam legimus et in ueteribus libris: in principio fecit 
 deus caelum et terram, et in epistula eius, cuius euangelium 
 est, de cuius principio aliquid conamur edicere, eodem 
 sensu significatum est; ait enim: quod erat ab initio. 
 epistula ergo et euangelium unum habent sensum. aliud est 
 enim quod in uetere ait: in principio fecit deus caelum

 

 
 
 
 et terram, et aliud cum dicit: in principio erat uerbum, 
 et: quod erat ab initio. (in principio\' enim esse et (ab 
 initio\' esse unum significat, quia ab initio quod erat non 
 coepit esse. quod enim incipit esse ab initio non erat et ideo 
 subicitur \'initio\', ut dicatur: coepit esse in initio\', id est, ut 
 inter cetera in ordine primus sit, quia ipse in initio factus 
 alios coepit post se habere, qui post illum sunt facti, sicut 
 legimus, quia in principio fecit deus caelum et terram. 
 non dixit: (in principio erat caelum et terra\', quia, cum 
 non essent et disponeret deus facere mundum, <in principio\', 
 hoc est inter cetera, quae ad mundi fabricam profecerunt, 
 primum fecit caelum et terram\', quia principium initium est 
 inchoantis aliquid, quod sit primum in ordine.

Illud autem quod dicitur, quia in principio erat, id 
 est uerbum, ante inchoationem creaturae supernae et infernae 
 significatur fuisse, ut non utique inter haec quae creata sunt 
 prius factum intellegeretur, quia in principio erat, cum deus 
 disponeret facere creaturam. ergo si in principio erat, id est 
 ante omnia erat, semper erat ideoque et uerbum erat..

tbi?apuddeum, inquit, ut non indigne initio subiectum 
 minime aestimaretur, quod semper erat apud deum. conuenit 
 enim ut quod ante omnia apud deum erat nuili subiciatur initio.

Unde et adiecit: et deus erat uerbum. nunc ostendit 
 aperte quia quae supra dicta sunt congruunt uerbo, quia deus 
 est, inquit, uerbum et de deo aliter non oportet sentiri, 
 quam ut semper dicatur fuisse. si enim coepit, creatura est;

 

 
 
 
 si creatura est, deus non est quidquid enim est, aut dens 
 est aut creatura ac per hoc dei nomen non conpetit creaturae. 
 sed quia non coepit esse — erat enim —, digne dicitur deus.

Apud deum autem ideo dicitur semper fuisse, quia non 
 ex se, sed ex deo-deos est. quam ob rem et nomen eius dicitur 
 \'uerbum dei\', sicut fides eiusdem euangelistae in Reuelatione 
 sua demonstrat; ait enim inter cetera: e t nom en e ius est 
 uerbum dei. ut enim non ipse, ex quo sunt omnia, significaretur, 
 sed per quem sunt omnia, id est non pater sed 
 filius, uerbum dei\' appellatus est, ut, quia deus sine uerbo 
 esse non potest, hic, qui \'uerbum dei* dicitur, semper apud 
 deum fuisse credatur et, quia uerbum non est extra eum cuius 
 uerbum est, uerbum hoc, quod apud deum erat, non aliunde, 
 sed de deo esse significatum intellegatur et, quia de deo est, 
 non absurde deus dicatur.

Itaque non duos deos facit deum fuisse apud deum. si 
 enim essent duo, diuersi essent natura nec unius uoluntatis. 
 si enim nos homines, cum unius sumus naturae, diuersae 
 tamen sumus uoluntatis, quanto magis, ubi diuersa est et 
 natura! et nec deus apud deum esse diceretur. deus enim, qui 
 apud deum erat et est, non ex se habet quod deus est; si 
 quo minus, nec apud deum deus esse diceretur neque dei 
 uerbum\' deus uerbum appellaretur, sed quia quod de deo est 
 non aliud significat esse quam deus est, uerbum dei* deus 
 est nuncupatus, ut, quia \'uerbum dei\' dicitur, ad alterum 
 deum non referretur, quod autem deus uocatur, ne ad

 

 
 
 
 iniuriam dei proficeret, si quod de deo erat deus minime diceretur. 
 igitur et unitas dei seruata est et debita honorificentia 
 reddita, quando non in propria gloria receptus est hic, qui de 
 deo deus est, sed in eius, de quo deus est.

Propterea de uerbo incipit loqui euangelium, priusquam 
 de deo loquatur patre, quia quaestiones non de deo fiunt, sed 
 de uerbo dei. nemo enim dubitat de deo, sed de eo, qui de 
 deo deus est. omnia enim lingua caelestium et terrestrium 
 fatetur unum deum, sed in sacramento unius dei turbatur. 
 trepidat enim audiens deum') dici uerbum dei; corporalibus 
 enim modis pulsatur, quia uerbum hominis homo dici non 
 potest. cum utique deus natura sit simplex, non membris 
 conpositus neque qui intus habeat et foris, neque ante et 
 post, aut summum et imum, sed, si potest dici, totus per 
 omnia idem, numquam uarius aut absimilis — una autem claritas 
 eius est inmensa; nam si ignis non habet anteriora et 
 posteriora aut intus et foris, quanto magis creator eius! —, 
 itaque, quia omne quod deus est totum unum est, non discrepat, 
 cum quod de deo est dicitur deus.

Ex parte ergo humano exemplo, ex parte non humano 
 dei filius, qui est uerbum dei, deus est. ea enim ratione, qua 
 filii hominum homines sunt, dei filius deus est. sed quia ex 
 conmixtione filii hominum homines sunt, non hoc exemplo 
 filius dei deus est, quia ex simplici deo simpliciter natus est.

 

 
 
 
 et quemadmodum uerbum nostrum ex nobis est, hoc exemplo 
 intellegitur dei uerbum esse de deo, sed, quia uerbum nostrum 
 non est hoc quod nos sumus, non hac ratione uerbum dei de 
 deo est, quia uerbum dei res est, non sonus qui deperit

Nec enim quia communia uocabula nobis et deo sunt, 
 una ratio erit nobis et deo in rerum effectu. nam legimus: in 
 principio fecit deus caelum et terram. quo modo 
 fecit? numquid, sicut nos facimus, manu opere? et in subiectis: 
 et dixit, inquit, deus: fiat lux; et facta est lux, quo 
 modo putamus locutum esse deum, quia non utique homini 
 locutus est, sed ei qui posset facere, qui etiam hominem facturus 
 erat, sicut fecit? sicut nos loquimur, organo corporali? 
 absit. uides ergo quia uocabula quidem nobis et deo communia 
 sunt, sed discrepant in effectu; aliter enim deus facit quam 
 . facimus nos, et loqui dicitur, sed non more nostro.

Sic et uerbum dei non tale uerbum est, sicut nostrum, 
 quod postquam fit non est; illud autem manet, quia tale 
 uerbum est, quod et audit et loquitur et operatur. non solum 
 autem \'uerbum dei\' est, sed et *uirtus et sapientia dei\' hic 
 est filius dei, qui, quantum ad effectum pertinet, filius dicitur 
 dei; quantum autem ad adlocutionem, qua nos adloquitur deus 
 per ipsum, uerbum dicitur dei; quantum uero ad sapientiam, 
 qua nos deus per ipsum docet sacramentum suum, sapientia 
 dicitur dei; quantum autem ad operationem, quia per ipsum 
 omnia fecit et facit deus, uirtus dicitur dei.

Haec nulli alii possent conpetere nisi filio dei. propter 
 quod enim ex deo deus est, omnia dei dicitur. nascendo enim 
 omnia consecutus est dei. nec enim conueniens erat degener

 

 
 
 
 dici uerbum dei et uirtutem et sapientiam dei; hoc est enim 
 deus: uerbum uirtus sapientia. Christus autem, quia totus de 
 toto est deo deus, et sapientia dicitur dei et uirtus et uerbum 
 dei, hoc est deum esse de deo et apud deum.

Propter quod ait: hoc erat in principio apud deum, 
 ad euincendas enim incredulorum mentes coacta scriptura erupit, 
 ut ostenderet Christum esse deum; cum omni loco propter 
 unitatem dei intellegi uult Christum esse deum, nunc autem 
 aperta uoce dixit esse eum deum et semper fuisse apud deum. 
 sacramentum patefaciens dei, ne omnino solitarius putaretur, 
 declarauit non propterea unum dici deum, ut solitarius aestimetur, 
 sed licet duo uel tres, ex uno tamen, non praeiudicare 
 unitati, quia quod de uno est ad illud ipsum refertur, quia 
 unus est.

Quamuis omnia dicantur ex deo, sed aliud est quod 
 proprie exstitit de deo et aliud quod nutu. de foris creatum 
 est dei; hoc est, aliud est quod de substantia eius processit 
 et aliud quod, cum nullo modo esset, uoluntate eius creatum 
 est, quia quod de substantia dei processit numquam fuit per 
 substantiam, quod uero creatum est tunc coepit in substantiam, 
 cum creatum est, ac per hoc initium non habet trinitas sola.

Declaratio igitur mysterii merita fidei minorauit, quia, 
 quanto occultius est quod creditur, tanto magis propensior 
 credentis est merces et minor poena diffidentis. declaratio 
 autem mysterii, sicut minora fecit mereri credentes, ita maiores 
 exsuscitauit diffidentibus poenas. manifestior enim lex plus 
 facit reum.

Nam suffecerat testatio saluatoris, qua sibi proprium 
 patrem dixerat deum. quis enim credentium dubitaret nihil a 
 patre differre in substantia filium? sed quia hereticorum peruersitas 
 infidelitatis commentis fidei iura pulsare coeperat 
 aliter accipiendo filium dei quam praedicatur, additum est ad 
 faciendam manifestationem hunc ante omnia apud deum fuisse 
 et deum esse, ut declararet quod filii ueri ratio mystice continebat, 
 per quod diuina clementia humanae infirmitati prouidisse 
 uidetur, ut aperiret quod clausum potioris fidei meritis 
 reseruauerat.

Unde adiecit dicens: omnia per ipsum facta sunt. 
 ut si quis ex superioribus in aliquo ambigeret, quia angusta 
 est intellegentia hominum ad diuinas res capiendas, ex his 
 capax fieret, cum audit: omnia per ipsum facta sunt, ut 
 non utique facturam ipsum putaret, quia omnia per ipsum 
 audit facta a deo. si autem et ipse esset factura, non omnia 
 per ipsum facta a deo dixisset; nec enim ipse per se fiebat.

Quod ut adhuc absolutius traderet, adiecit: et sine 
 ipso, inquit, factum est nihil. hoc dicens exclusit omnem 
 controuersiam et argumenta terrena. quamuis de non sint qui 
 diffidant, tamen, quando sine ipso nihil factum ostendit, nullo 
 modo illum facturam esse suspicari debere edocuit. quo modo 
 enim potest dici ipse esse factura, cum nihil dicatur deus 
 sine ipso fecisse? si enim fecit, mentitur scriptura. sed absit, 
 quia fidelis est scriptura, quae,. ut errorem amputet, quanta 
 potest utitur manifestatione ad salutem hominum redimendam.

Denique subiecit: quod factum est, inquit, in ipso 
 uita est. (in ipso\', id est in uerbo, quod factum est, uitam 
 esse significat. sicut et ipse dominus ait: sicut habet pater 
 uitam in semet ipso, ita dedit et filio uitam habere 
 in semet ipso, non quia uerbum sine uita erat et postea 
 aut data aut facta est in illo uita, sed ipsum uerbum uitam 
 uult intellegi esse. si de patre deo potest dici quia aliud ipse 
 est et aliud in se habet, ita et de filio eius, quia (sicut habet 
 pater uitam in semet ipso, ita dedit et filio uitam habere in 
 semet ipso\'.

Humana enim eloquia non sunt idonea ad res explicandas 
 diuinas; ideo uitiosum uidetur quod dicitur, ut, cum factura 
 non sit dei filius, factum in ipso dicatur. et si dixisset: \'quod 
 genitum est in ipso\', et sic- uitiosum uidebatur. sed ut substantiuam 
 generationem eius ostenderet, opus in eam factum, 
 quali uti potuit sermone, per quod exsisteret, demonstrauit, 
 quia generatio eius uitam in se habet.

Nos enim uiuimus quidem, sed non possumus aliis dare 
 uitam, quippe cum nec in potestate nostra sit eadem uita; 
 ille autem ideo dicitur uitam in se habere, quia potens est 
 uiuificare et creare quae uult, ut sint et uiuant. ad hoc 
 enim natus dicitur, ut omnia possit facere quae facit pater, 
 quia sic habet uitam in se sicut habet et pater, hoc est 
 omnia per ipsum et in ipso fecisse, sic eum genuisse, ut 
 haberet in se uitam, per quam omnia possit facere. non

 

 

 
 
 
 quia ipse aliud est quam uita, sed dum hoc potest uita 
 eius, ut et uiuat et alia possit creare quae uiuant, uitam 
 dicitur habere in semet ipso. nos enim uiuimus, sed non habemus 
 sic uitam in nobis ipsis, ut et aliis demus uitam. quem 
 sensum et apostolus Paulus memorat inter cetera dicens: qui 
 est imago inuisibilis dei, primogenitus ante omnem 
 creaturam, quoniam in ipso condita sunt omnia 
 in caelis et in terra, uisibilia et inuisibilia, siue 
 sedes siue dominationes siue principatus siue 
 potestates; omnia per ipsum et in ipsum creata 
 sunt.

Conueniunt euangelia duorum apostolorum Iohannis et 
 Pauli; eadem enim dicunt, quia filius dei ante omnem creaturam 
 genitus est, ut crearet potentias spiritales et mundum 
 et quae in eo sunt uisibilia. quod enim dixit Iohannes, quia 
 quod factum, in ipso uita est, hoc idem significauit et 
 Paulus dicens, quia in ipso condita sunt omnia in caelis 
 et in terra.

Et in subiectis: omnia per ipsum et in ipsum 
 creata sunt \'per ipsum\' creauit, quia in substantia idem 
 deus est, hoc est pater in filio; (in ipsum\' uero, quoniam sic 
 generauit filium, ut haberet potentiam faciendi omnia uisibilia 
 et inuisibilia. hoc fuit fecisse in illo uitam, ut et uiueret et 
 uitam aliis praestaret uiuendi agendi intellegendi et ceteris 
 animantibus, secundum quod uoluit quasi imago dei.

Dum enim imago dicitur dei, ad utrumque refertur, 
 quia et per expressam natiuitatem plenam in se habet

 

 
 
 
 similitudinem patris et potest quidquid potest et pater, ut uerum 
 sit patrem uideri in filio, qui est imago inuisibilis dei.

Numquid quia patrem inuisibilem dixit filium uisibilem 
 fecit, cum utique hoc sit filius per naturam quod et pater? 
 et cum creatura caelestis inuisibilis sit, quanto magis creator 
 eorum! sed hoc significauit quod in caelis est, non quod in 
 terra, quia, quamuis et filius inuisibilis sit, illic tamen, id est 
 in caelestibus, uidetur apostolis -uel ceteris talibus, de quibus 
 dixit: pater, uolo ut ubi ego sum et isti sint mecum 
 et uideant claritatem meam; etalio loco: beati, inquit, 
 mundo corde, quia ipsi deum uidebunt, hoc est patrem 
 in filio, deum in imagine, quod est deum in deo.

Sicut corporalis corpus imago est, ita et dei deus imago 
 est, quia exemplum est pater, filius uero exemplum de exemplo, 
 quod communicat spiritui sancto: quia de meo, inquit, accipiet 
 t. ideoque in filio uidetur deus quasi in sua imagine. 
 sicut enim nemo dignus inuentus est aperire librum et signacula 
 eius nisi uerbum dei, ita et deum patrem nemo uidere 
 dignus est neque natura neque meritis, nisi uerus filius 
 eius. nihil enim medium est, quod obstet inter patrem et 
 filium ipso nobis teste qui ait: nec enim patrem uidit 
 quisquam, nisi qui est a deo, hic uidit deum.

Sed si in filio uidetur pater, quare nemo dignus dicitur 
 uidere deum, cum uideatur in filio, quia nihil differt a patre 
 filius? nihil plane differt in substantia, quia uerus filius est; 
 differt autem in causa uel gradu, quia omnis potentia a patre 
 in filio est et, si in substantia minor non est filius,

 

 
 
 
 auctoritate tamen maior est pater ipso domino testante et dicente: 
 si diligeretis me, gauderetis, quia uado ad patrem, 
 quia pater maior me est.

Quem modum custodiens apostolus Paulus: unus, inquit, 
 deus pater, ex quo omnia et nos in ipso, et unus 
 dominus Iesus, per quem omnia et nos per ipsum, 
 ut primus gradus sit, ex quo sunt omnia, secundus, per quem 
 omnia, tertius, in quo omnia. et quia nullus ex his degener 
 est, in unitate dei significati sunt dicente apostolo: quoniam 
 ex ipso et per ipsum et in ipso sunt omnia, ipsi 
 gloria.

Conperi quosdam ex fratribus nostris non plene discus. 
 sisse scripturas, sed simplicitate animi adseuerare quod Adam 
 factus sanctum accepit spiritum, quem peccans amisit, sicut 
 nunc datur credentibus, hac ducti ratione, qua solet adseuerari 
 a plurimis quia per fidem instauratus est homo ita, ut 
 ad pristinum redditus statum hoc omne acciperet quod inter 
 initia Adam fuerat consecutus, et quia perfectus homo factus 
 dici debet, qui (si non habuit\', inquiunt, \'sanctum spiritum, 
 inperfectus fuit.\'

Ego autem non solum hominem, sed et cuncta quae fecit 
 deus, quae non possint dici accepisse spiritum sanctum, dico . 
 perfecta. omnia enim genera animalium in suo perfecta sunt,

 

 
 
 
 ut impleant ad id quod sunt facta; ita et homo in suo perfectus 
 est, ut potens sit discernere mala a bonis, praua a 
 rectis. est enim animal intellegibile, perfectum ad id quod 
 factum est; capax est enim discendi excogitandi faciendi, ut 
 quae uirtute non potest impleat sensu.

Et quo modo ausi sunt hominem perfectum nasci dicere 
 et totum scire, quem uident nihil ultra nosse quam hic discitur? 
 quod enim hic non discit nescit. denique quoniam hic 
 non discit qualis sit, nescit. qui se ergo nescit qualis sit, 
 quo modo omnia nouit, cum minus sit se nosse quam cetera? 
 sed quia de ceteris discit, de se autem non discit, de aliis 
 nouit, de se nescit, neque qualis sit neque ante corpus an 
 post corpus sit.

Nam si sic perfectus factus esset ut nullius egeret, non 
 fuerat homo, sed deus, neque circumuentus praeuaricasset. 
 spiritum autem sanctum habere ultra naturam et perfectionem 
 hominis est, ut possit quae dei sunt. numquid non, quia asina 
 locuta est ad Balaam, ultra perfectionem eius est? accepit 
 enim ut posset quod naturae suae non erat, sed nostrae.

Itaque quia praestantior est homo ceteris animalibus, 
 idcirco illa inperfecta dicenda sunt? aut quia sancti angeli 
 non sunt quod est deus, inperfecti sunt? uel quia luminaria 
 et stellae inferiores sunt supernis angelis, aut quia nubila 
 uelamine suo obscurant solem et lunam, minus perfecta sunt? et 
 quia membra inuicem egent, quia non possunt pedes quod 
 possunt manus, inperfecti dicentur? absit. omnia enim pro 
 locis et gradibus suis firma et perfecta sunt, ut impleant ad 
 id quod facta sunt

Igitur omnia perfecta sunt, quia et creator ipsorum perfectus 
 est, sed ad conparationem eius inperfecta sunt. deus 
 enim per omnia perfectus est quasi fons et origo omnium. 
 nam quae facta sunt, perfecta quidem sunt, sed ad id quod 
 facta sunt, ut in alia parte non sint perfecta, quia alter alterius 
 eget, ut in eo quo non eget perfectus sit, non in quo 
 eget; ideoque perfecta et inperfecta sunt omnia. manus indigent 
 pedibus, quia, nisi ambulauerint, otiosae erunt manus. 
 iterum pedes indigent manibus; calciare se enim non possunt 
 neque curare.

Cum ergo corpus perfectum sit membris, uolare tamen 
 non potest neque tantum ferre quantum potest burdo. cum 
 in his perfecta sint, gubernare se tamen nesciunt nec adhibere 
 sibi possunt medicinam. unde dictum est: nolite fieri 
 sicut ecus et mulus, quibus non est intellectus. 
 et aqua et ignis, cum repugnent inuicem, in suo perfecta sunt; 
 implent enim id ad quod facta sunt. coquit enim ignis et 
 Consumit, purgat et calefacit; aqua uero abluit, refrigerat, 
 inrigat, sitientes recreat. -

Itaque cum omnia in suo perfecta sint, sine homine 
 tamen nihil possunt neque homo, quamuis perfectior sit, sine 
 - his. hinc apostolus inperfectos et perfectos nos dicit. ad conparationem 
 enim infidelium nos perfecti sumus, quia deum 
 cognouimus, sed, quia quae promissa sunt minus scimus 
 quam debemus, quia in hac uita non tantum possumus

 

 
 
 
 conprehendere, quantum est quod creditur, inperfecti sumus. igitur 
 quoniam putant perfectionem Adae instaurari credentibus, 
 uideamus ai haec instauratio nihil ultra doni habeat diuini 
 quam fuerat consecutus Adam.

(Factus) enim Adam \'positus est in paradiso, ut operaretur 
 ibi et custodiret\'. hoc est, ut coleret terram et custodiret 
 praecepta dei, per quae sciret sic se dominium cunctorum accepisse, 
 ut ipse tamen sub lege uiueret creatoris, ne dominatio 
 extolleret eum et inflatus superbia inmemor fieret sui conditoris. 
 positus ergo est, ut cibis sustentaretur uita eius; per 
 Christum autem hoc concessum est, ut resurgentes non egeant 
 cibo uel potu, quia quod mortale est hominis conuertetur 
 in uitam. factus est Adam ut habitaret in terra; fides autem 
 largiri dignata est, ut in caelis sit habitatio nostra.

Scriptura ipsa testatur, quia factus est, inquit, primus 
 homo Adam in animam uiuentem, secundus autem 
 homo in spiriturn uiuificantem.. primus, ait, homo de 
 terra, terrenus; secundus homo ae caelo, caelestis: 
 qualis terrenus, tales et terreni; qualis caelestis, 
 tales et caelestes. quid tam apertum quia Adam non habuit 
 spiritum sanctum? factus est enim in animam uiuentem, per 
 Christum autem in spiritum uiuificantem, ut homo in aliquo 
 similis sit creatori et sit quod credit. quia enim mysterium fidei, 
 quod ad salutem datum est, trinum est, trinas fit corpore, anima

 

 
 
 
 et sancto spiritu, per quem dicimur filii dei, quod minime 
 Adam probatur uocatus; terrenus enim factus est. filii autem 
 dei non carnaliter, sed spiritaliter nati caelestes dicuntur.

Ecce absolutum est donum dei multo plus gratiae concessisse 
 tempore saluatoris, quam acceperat Adam, quia non 
 solum instauratus est, sed et melioratus: in eo instauratus, 
 quia peccatis ablutus est, in ceteris melioratus. boc enim et 
 iustitia et ratio exigebat, ut tunc uberior esset clementia dei 
 in dandis beneficiis, quando mysterium diuinitatis suae innotescere 
 uoluit creaturae, ut cognoscentes, quod incognitum 
 fuit a saeculis et generationibus, dei unius sacramentum in 
 trinitate consistere pro ipsa nouitatis quasi dedicatione peccatis 
 abluti insuper iustificentur et adoptati a deo spiritum 
 sanctum accipiant, per quem signum adoptionis habere uideantur. 
 adoptati enim a deo signum habere debent dei patris, 
 ut non inmerito filii dei appellentur.

Hoc donum per profetas promissum est, ut tunc daretur, 
 quando mysterium dei declarari haberet in triumpho deuicta 
 morte, ut sciret creatura patrem et filium et sanctum 
 spiritum unum esse deum. unde et euangelista ait: spiritus, 
 inquit, non erat datus, quia Iesus non erat clarificatus. 
 clarificatio enim haec est, cum per uirtutem suam 
 cognoscitur esse quod testificatus est de se, quae clarificatio 
 boc donum dedit, quod per Iohel profetam fuerat promissum. 
 ait enim deus, quia in nouissimis diebus effundam de

 

 
 
 
 spiritu meo super omnem carnem, et cetera. et apostolus 
 inter alia: cum autem benignitas, inquit, et humanitas 
 apparuit salutaris nostri dei, non ex operibus 
 iustitiae, quae nos fecimus, sed secundum suam 
 misericordiam saluos nos fecit per lauacrum regenerationis 
 et renouationis, per spiritum sanctum, 
 quem effudit in nos habunde per Christum Iesum 
 saluatorem nostrum, ut iustificati gratia ipsius 
 heredes efficiamur secundum spem uitae aeternae. 
 firmauit apostolus quod per Iohel profetam fuerat promissum, 
 quia hoc postquam clarificatus est Iesus impleuit deus, ut 
 spiritum sanctum effunderet in illos, qui credunt in Christum, 
 et hoc esse \'heredem fieri uitae aeternae* spiritum sanctum 
 accipere, ut, quia spiritus aeternus est, aeternam habeat nitam 
 qui accepit eum; pignus est enim inmortalitatis,

Qui enim accepit eum et manet in eius dilectione, 
 transpuncta hac uita pergit in caelos ad eum, cuius spiritum 
 habet. incongruum est enim ut qui hinc exit habens spiritum 
 sanctum apud inferos teneatur. signum est enim in homine 
 uictoriae Christi, qua uicit mortem, spiritus eius, ut in quo 
 fuerit spiritus eius ab inferis teneri non possit. ac per hoc 
 in ueteribus sanctis non ita fuit spiritus sanctus, sicut nunc 
 est in fidelibus, quia exeuntes de saeculo apud inferos erant 
 et non potest dici quia spiritus sanctus causa peccati Adae, 
 quod per traducem generis omne semen eius subiectum fecit 
 inferis, simul tenebatur sententia data Adae.

Cum profetis ergo et iustis uiris sanctum fuisse spiritum 
 non est ambiguum: cum profetis propter dispensationem, 
 cum iustis uero causa sanctitatis, sicut legitur de sancto 
 Symeone, quia spiritus, inquit. sanctus erat cum eo, 
 non ut signum esset adoptionis in eo, sed meritorum eius 
 gratia; nam filii dei credentes tunc esse coeperunt, quando 
 manifestatus est filius dei uicta morte cunctae creaturae.

Si in Adam autem uel ceteris sic dicatur fuisse spiritus 
 sanctus, sicut nunc est in fidelibus, quae noua dona dedit deus, 
 cum regnum filii sui dedicauit in nobis? et quo modo felix et 
 beatum tempus prae ceteris dicitur saluatoris aduentus, si ea 
 praestitit quae iam fuerant praestita? et ubi est illud, quod 
 dicit saluator ad discipulos: multi, inquit, profetae et 
 iusti cupierunt uidere quae uidetis et audire quae 
 auditis, et non audierunt?

Qua ratione ergo poterit dici quia beatitudo temporis 
 huius nihil amplius contulit doni, quam ueteribus est conlatum? 
 quod quidem ad iniuriam proficit saluatoris, ut nihil 
 habuerit nonum, quod in ortu imperii sui suscipientibus se 
 donaret, cum id elaborare soleant diuites, ut in die festo natalis 
 sui exquisita inuitatis dent apoforeta. quanta ergo iniuria 
 domini est, ut his, quos ad nonum et inauditum diem festum 
 et omni laude dignum inuitauit, non dicatur habuisse inexperta 
 quae donaret! et ubi est illud euangelistae Iohannis, quod dicit: 
 in sua uenit et sui eum non receperunt; quotquot

 

 
 
 
 autem receperunt eum, dedit illis potestatem filios 
 dei fieri, his qui credunt in nomine eius, qui non 
 ex sanguine neque ei uoluntate carnis neque ex 
 uoluntate uiri, sed ex deo nati sunt? igitur quo modo 
 non inusitatum est quod donauit credentibus deus in Christum, 
 quando dedit eis potestatem filios dei fieri, id est fratres filii sui 
 proprii, non ex uoluntate carnis et sanguinis aut uiri, sed ex deo, 
 ut spiritaliter nascerentur? aut si prius gratia ista concessa 
 probatur, tunc nihil nouum aduentus Christi contulisse dicatur.

Adae certe carnalis et terrena fuit factura, non spiritalis. 
 non enim ex deo sine carne et sanguine natus est, sed de 
 terra a deo factus est. ideoque non potuit spiritum sanctum 
 accipere, qui non erat spiritalis et cui concessum non erat 
 patrem deum in oratione uocare. qui enim spiritum sanctum 
 accipiunt, his data potestas est, ut per id quod spiritum dei 
 habent patrem illum Christianorum in oratione appellent. quod 
 quia ante concessum non fuit, non possunt dici priores spiritum 
 sanctum habuisse. hi ergo qui putant Adam uel ceteros 
 habuisse sanctum spiritum nesciunt, quale donum habeant 
 dei, nec gratias congruas possunt ei agere qui plus ceteris 
 accipientes nihil se dicunt amplius consecutos.

Una est misericordia in diuite et in paupere, sed aliter 
 inputatur diuiti et aliter pauperi, quia plus laudanda est in

 

 
 
 
 paupere quam in diuite. pauper enim de exiguitate sua largiri 
 non timuit sperans a deo sibi retribui et in praesenti et in 
 futuro. credit enim scripturae dicenti, quia qui tribuit pauperibus 
 non egebit. unde et paupera illa diuitibus multa 
 mittentibus sola meruit a domino conlaudari, quia de penuria 
 sua largiri non timuit. diuites uero securi de diuitiis suis 
 largiuntur, pauper autem securus de domino. bene igitur faciunt 
 diuites, dum largiuntur egenis, sed multo melius pauperes, 
 ac per hoc alia remuneratio pauperis et alia diuitis. diues 
 enim, si hoc non fecerit, uapulabit; a paupere enim non exigitur 
 tantum, ideoque laudabilis pauper est misericors.

Furtum in paupere et diuite unum peccatum est, sed 
 diuitem plus facit reum, quia pauper per inopiam facit furtum, 
 diues autem, cum habundet, non contentus suo tollit aliena. 
 et, quod peius est, solent pauperes expoliare: ac per hoc differt 
 poena utriusque.

Et iustitia pauperis et diuitis una est, sed laudabilis est 
 in paupere magis. in egestate enim seruare iustitiam magnifica 
 res est; diues autem ideo uidetur seruare iustitiam, quia alienus 
 est ab inopia. igitur uterque iustus est, sed maius est 
 in necessitate seruare iustitiam.

Superbia una est, sed plus damnanda in paupere est quam 
 in diuite, quia diues copia elatus est, pauper autem in egestate 
 superbus, quod ad insaniam pertinet, ac per hoc plus 
 reus pauper est.

Humilitas una est, sed magis laudanda in diuite est.

 

 
 
 
 quid enim magnum est si pauper humilis uideatur, quem ipsa 
 inopia humilem facit? magnificum autem si hic, qui dignitate 
 et copiis commendatur, inclinet se non sibi uindicans quod 
 mereri se nouit. igitur in omnibus bona humilitas est, sed 
 multo magis in diuite est.

Doctrinae et studii una est causa, sed laudabilior in diuite 
 est. pauper enim, cum nulla praerogatiua commendaretur, operam 
 dedit ut haberet unde posset requiri; diues autem, cum 
 non deesset unde commendaretur, adhibito labore auxit se, 
 ut duplici genere necessarius esset; non enim auocatus copiis 
 retraxit animum, quo minus per se floreret, ideo hic magis 
 laude dignus est quam pauper, qui, si studiis minime operam 
 dedisset, per omnia remanserat uilis. illum ergo uoluntas, hunc 
 necessitas fecit studii cupidum.

Libido in paupere et diuite eadem est, sed damnabilior 
 in paupere quam in diuite est. pauperem enim ipsa egestas 
 reuocare debet a cupiditate luxoriae; cogitare enim debet quia 
 unde hoc impleat non habet et, dum hoc festinat implere, alia 
 multa mala admittat necesse est, quibus forte nec ad praesens 
 euadat, aut certe hoc ipsum quod habet insumens mendicus 
 remanebit cum nota. diuitem autem deliciarum copiae lacessunt 
 ad uoluptatem libidinis, praeterea quia securi sunt de 
 inpunitate scientes uenalia esse iudicia et nec redargui se ab 
 aliquo. quia enim dignitate fultum uirum et diuitem audeat 
 arguere? unde magis accenduntur, ut et uiolenter hoc agant. 
 non solum enim minime reprehenduntur, sed et in magno 
 honore sunt, ut et gloriari possint, quia tales sunt.

 
 
 
 
 . 8. Quod si uterque, id est pauper et diues, pudicus sit, multum 
 differt pudicitia diuitis a pudicitia pauperis. pauperem enim 
 potest humilitas reuocare, ne quod uult possit implere, aut 
 timor legum; diues autem, cum multis suffragantibus causis ad 
 uoluptatem possit inlici, laudabilis est, si auertat hinc animum. 
 alia ergo remuneratione dignus est diues pudicus et alia pauper 
 pudicus. quod si rex pudicus sit, multum est gloriosum, 
 ut omnia in potestate habens non contingat, quod scit impune 
 a se posse fieri. hic uere deum timet, hic uere praecepta eius 
 custodit, qui in potestate habens leges futurum dei iudicium 
 contemplatur. itaque grandis res est ut, cum in praesenti non 
 habens quem timeat, uincat quod delectat, cum delectatio tantum 
 possit, ut non solum futura, sed et praesentia minime 
 uereatur. unde multum merentur qui hanc superant, sed plus 
 hic, qui in praesenti legibus et hominibus dominatur. ceteri 
 enim et homines et leges uerentur, quare et propositum custodiunt. 
 ne enim apud homines erubescant, seruant quod diu 
 tenuerunt et, ne condemnentur, a prohibitis se abstinent; hic 
 autem, qui dominatione nec leges timet nec homines erubescit, 
 magnae gloriae est si se abstinet.

Memini me in quodam libello Eusebii, quondam egregii 
 in reliquis uiri, legisse, quia nec spiritus sanctus sciat mysterium 
 natiuitatis domini Iesu Christi, et admiror tantae doctrinae

 

 
 
 
 uirum hanc maculam sancto spiritui inflixisse. hoc enim dicens 
 degenerem illum significauit. neque enim potest dici de deo 
 esse, ei nescit quae dei sunt, quia inferior natura quid in 
 potiore sit nescit. sin uero eiusdem substantiae est et diuinitatis, 
 quo modo potest nescire quae sua sunt? denique filius 
 dei, quia ego, inquit, et pater unum sumus propter 
 unitatem substantiae, non inmerito adiecit dicens: omnia 
 quae patris sunt mea sunt et quae mea sunt 
 patris.

Quam ob rem si sanctus spiritus eiusdem diuinitatis est, 
 qua ratione segregatur, ne sit eiusdem scientiae, cum eiusdem 
 non negetur esse substantiae? quod plus est concedis et quod 
 minus est retines. creatura enim discit et incipit aliquanta \' 
 scire de auctore suo et erant ei quae didicerit cum auctore 
 suo communia, substantia autem uel diuinitas non potest deo 
 esse et creaturae communis. nam dei substantia non habet 
 quod discat, quia nihil est quod ignoret; substantia uero hominum 
 non habet in natura ut sciat, sed ut discat. itaque naturae 
 hominum accedit scientia, non tamen inmutatur substantia, 
 quia hominis natura dehabet scientiam; sic enim condita est 
 substantia, ut per exercitium adquirat scientiam.

Igitur maior est substantia quam scientia, quia non 
 scientia adquirit substantiam, sed substantia scientiam; et 
 substantia est sine scientia, non tamen potest esse scientia 
 sine substantia. in deo autem sicut est substantia, ita et

 

 

 

 
 
 
 scientia; substantia enim, quae nihil habet quod discat, ipsa 
 substantia est sibi scientia. quam ob rem omnia in deo substantiua 
 dicuntur. substantia enim, cui nihil deest, omnia substantialiter 
 habet, quia nihil ei accessit per studium.

Quo modo igitur dici potest de spiritu sancto quia nescit 
 natiuitatem filii dei, si consubstantiuus est ei? numquid potest 
 Una eademque substantia et scire et nescire? certe filius dei 
 mysterium natiuitatis suae non didicit; scit enim substantialiter, 
 non per doctrinam. qua ergo ratione spiritus -sanctus 
 dicitur nescire, cum similiter etiam ipse nihil habeat quod 
 discat, quia omnia nouit per substantiam?

Sicut enim dei filius, ita et sanctus spiritus dei substantia 
 est dicente domino: omnia quae patris sunt mea sunt, 
 per quod significauit substantiam dei patris suam esse substantiam; 
 et spiritum sanctum a patre dicit procedere et de 
 suo accipere: et ideo, inquit, dixi: de meo accipiet, quia 
 omnia quae patris sunt mea sunt. si a patre procedit 
 et de filio accipit, quo modo nescit filii natiuitatem, quando 
 substantia eius filii substantia est? omnia enim quae patris 
 sunt filii sunt. sine dubio ergo patris substantia in spiritu 
 sancto est. adiecit enim filius dicens: et omnia quae mea 
 sunt patris sunt.

Quid ergo ambigitur de spiritu sancto, an eiusdem diuinitatis 
 sit, cum sit eiusdem substantiae? nam sicut de se dixit 
 dominus quia a deo processit, ita et de sancto testatur spiritu.

 

 
 
 
 et ne hoc aliter possit interpretari: a patre, inquit, procedit 
 et: de meo accipiet, ut a patre procedere hoc sit de 
 Christo accipere. cum enim dicitur de filio dei accipere, non 
 ambigitur etiam ipse esse de deo, ut in sancto spiritu patris 
 esse substantia et diuinitas non ambigatur.

Itaque qui hunc dicit nescire filii dei natiuitatem, ipsi 
 derogat, de cuius dicitur accepisse. nec enim aliud accepit, 
 quam ipse est de quo accepit, quia accepisse de Christo de 
 deo processisse significat, ideoque non potest nescire, quod 
 hic scit, de cuius accepit, neque ignorare dicendus est deum, 
 quia a deo processit

Certe filius dei, quia de patre est deo, scit omnia dei: 
 quare ergo spiritus sanctus negetur scire quae Christi sunt, 
 cum de eo acceperit? itaque si scit filius dei quae in deo 
 sunt, dubium non est etiam sanctum spiritum non ignorare 
 quae in filio dei sunt et, per id quod nouit quae sunt in filio, 
 non nescire dicendus est quae in deo sunt. de eo enim, de quo 
 accepit, dei habet notitiam.

Et quid laboramus, cum testis sit in hac re apostolus 
 dicens: nemo scit quae sunt in deo nisi spiritus 
 dei? ecce in quo diu sudauimus, apostolo adiuuante impleuimus. 
 et numquid praeiudicauit filio dei, quia neminem dixit 
 scire quae in deo sunt nisi spiritum dei? absit. sic nec praeiudicauit 
 sancto spiritui filius, cum dixit: nemo nouit patrem 
 nisi filius. neminem enim dixit scire quae in deo 
 sunt praeter eum qui de deo est, quia omne quod de deo

 

 

 
 
 
 est nouit deum et quae in deo sunt. natura enim dei ipsa 
 se nouit, quam cum intellegis esse etiam in spiritu sancto, 
 per id quod a patre processit et de filio accepit, tutum non 
 est istum dicere nescire patrem deum, cuius naturam agnoscis 
 in eo.

Et tamen saluator sic dixit neminem scire deum nisi 
 filium, ut reseruaret alii personae huius cognitionem. statim 
 enim subiecit dicens: et cui uoluerit filius reuelare. 
 cui, putas, uult reuelare filius? nulli enim carior esse potest 
 quam spiritui suo, quia si quis, inquit, spiritum Christi 
 non habet, hic non est eius. igitur quo modo putas reuelatum 
 deum patrem a filio spiritui sancto, nisi quo modo ipse 
 dominus ait: de meo accipiet? creaturae enim reuelari non 
 potest pater deus, quia dei naturam ferre non potest, nisi 
 fuerit eiusdem substantiae; lucem etenim habitat inaccessibilem, 
 creaturae dumtaxat.

Sed quibusdam uidetur ideo recte dici nescire mysterium 
 natiuitatis filii dei sanctus spiritus, quia omnia dicitur 
 scrutari et <qui scrutatur), inquit, \'nescit utique\'. quod ex 
 alio loco debet intellegi; dei enim uerba sunt inter cetera 
 dicentis: ego deus qui scrutor renes et corda, et in 
 psalmo: scrutans, ait, corda et renes deus, et apostolus: 
 qui scrutatur, inquit, corda, scit quid desideret spiritus, 
 quia secundum dei uoluntatem postulat pro 
 sanctis.

His exemplis cum scrutari dicitur dei spiritus, non 
 ignorare significatur. \'etiam alta dei\' dicitur scrutari: et quae 
 sunt alta dei, quae dicitur peruidere ? scrutari enim occulta 
 significat penetrare, ut per id nihil ei occultum esse credatur. 
 alta enim dei mysteria interiora sunt dei, quae scrutari a 
 creatura non possunt. nam et secundum dei uoluntatem pro 
 sanctis legitur postulare, quod sancti utique nesciunt,. dicente 
 apostolo: nam quid oremus, sicut oportet, nescimus. 
 igitur alta dei scire et uoluntatem dei non ignorare unum 
 significat. quid enim tam altum mysterium quam uoluntas est 
 dei, quod cognitum est spiritui sancto, ceteris uero incognitum 
 omnibus?

Contuendum etenim est quo modo dictum est, quia 
 nemo scit quidsit in homine nisi spiritus hominis, 
 qui in eo est. spiritum animum significauit, quia nemo scit 
 quid sit in animo hominis nisi animus eius, qui est spiritus. 
 sic et in deo nemo scit quae sunt nisi spiritus dei, hoc est 
 ipse deus.

Qui enim de deo est, non aliud intellegitur esse quam 
 deus est. ideo spiritus dei scit quid in deo est, quia de deo 
 est. nam si cogitationes hominum nemo nouit nisi deus, quanto 
 magis dei secreta et uoluntatem nullus potest cognoscere nisi 
 sit de deo, hoc est idem ipse deus! ipse est enim soli sibi 
 cognitus.

Nam utique in deo non sunt cogitationes. nec enim 
 tractat apud se quid faciat aut quid non faciat deliberans an

 

 
 
 
 expediat, quia omnia, quae in deo sunt, sine dubitatione sunt 
 non per accidentiam, sed per substantiam, neque per studium, 
 sed per naturam, quia non inmutatur. ac per hoc non aliter 
 nouit spiritus sanctus mysteria dei nisi per substantiam; una 
 enim substantia unum habet sensum et uoluntatem.

De deo loquitur, qui semper unus et inmutabilis est, 
 sine in filio siue in sancto spiritu. quod enim uult pater, hoc 
 uult et filius, et quod uult filius, eadem uult et sanctus spiritus. 
 quam ob rem aliquando dicitur spiritus dei, aliquando spiritus 
 Christi, quia a deo, inquit, prodit, et: de meo accipiet.

Hinc est unde Iohannes apostolus ait: ex hoc scimus 
 quia deus in nobis manet, de spiritu suo, quem 
 dedit nobis. igitur si spiritu dei manente in nobis deus 
 manere dicitur in nobis, deus significatur esse spiritus dei..

Denique hic est signum credentium, quod sint filii dei, 
 ut, cum hunc accipiunt, dei se filios audeant appellare. nisi 
 enim signum deitatis habuerint, dei filii dici non poterunt; 
 quia enim quis uerus dei filius non est, ut sit totus de toto, 
 sicut et Christus, per adoptionem autem fiunt filii dei, ut accipientes 
 spiritum Christi per ipsum filii dei dicantur, per id 
 quod de deo est quem in se habent spiritum. in filiis enim, 
 quamuis adoptatiui sint, patris tamen ex aliqua parte debet 
 uideri substantia.

In mundo enim quia res inperfectae sunt, adoptati ab 
 hominibus filii nullum pignus, sed solum nomen accipiunt;

 

 
 
 
 deus autem, quia perfectus est, plus facit, ut adoptatis spiritum 
 suum det, per quem aliquam ueritatem adoptati ab eo 
 uideantur habere, quia uocabula sine rebus inania sunt.

Apostolus noster hanc adsertionem nostram adiuuat 
 dicens: o altitudo diuitiarum et sapientiae et scientiae 
 dei! quam inscrutabilia sunt iudicia eius et 
 inuestigabiles uiae ipsius! quid.est ut, cum alibi dicat 
 scrutabilia esse alta dei, id est secreta, hoc in loco deneget 
 dicens inscrutabilia esse? sed in hoc loco de creatura dixit 
 quia inscrutabilia sunt ei secreta uel iudicia dei; spiritui autem 
 sancto, eo quod omnia dei nouerit, scrutabilia dixit esse cun* 
 cta quae in deo sunt, ut, quod creaturae incognitum est, dei 
 spiritum adserat non ignorare. dei ergo natura negari esse non 
 potest, quae cognitum habet quod a creatura non potest conprehendi.

Qui degenerem dicunt sanctum spiritum, dei pulsant 
 propositum, qui totius creaturae salutem in trinitatis diuinitate 
 consistere declarauit, quia, si consubstantiuus non est deo 
 et Christo, ineptum est ponere istum in numero patris et filii, 
 ut sine hoc neque salus alicui sit neque dignitas. si enim non 
 est eiusdem diuinitatis, aut stulte aut gratiose factum est, quod 
 absit. quis enim prudentium deneget creatorem cum creatura 
 connumerari non posse neque aeternum cum eo, qui sub initio 
 sit, conparari neque dominum cum seruo aequari nec potentem 
 cum inpotente conferri neque scium cum inscio deputari?

Sed iam cesset calumnia. tertius enim ordine est, non 
 natura; gradu, non diuinitate; persona, non ignorantia. sicut

 

 
 
 
 enim filius dei secundae a patre est et diuinitate minor non 
 est, ita et spiritus sanctus sequens a filio est non inpar, sed 
 aequalis diuinitate substantiae.

Denique quae legimus de filio dei, eadem legimus et 
 de sancto spiritu ipso nobis teste. ait enim: rogabo patrem 
 et alium paraclitum dabit uobis, spiritumueritatis. 
 \'alium\' cum dixit, se paraclitum significauit. quod Iohannes 
 apostolus declarat dicens, quia filius dei postulat pro peccatis 
 nostris, et Paulus apostolus: ipse, inquit, spiritus 
 dei postulat pro nobis. ecce scriptura ambos aduocatos 
 esse ostendit. et cum ueritatis illum dixit spiritum, nihil illum 
 a se differre ostendit, quia dixit: ego ueritas. missum se a 
 patre dixit et ipse mittere se sanctum spiritum promisit. si 
 ipse a mittente inpar non est, neque inpar ab illo est sanctus 
 spiritus. nec enim quia tres sunt, singuli alter alterius 
 membra sunt, ut diuersa possint. una est enim trium potentia, 
 ut nihil singulis desit.

Hic finis sit; iam enim in libello aduersus Arriam 
 inpietatem digesto reliqua plene tractata sunt, quae trinitatis 
 conplexa sunt indiscretam unitatem.

Scriptum est, quia iusto nihil proderit iustitia 
 eius, in qua die exerrauerit, et quia iniusto nihil 
 oberit iniustitia sua, cum se conuerterit, et dominus

 

 
 
 
 in euangelio: qui non crediderit, inquit, iam iudicatus 
 est, ut per hoc eum, qui crediderit, non iudicio subiectum 
 ad sententiam excipiendam signaret, sed fidei merito landsdignum 
 futurum.

Igitur cognitio dei hanc habet praerogatiuam, ut peccatorum 
 consequatur remissa. credens enim dei esse filium Iesum 
 dignus exsistat ab omnibus liberari peccatis. diu enim errore 
 deuius, cum per diuersa ignorantiae fluctibus iactaretur, inluminatus 
 ueritatis corusco stationem nanctus est, in qua post 
 nimias tempestates requiescat securus, cui congruit, ut post 
 cognitionem temperet ab his, quae iam pridem in ignorantia 
 positus agebat. quid enim prodest cognitio, si manet pristina, 
 conuersatio? hinc enim quis uidetur cognouisse deum, si uitam 
 mutet et conuersationem suam.

Cognitus enim deus timeri debet, quia iudicaturus praedicatur, 
 ut et fideles iustitiae suae percipiant fructum et impii, 
 id est increduli, perfidiae suae congruas poenas exsoluant. conuenit 
 enim iustos in futuro gaudere, ubi regnabit Christus cum 
 suis, ut qui in saeculo obprobrio sunt et iniuriis subiacent, 
 in quo princeps est diabolus, in regno Christi gloriosi appareant, 
 propter quem contemptibiles iudicati sunt a mundanis, 
 iniustos autem, quia falso florere uidentur, per mendacium 
 repugnantes ueritati in poena tribulari, ut qui per fucum 
 gloriosi uisi sunt per uerum despecti et humiliati nimis appareant. 
 tunc enim iusti credidisse se gaudent, cum perfidos 
 uiderint cruciari, et nec paenitebit perfidos non credidisse, nisi

 

 
 
 
 uiderint gloriam illorum et suam poenam, quos, quia crediderunt, 
 stultos et contemptibiles arbitrati sunt.

Igitur ex eo quod profitetur quis Christianum se esse, 
 id studere debet ne peccet. armare enim se debet contra uitia 
 et — quia inpossibile est semper uincere — si uictus fuerit, dolere, 
 ne iterum uincatur, quia qui se dolet uictum reparat se. 
 qui ergo repugnat, habet unde excuset, si nictus fuerit. ostendit 
 enim se uotum habuisse uincendi, sed minime praeualuisse. 
 de hoc spes est quia potest reparare se, ut assidua meditatione 
 in congressione peritior et fortior inueniatur.

Nam qui ad hoc surgit, ut peccet, (et) inexcusabilis est, is 
 pergrauem habet causam. peius est enim sub dei uiuere professione 
 et uoluntatem habere peccandi, quam si ignoret quis 
 deum et turpiter et contaminate uersetur. hic enim nescit 
 quem timere debeat, ille sciens contemnit.

Credentes igitur accipiunt remissionem peccatorum; non 
 tamen gloriosi erunt, nisi post acceptam fidem uixerint sub 
 dei timore, ut conluctati contra hostes Christiani nominis uictoriam 
 faciant, ut possint praemium mereri, dum plus uincunt 
 quam uincuntur.

Nam qui intellegit deum et non accedit ad fidem eius, 
 ne uiuat Christianus, sed in fine uult fidem accipere, ut moriatur 
 Christianus, aut erubescit Christianus uiuere aut peccatis 
 operam dat, quae arbitratur posse sibi remitti, cum crediderit, 
 istum puto non bonam causam habere, quia, ut, quamdiu in 
 saeculo est, peccet, non uult fieri et uiuere Christianus aut

 
 
 
 confunditur dici Christianus. qualem sperat deum, cui cum 
 militare erubescit, uult ab eo stipendium accipere? huius modi 
 inrisor est. sciens enim se iam tempus non habere ut peccet 
 morte inminente, tunc uult fieri Christianus, ut, quia iam non 
 potest peccare, credere$e dicat in Christum, qui exsecratur 
 peccari, ut non iam nolit peccare, sed non possit praeueniente 
 morte. istis legi debet, quia deus non inridetur.

Nam et solent huius modi talia dare mandata, ut iam 
 defectis et alienis, tantum anhelantibus detur fides, timentes 
 ne euadant et confundantur, quia facti sunt Christiani. quibus 
 recitanda sunt euangelii uerba dicentis: qui enim me erubescit, 
 inquit, et mea uerba in hac generatione, et 
 filius hominis confundet eum, cum uenerit in 
 regno patris sui.

Sed forte dicant: \'scientes fragile esse genus humanum 
 idcirco in fine uitae uolumus fidem accipere, ne iam peccemus\'. 
 sed fides sic accipi debet, ut sciatur quod accipitur. 
 tunc enim beneficium eius habebit, si cognoscat et profiteatur 
 eam - corde enim creditur ad iustitiam, ore 
 autem confessio fit ad salutem — ac per hoc, qui 
 iam nescit ubi sit, quo modo potest dici accipere? ille 
 enim accepit, qui profitetur se accepisse sciens quia accepit, 
 si enim credunt quia datur credentibus remissio pec-. 
 catorum, scire debent quia hic credit qui corde suo teste

 

 
 
 
 credit, quia deus, qui promisit, cordis inspector est; ipsum 
 enim suscipit, quem corde uidet credere. itaque cuius cor 
 uerba fidei non aduertit, quo modo beneficium eius habebit?

Igitur hic potest uideri timere fieri Christianus accepta 
 fide, qui id agere cernitur, ne facile peccet. nam qui peccare 
 festinat, idcirco non uult accipere fidem, ne cogatur bene 
 uiuere, quod uidetur nolle, sed in morte uult consequi 
 inpunitatem sperans et remissionem praeteritorum malorum, 
 ut et de praeteritis securus sit et de futuro, quia iam utique 
 non poterit peccare moriturus.

Sed hoc non bono fit consilio neque munda conscientia, 
 ut tunc uelit accipere fidem, quando iam non possit, non nolit 
 peccare. his conuenit dictum illud: faciamus mala, ut 
 ueniant bona, hoc est \'modo peccemus et in nouissimo 
 credamus et remittetur nobis\'. ideoque subiecit: quorum 
 damnatio, inquit, iusta est. non est enim dignum ut his 
 detur remissio peccatorum, qui iam scientes deum. qui nolit 
 peccari et odio habeat peccatores, peccare gestiunt nolentes 
 aduertere donum dei his proficere, qui ignorantes deum sic 
 peccant, ut nesciant iudicaturum deum. qui autem audiuit 
 et tractauit apud se et uotum habet peccandi, non ut uincatur 
 cogente aliqua causa, sed uelit peccare, durum est ignosci ei.

Nam duae causae sunt, quae habent peccatorum remissa: 
 una doni, alia paenitentiae, ut qui post donum peccauerit 
 per paenitentiam reformet. quia enim in accepta 
 gratia non permansit, ut in libertate duraret, sed iterum

 

 
 
 
 se subiecit peccato, lamentatione et gemitu impetrat oblitterari 
 peccatum. sciens enim prudensque peccauit: non quod 
 aliquis ignoret peccatum, sed qui nescit deum iudicaturum 
 inpune putat futurum quod peccat.

Ac per hoc gentilis, si coeperit infirmari et ipsa uitae 
 desperatione tractet apud se de fide et spe promissa, integram 
 habet causam, ut huic credenti remittantur peccata nec teneatur 
 in inferis, signum ferens secum euictae mortis ac spoliatae, 
 licet non habeat dignitatem uel remunerationem, quia 
 debet aliquid interesse inter eum, qui prouocatus amore domini 
 sui contra hostes eius dimicare non timuit armans se 
 continentia et obseruatione omnium uitiorum, ut possit resistere 
 malo, semper sollicitus quo modo imperium domini sui 
 defendat, et inter eum, qui cum inimicis domini sui conueniens 
 et eis adsistens in finem uitae ad dominum suum regressus 
 est, non ut regnum domini sui uindicaret, sed sibi soli 
 prode esset, missicius ante quam miles.

Ille enim, qui uiuere mauult Christianus, ut post mortem 
 remuneretur, scit quia non sunt condignae passiones 
 huius temporis ad futuram gloriam, quae reuelabitur 
 in nobis, ac per hoc suscepta arma fidei non dubitat 
 congredi contra principes et potestates, ut in saeculo uictor 
 exsistens post saeculum coronetur. dignum est enim ut qui 
 inter perfidos et rebelles domini sui regnum ad praesens testatur 
 huius rei in futuro consequatur mercedem, ut uidentes 
 inimici dei testem Christi propter confessionis suae ueritatem

 

 
 
 
 sublimem apparere in regno dei doleant confusi falsum se 
 aestimasse, quod uerum esse declaratum est, nec non etiam 
 hi, qui tarde crediderunt, non in uita, sed in morte confitentes 
 deum, uidentes quanta gloria eorum est, qui sub arma Christi 
 militantes bella imperatoris sui deuote et fideliter gerunt, 
 paeniteant non se uixisse, sed mortuos esse Christianos.

Potest enim uideri minime idoneus mori Christianus, 
 qui uotum non habuit uiuere Christianus. forte enim iam moriturus 
 idcirco uoluit dici Christianus, ut quia iam tempus peccandi 
 non erat. (ne forte*, inquit, \'uerum sit quod creditur, 
 uolo fieri Christianus nihil amittens, si falsum est quod creditur\'. 
 ut quia iam in morte non uoluntas peccandi, sed 
 peccatum fieri desinit, temptat si prodesse poterit fides post 
 mortem, cum hoc utique fuerat utile, ut hic uitia et peccata 
 emendarentur, ubi fuerant admissa.

Tunc enim aliquis condemnasse se praeterita probat, 
 quando fidei lineam sequens conuersationem et uitam uidetur 
 mutare. si enim prius ideo peccabat, quia nesciebat deum, cum 
 cognoscit eum, ultra non debet peccare, ne frustra sit cognouisse 
 illum; debet enim aliquis profectus esse ex cognitione 
 dei. Christianus enim ante professionem debet intellegi: operibus 
 magis probantur quam nomine. nam propterea mandata 
 data sunt a ceteris legibus puriora et ad sanctitatem 
 pertinentia, ut ex his dei cultura appareat; si quo minus, audient: 
 quid me uocatis, domine, domine, et non facitis

 

 
 
 
 quae dico? per quod tunc significauit prodesse dominum 
 uocari dominum, si mandata eius seruentur; inrisor enim uidetur 
 qui dominum uocat eum, cuius praecepta contemnit. huic 
 uerba legis recitanda sunt, quae dicunt, quia deus noninridetur. 
 itaque uerbis suis condemnabitur qui dominum uocat, 
 quem minime se timere operibus suis ostendit.

Nulli dubium arbitror mundum istum hominis causa 
 esse fabricatum, qui, cum diuersis constet substantiis, unus 
 est tamen multis membris. aptatus, ut ex his inuicem mutuis 
 operibus, quae necessaria homini futura erant, gignerentur. 
 domus enim facta est homini cum annona, ita ut singula eorum 
 secundum genus fierent super terram, id est, ut facta hanc 
 haberent insitam potentiam, ut propago unius cuiusque generis 
 eorum crearetur in terris. origines enim institutae sunt, quarum 
 semen proficeret ad procreationem multiplicandorum generum 
 super terram.

Unde scriptura testatur dicens et benedixit ilia deus 
 dicens: crescite et multiplicamini super terram. 
 simili modo etiam hominum genus benedictum est, quem sensum 
 contuemur in lege; cernimus enim scriptum esse: creuit 
 populus et multiplicatus est in Aegypto. qua benedictione 
 enim benedicta sunt, quae ad utilitatem creata sunt 
 hominis, ea benedictione et homo est benedictus, ut similiter 
 ex mare et femina propago generis humani cresceret et

 

 
 
 
 multiplicaretur super terram et ut, sicut per culturam melioranda 
 erant semina, ita et hominum genus adhibita cura id studeret, 
 ut creatoris cognitione percepta uitam suam frenaret ad promerendum 
 eum, ut simul omnia proficerent ad laudem et gloriam 
 creatoris.

Et quoniam non aliud haec dicta significant, res ipsae 
 testantur. omnia enim, quae facta sunt, dei nutu multiplicata 
 et meliorata sunt super terram. nec enim aliter posset crescere 
 quam dei uoluntas et benedictio decreuit seminibus. quo 
 modo ergo dici potest male fieri aut nou licere, quod ex dei 
 benedictione et ipso fauente augmentum facit? cuius rei traditio 
 et in sinagoga mansit et nunc in ecclesia celebratur, ut 
 dei creatura sub dei benedictione iungatur, non utique per 
 praesumptionem, quia ab ipso auctore sic data est forma.

Sed si cessare debere putatur, tunc cessare debebit, 
 quando cessatura et illa sunt, quae similiter benedicta sunt 
 ut multiplicarentur, quia, si generatio hominum cessat, ad 
 quam utilitatem nascuntur, quae benedicta sunt super terram? 
 non potest enim mundus ex parte agere et ex parte cessare. 
 aut totus enim operatur aut totus pausat in otio. numquid 
 utile corpus est, cuius quaedam membra uigent, quaedam 
 torpescunt?

Quod ergo a deo benedictum est, cur sordidum et contaminatum 
 opus a quibusdam adseritur, nisi quia ipsi deo 
 manus quodam modo inferunt? non enim hoc reprehenderent 
 nisi de deo huius operis auctore male sentirent. quia enim 
 aperte deo detrahere uerentur, per opus tamen ab eo inuentum 
 accusant eum. quando enim displicet opus, reprehenditur auctor.

Sed si huius modi homines legerent aut potius

 
 
 
 acciperent scripturas, memores essent Balaam dicentis: quid maledicam, 
 inquit, quem benedicit deus? frustra enim accusatur 
 qui a iudice laudatur, immo ipse sui accusator est, qui 
 reum dicit quem leges defendunt. quis ergo tu es, qui damnare 
 censes quod a deo benedictum legis, nisi aut deum hunc 
 esse negas aut scripturam falsam accuses?

Sunt enim qui quasi noua accipientes uetera repudianda 
 putant. sed non discrepant ab his noua per Christum praecepta 
 populis intimata. ipse enim rogatus ad nuptias ire non dedignatus 
 est et non solum praesentia sui inlustrauit eas, uerum 
 etiam contulit quod deerat ad laetitiam. scriptum est enim, 
 quia uinum laetificat cor hominis. et ut hoc secundum 
 dei patris sui uoluntatem fecisse se demonstraret, Iudaeis 
 interrogantibus, an liceret homini dimittere uxorem suam, respondit 
 inter cetera dicens: quoniam ab initio fecit deus 
 masculum et feminam et dixit: propter hoc relinquet 
 homo patrem et matrem et adhaerebit ad uxorem 
 suam et erunt duo in carne una. itaque iam 
 non sunt duo, sed una caro. quod ergo deus coniunxit, 
 homo non separet. hinc est unde rogatus ad nuptias 
 iit libenter, ne factum dei et patris sui infirmare uideretur; 
 magis autem legis ueteris et nouae doctrinam concordare ostendens 
 nuptias non solum non prohibuit, sed et interesse dignatus 
 est testimonium eis tribuens, quoniam deus auctor earum 
 est, et quod a deo iunctum est neque prohiberi neque separari 
 debere salutari praecepto monstrauit.

Et quia natiuitas prodest, cum iam relinqueret mundum,

 

 

 

 
 
 
 matrem suam Iohanni discipulo suo commendauit. quam ob 
 rem et nos per omnia legis ueteris et nonae mandata ut parentes 
 honoremus docemur, quod nisi fecerimus, maledictum nos 
 incursuros cautum est lege.

Itaque quae est praesumptio aut ex qua lege descendit 
 nuptiarum aditus intercludere, quando tam noua quam uetus 
 lex per omnia istis fauere uideatur? sed illud est quod legimus, 
 quia quod extra est a malo est. unde apostolus 
 huius modi homines cauteriatam dicit habere conscientiam, 
 qui prohibentes nubere et a cibis, quos deus ad percipiendum 
 creauit, abstinendum docent. hoc enim in hypocrisi inimicitiarum 
 causa facere denotantur, ut legem a deo traditam criminentur.

Alii ideo studentes praeceptis salutaribus obuias manus 
 tendunt, ut prauae doctrinae mandata commendent, ac per hoc 
 cauteriatam habere dicuntur conscientiam. corrupta enim mente 
 aliud scientes aliud profitentur, sicut et Iudaei, qui non ignorantes 
 gesta saluatoris opera esse spiritus sancti inuidentes 
 dicebant, quia in Belzebul eiciebat demonia, ut populum a 
 fide eius auerterent. talis est et supra memoratorum uersutia, 
 quia, ut castitatis et sanctimonii amatores esse se simulent, etiam 
 nuptias dicunt esse damnandas, ut per id commendentur et 
 populum a ueritate auertant, et, ut abstinentiae studere se 
 fingant, temperandum a cibis tradunt, ut per haec alienos se 


 

 
 
 
 a mundo ad caelestia regna festinare ostendant. per quod mentes 
 hominum inlicientes deinceps inlicita docent licere et licita 
 quasi inconcessa damnare.

Haec sunt praestrigia satanae, ut causas inuertat, quasi 
 nouum insinuans aliquid excludat ueritatem, in qua nihil nonum 
 est, quia totum aeternum est. quia non aduertat sensum istum 
 ab aduersario esse aptatum? quis enim audeat dei inuentum 
 reprobare et quod numquam alicui obfuit nisi aduersarius 
 ueritatis, . qui, ut inpuritatem suam tegat, sanctimonium praedicat, 
 quem non amat, et, dum ex eo se quasi bonae uoluntatis 
 ostendit, inlicita suadet quasi licita? commendat enim se, 
 ut promtius fallat, ac per hoc captis inprudentibus suggerit 
 per quae plus eos faciat peccatores, quia, ut causae suae aliquam 
 conferat medicinam, granditer homines suadet peccare 
 magnum ex eo quaerens solatium, dum criminis sui socios 
 multos ostendit leuem poenam aestimans, acsi grauis sit, si 
 secum multos uideat in gehenna. uiderint in peccatis ceteris 
 homines, dum uincuntur uitiis, aut per ignorantiam defendent 
 non uindicanda hic.

Quae contraria decipit concupiscentia aut quae obstat 
 caligo, ut non quod uerum est uideatur! nam solent litterae 
 aliud uideri significare, dum aut non bene pronuntiantur aut 
 inproprie distinguntur. cum autem legitur: \'fecit deus. et: 
 \'benedixit quod fecit., quis hinc disputet? quis dubitet? quia 
 quod benedictum audit, maledictum putet, nisi alio spiritu

 

 

 
 
 
 animetur? quod quidem si hominis uox esse diceretur, forte 
 aliqua fallacia crederetur: deus dicitur loqui et dubitas? deus 
 benedicit et reprobus?

Sed forte sub dei nomine Moyses errorem induxit! satis 
 tibi faciant signa et prodigia per Moysen facta in Aegypto: 
 suadeant tibi mirabilia quae in rubro mari gesta sunt ad liberationem 
 filiorum Israhel; audi magos confitentes quia digitus 
 dei est hic; consenti apostolo dicenti: nolo enim, ait, 
 uos ignorare, fratres, quia patres nostri omnes 
 sub nube fuerunt et omnes per mare transierunt 
 et omnes in Moysen baptizati sunt in nube et in 
 mari et omnes eandem escam spiritalem ederunt 
 et omnes eundem potum spiritalem biberunt. bibebant 
 enim de spiritali sequenti petra; petra autem 
 erat Christus. et unde haec apostolus locutus est? praesto 
 est scriptura, in qua legimus Christum dominum nostrum 
 -dicentem Iudaeis: si crederetis Moysi, crederetis et 
 mihi, quia de me scripsit Moyses. quis huic concordiae 
 fidem deneget? quis audeat dicere quod unum est discrepare? 
 quis tam malae mentis est, ut indiuiduam caritatem uideri 
 contendat inimicitiam? ecce habes et uerborum testimonia et exempla 
 uirtutum, quae animum tuum subiugent ueritati, ut 
 non aliud putes uerum quam quod ecclesiae catholicae continent 
 libri.

Quoniam igitur probatum est idem deum fuisse in ueteri, 
 qui nunc noster est, et hunc multis uirtutum indiciis

 

 
 
 
 uerum esse, in tantum eius auctoritas debet praeferri, ut etiam 
 id, quod asperum et forte absurdum a nobis aestimatur, accepto 
 ferri debeat et aliter sentiri quam a nobis putatur, si dei iudicio 
 commendetur, quia magis deo credere debemus quam nobis. 
 infirmitas enim nostra et inperitia utilia solet iudicare quae 
 nociua sunt et aestimare falsa pro ueris, quod de deo uel 
 suspicari nefas est — non est enim natura, quae possit falli —: 
 quanto magis de coniugiis dubitari non debet deo dicente! est 
 enim res aperta et simplex.

Certe omnis homo gaudet, cum fuerit dei dignationem\' 
 adeptus, et meliorari se credit, dum sacramentum creatoris 
 addiscit, quod utique non adsequeretur nisi natus. cur ergo 
 plangit quod gaudet et quod gloriatur se didicisse condemnat? 
 si enim gaudet quia didicit, non autem didicisset, nisi natus 
 fuisset, sine dubio bonum est nasci, quia fructus natiuitatis 
 est cognitio ueritatis. si autem malum est nasci, non erit bona 
 cognitio, cui enim rei proderit cognitio, si damnatur natiuitas, 
 quia, si non expedit nasci nec debet, inane est ut discat damnandus? 
 sed quia nemo tam hebes est, ut neget cognitionem 
 dei prode esse hominibus, et bona et utilia est. per ipsam enim 
 melioratur natiuitas, ut plus mereatur quam fuerat conlatum 
 Adae, quia in caelo, non in terra regnabunt credentes, in paradiso 
 dei patris, non in quo Adam corporaliter iussus fuerat 
 operari.

Nam si encenia celebrabantur Hierosolymis, id est dedicationis 
 templi domini agebatur festiuitas, quanto magis ipsius

 
 1

 
 
 
 hominis celebrandus natalis est, qui magis templum dei est, 
 cui etiam ad agendas deo gratias manibus templum est fabricatum! 
 melius est enim templum corpus nostrum, quia hoc 
 dei opere, illud uero humano labore constructum est, et hoc 
 sub spe aeternitatis est, illud perditionis. itaque qui deo instituente 
 natum se nouit, ut ei gratias agat cognitum habens 
 mysterium eius, debet in natali suo gaudere uidens profectum 
 esse natiuitatis suae. uere autem illi nasci non debuerunt, 
 qui creatorem suum relinquentes gloriam eius aliis deputant. 
 horum enim natiuitas proficit ad poenam; sed non natiuitas 
 crimen incurrit, sed uoluntas.

Sed quis tu es, qui nuptias prohibes? forte Marcion, quia 
 corpus non a deo fabricatum putas, sed a diabolo, animam 
 uero errore quodam lapsum passam, ut ad tenebrarum partes, 
 in quibus nunc mundus est, ueniret, contendis. quo modo ergo 
 posset hinc liberari, si prohiberetur generari? natus enim cognouisti 
 casum tuum et data opera id egisti, at remeares ad 
 patricam sedem redditus fonti tuo. denique gratias agere te 
 dicis Christo, per quem hanc cognitionem adsecutum te gratularis. 
 age uero, si natus non esses, cessaret cognitio nec prosequeretur 
 liberatio. itaque si gaudes animam liberari, faue 
 natiuitati; nam si natiuitati resistis, inimicus es animarum.

Aut si Manicheus es, qui nuptias quasi contrarias rennuis, 
 quaero a te, quia, si corpora minime gignerentur, quo 
 modo anima hinc, quam fusam in tenebrarum partem et

 

 
 
 
 haerentem hylicis rebus asseris, eriperetur? nascendo enim liberari 
 eam in libris uestris scriptum habetis, ut a luna susceptae 
 animae exeuntes de corporibus soli tradantur, quem deum 
 uestrarum adseritis animarum. nam gaudetis, cum Manichei 
 uocamini. per hoc enim nomen liberationem uestram flagitatis 
 quod utique nesciretis, nisi nati essetis. longe itaque apparet 
 per hypocrisin nuptias uos condemnare. sanctimonium enim 
 profitentes latenter inmunditiae studetis, quod non\' solum priuatim, 
 sed et edictis proditum est imperatorum.

Audi nunc, catholice, euangelio teste prodesse hominis 
 natiuitatem. cum Symeon enim uir iustus uellet exire de saeculo 
 sufficere sibi putans creatoris sine mysterii eius cognitione 
 notitiam, non permissum est ei, nisi crementum faceret in 
 dei perceptione, ut plenam haberet fidei suae mercedem. denique 
 natum saluatorem accipiens in manibus benedixit deum et 
 dixit: domine, nunc dimitte seruum tuum secundum 
 uerbum tuum in pace, quoniam uiderunt oculi mei 
 salutare tuum. manifeste ostensum est dei beneficium esse 
 in hominis natiuitate, quando uiro iusto de morte cogitanti 
 responsum est, quod non ante moreretur, quam christum domini 
 uidisset. tantum enim proficiebat in uita, ut dignus fieret etiam 
 in praesenti uidere, quem liberatorem sperabat post mortem. 
 qui ergo reseruatus in uita non permissus est mori, nisi spei 
 suae fructum uidisset, ut securus esset quia de uita ad uitam 
 transiret, quo modo potest dici non huic profuisse natiuitas?

Si enim malum est quod nascimur, non paradisus promitteretur, 
 non uita aeterna, non regnum caelorum, sed poena

 

 
 
 
 gehenna perditio, ut timeret alterum generare, qui se sciret 
 natum ad perditionem, ut inlicite natum non liceret generare.

Sed forte dicatur: \'regnum quidem caelorum promissum 
 est, sed fidis et bene agentibus*. recte. uides itaque non ideo 
 reos fieri homines, quia nati sunt, sed quia male conuersati 
 sunt. neque enim non natis promissum est regnum caelorum, 
 ut natiuitati inputent, quibus non dabitur; promissum est 
 autem natis bene agentibus, ut neque natiuitas prosit male 
 agenti neque obesse possit bene agenti.

A fidelibus enim et bene agentibus melioratur natiuitas, 
 ab infidelibus autem et male agentibus deterioratur. sic enim 
 est natiuitas quasi arbor quae inseritur, quia, si bono surculo 
 inseritur, melior fiet et bona dicetur, sin uero malo surculo 
 inseratur, et deterior erit et non bona, sed mala uocabitur. 
 ita et natiuitati si bona accedat doctrina, bonos faciet fructus; 
 si autem mala, malos faciet fructus. ita sicut necessaria est 
 arbor, ut sit ubi inseratur, ita et necessaria est natiuitas, ut 
 sit ubi proficiatur.

Sed respondetur e contra: \'si utilis est natiuitas, cur 
 renascitur?\' non renasceremur, nisi utilis esset natiuitas. renasci 
 enim renouari est et qui renouatur instauratur. non ergo 
 accusat renascibilitas natiuitatem, sed reformat, et quod reformatur 
 bene ab initio institutum probatur. igitur quod renascimur, 
 consilio mutamur corporis expiatione percepta, ut reddamur 
 ad pristinum statum Adae. animae autem peccato maculatum 
 est corpus, quod reparato et meliorato per fidem consilio
 
 

 
 
 abluitur, ut, sicut per contemptum dei fuerat pollutum, ita 
 per oboedientiam abluatur, ut effugiat sententiam datam Adae 
 et possit resurgere.

Itaque si ab anima coepit peccatum, cur natura corporis 
 accusatur, cum in causa peccati Adae non fuerit desiderium 
 corporale, sed spe deitatis inlecta anima «transgressa sit dei 
 praeceptum, ut et corpus suum subiugaret peccato et nasce. 
 rentur homines sub peccato? quod quidem nihil obest homini, . 
 si tamen legi dei oboediat, nisi quod moritur, cui rei beniuolentia 
 dei promisit mercedem, ut, quoniam in creatoris deuotione 
 fideles inueniuntur, per praeuaricationem autem Adae 
 corruptioni subiecti et morti sunt, pro hac re accipiant a iudice 
 deo ultra quam fuerat concessum Adae, ut in futuro et gloriosi 
 sint et aeternam habeant uitam et adoptati filii dei 
 uocentur, ut lucrum sit, quia nati sunt.

Ex hoc iam reuertar ad reliquam partem lectionis. cum 
 positus esset homo in paradiso, haec accepit mandata: ex 
 omni, inquit, ligno, quod est in paradiso ad escam, 
 edes; de ligno autem, unde dinoscitur bonum et 
 malum, non edetis ex eo. omnia ligna, quae memorat, 
 fructuum sunt ad edendum creatorum. denique uno nomine 
 ligna dicuntur, sed uaria intelleguntur in fructibus; omnia 
 tamen ligna sunt et edendi unum est genus, quamuis diuersa 
 sunt quae edantur, cum enim multa fructuum ligna creasset 
 homini ad edendum, sicut dixi, de uno ligno edi prohibuit, 
 ut reuerentiam creatoris ex aliqua parte haberent, qui omnia 
 in potestate acceperant, dum una reseruata est arbor, cuius 
 licentiam non haberent, ut memores essent conditionis legem.

Quo modo ex sententia peccati genus intellegebatur? 
 et homicidae enim et malefico et adultero et infami congruit 
 haec sententia. Achar quoque filius Charmi cum peccasset, 
 consumi cum omnibus suis adiudicatus est. quo modo potest 
 ex sententia peccati genus intellegi? grande delictum fuisse 
 potest cognosci, non tamen genus delicti intellegi. scimus 
 enim etiam alios hac damnatos sententia, cum sciantur aliter 
 deliquisse. et Aman enim et Sodomitae cum omnibus suis 
 perisse noscuntur. ita enim fit ut et unius peccati rei diuersa 
 feriantur sententia et diuersi criminis peccatores uno adque 
 eodem genere puniantur. quam ob rem Adae et Euae non 
 ex data sententia peccati genus potest intellegi.

Quamuis enim unum eorum peccatum sit, sed secundum 
 personam suam uir et mulier sententiam acceperunt, nec non 
 et serpens, ut non solum in eo quod facti sunt non manerent, 
 uerum etiam adderetur eis labor ad poenam. cum enim omnia 
 pecora et animantia homini fuissent, sicut legimus, subiecta, 
 serpens uero contra hanc constitutionem erexit se et dolo per 
 fallaciam circumuentum hominem sibi subiecerat. sine dubio 
 enim qui aliquem capit intra se eum facit. propter quod serpens, 
 ne astutiae suae effectum haberet, sententia dei reuocatur 
 et reprimitur ultra quam fuerat factus, ne supra hominem 
 esset, ut calliditate sua non solum nihil profecisse se doleat, 
 sed et deteriorasse. cum enim prudentior legatur fuisse ceteris 
 bestiis, postquam decepit hominem, maledictus factus est ab 
 omnibus bestiis terrae.

Post sententiam datam in serpentem sequitur ut et

 

 
 
 
 mulier, quam sibi sociauerat ad contemnendam dei legem, 
 excipiat sententiam. ait enim: replens replebo maerores 
 tuos et gemitum tuum: in tristitia paries filios et ad 
 uirum tuum conuersio tua et ipse tui dominabitur: 
 nemo quod reprehendit ipse confirmet. si ideo concessi sunt 
 filii, quia usurpauerat coitum, ergo plus usurpatio praestitit. 
 si, quia dixit: in tristitia paries filios, inde putas generationem 
 sumpsisse principium, ubi erit quod dictum est: crescite 
 et multiplicamini? intellege ergo hoc ad poenam 
 tantum additum, ut, cum per laetitiam fuerit ante concessum, 
 tristitia subdaretur ob poenam. et ut durior et multiplicata 
 mulierem semper urgueret, additur conuersio ad uirum, ut 
 esset unde eidem iterum innouaretur.

Si coitum dominus damnabat in seruis, cur addebat: ad 
 uirum conuersio tua? nemo, quod damnat, hoc pro poena 
 constituat, cum utique poena sit damnato contraria nec umquam 
 ex uno, sed e contra proueniat. quod si in uno essent, damnationem 
 nemo metueret. deinde aliquis in hoc addiceret, ex quo in 
 legem commissum uideret? hoc est confirmasse, non punisse 
 peccatum. si ideo conuersio feminae ad uirum et ex eo, quod coiit, 
 et non quod t uerum est, conuersio simpliciter ante concessa cum 
 ultima seruitute propter poenam eidem credatur inposita. quoniam 
 per mulierem subiectus factus fuerat uir et sine dubio superior 
 uidebatur, cuius consilio usus putauit prodesse quod suasit, 
 ut factum dei subtilitate serpentis destrui uideretur, instauratur 
 per sententiam dei institutum, ut reuertatur mulier ad condicionis 
 subiectionem humiliata uiro, sicut fuerat constitutum,

 

 

 
 
 
 et additur ei quod additur ad poenam, cum audit: replens 
 replebo maerores tuos et gemitum tuum: in tristitia 
 paries filios et ad uirum tuum conuersio tua et ipse 
 tui dominabitur.

Numquid aliter fuerat decretum, quam mulier dominio 
 uiri esset subiecta? hinc ergo apparet mulierem reuocatam 
 esse ad id, quod fuerat facta, cum additamento. unde ait: 
 replens replebo maerores tuos et gemitum. quid replet? 
 in eo quod minus est addit, non in eo quod non est 
 uidetur operari. hic ergo sententia, quae ante processerat: 
 crescite et multiplicamini, non incipit ad creandum, 
 sed ad creaturae, quae fuerat concessa, perniciem. mulieri 
 ad pariendum filios dolor additur, difficultas inponitur, non procreationis 
 noua forma conponitur. nam si ex hoc recte 
 speratur generatio, intellegi potest magis arbitrio serpentis 
 generationem extitisse quam domini et est uere, ut ait ille, 
 progenies uiperarum. si quis autem se existimat ita natum, 
 quid mereatur, aduertat, ut propter peccatum amplificaretur 
 ei dolor e partu, ut quae modicum doloris habitura erat filiorum, 
 cresceret ei causa delicti, quia et cum gemitu et maerore 
 pariuntur, nati autem sine tristitia non habentur.

Nunc tertio promitur in uirum sententia talis: quoniam 
 audisti, inquit, uocem mulieris tuae et edisti de 
 ligno, de quo praeceperam tibi ne ederes, ex eo edisti, 
 maledicta terra in operibus tuis et in maeroribus 
 tuis edes ex ea omnibus diebus uitae tuae: spinas et 
 tribulos generabit tibi, et cetera. etiam hic, id est Adam, 
 ad hoc reuocatur, ad quod fuerat factus, sed cum detrimento. 
 ante enim positus erat ut operaretur terram simpliciter, ut

 

 
 
 
 sequeretur eum laboris effectus; adubi autem spreuit praecep. 
 tum dei melius sibi procurari credens consilio serpentis 
 quam fecerat deus, ad institutum pristinum reuocaretur cum 
 laboiis dispendio, ut terra ei secundum laborem minime responderet 
 maledicta non sibi, sed operibus eius, et ostenderetur 
 propositum dei subuerti non posse neque melius posse quemquam 
 prouidere quam deum. nemo enim potest alterius opus 
 plus diligere, quam ipse qui fecit, dicente apostolo, quia nemo, 
 inquit, carnem suam odio habet, sed nutrit et fouet 
 eam, sicut et Christus ecclesiam.

Uideamus nunc sequentia legis, an concordent cum 
 initiis eius. Abraham cum placuisset deo, inter cetera, quae ad 
 remunerationem fidei eius pertinent, cum senior esset, etiam 
 filium generare dignus est iudicatus. quo modo ergo accusari 
 potest quod pro merito cessisse uidetur, ut, quia ipse dei uoluntatem 
 fecerat, deus uoluntatem eius impleret? quae minime 
 fuisset impleta, nisi innoxia esset, nec deus impleret. quod 
 male uel inperite posci uidebat, maxime ab eo, qui sibi placeret; 
 hoc enim nec homini conuenit. et Anna, cum sterilis esset et 
 deum diligeret, petit ut haberet filium et accepit. quod si 
 contrarium esset, moneri potuit ab eo quem diligebat, ne rem 
 postularet aduersam. et natus ex ea sanctissimus Samuhel 
 filios genuit et non tamen iustitiae suae merita minuit. prima 
 enim aetate sua semper auctus est, ut in senectute propensiori 
 dei testimonio commendetur. et Zacharias sacerdos, uir iustus, 
 in senectute sua dei nutu filium genuit, quo nato meruit 
 profetare. qua igitur ratione accusatur quod minime obesse

 

 
 
 
 probatur? et quis neget bonum debere dici quod neminem 
 laedit?

Et ut hoc loco aliquid de apostolis dicatur, ad robur 
 pertinet causae. certe sanctus Iohannes sanctimonii fuit custos; 
 condiscipulus autem eius adaeque sanctus Petrus uxorem et 
 filios habuisse cognoscitur et, primatum ut acciperet inter 
 apostolos, non ei obstitit generatio filiorum. quo modo ergo 
 condemnandum putatur quod non inpedit meritis?

Hinc apostolus eum qui uxorem habeat, si in ceteris 
 seruet mandata, sacerdotem fieri posse ac debere ostendit. 
 quod si inlicitum esset, non poterat utique peccatorem dicere 
 debere fieri sacerdotem. et quid tam apertum? eiusdem enim 
 apostoli uox est dicentis: de uirginibus imperium domini 
 non habeo. cum enim Corinthii exagitarentur ab hereticis. 
 qui in hypocrisi nuptias damnandas docebant, consuluerunt 
 apostolum litteris, an liceret nubere aut uxorem remittere. 
 tunc praecepit apostolus non debere uxorem a uiro recedere, 
 cum habuerit occasionem dicendi, si scisset sic docendum, non 
 licere nubere quoquo modo uirum. quod sibi sciit non traditum, 
 docere se non posse ostendit. quis ergo audeat discipulorum 
 docere quod a magistro traditum non est et quem 
 audiat praedicantem: uolo adulescentas nubere, filios 
 procreare?

Sed forte dicatur: (si licet et bonum est nubere, cur 
 sacerdotibus non licet uxores habere, id est, ut ordinatis iam 
 non liceat conuenire?\' quis nesciat unum quemque pro persona

 

 
 
 
 et dignitate sua et legem habere? est enim quod omnino generaliter 
 omnibus non liceat; est iterum quod aliis licet et aliis 
 non licet; et est quod aliquando licet, aliquando uero non 
 liceret. fornicari omnibus semper non licet; negotiari uero aliquando 
 licet et aliquando non licet. antequam enim ecclesiasticus 
 quis sit, licet ei negotiari; facto iam non licet. et 
 Christiano cum uxore sua conuenire aliquando licet, aliquando 
 uero non licet. propter dies enim processionis aliquando non 
 licet conuenire, quia etiam a licitis abstinendum est, ut facilius 
 impetrari possit quod postulatur. unde apostolus: ex consensu 
 ait abstinendum ad tempus, ut uacetis orationi. nam et 
 secundum legem in ieiunio caedi et iurgari non licet, postea 
 licet, quia maior reuerentia debetur dei causis.

Numquid omne, quod inter ceteros licet, ante imperatorem 
 licet? quanto magis in dei causis! ac per hoc antestitem eius 
 puriorem ceteris esse oportet; ipsius enim personam habere 
 uidetur. est enim uicarius eius, ut quod ceteris licet illi non 
 liceat, quia necesse habet cotidie Christi uicem agere aut 
 orare pro populo aut offerre aut tinguere. et non solum huic 
 non licet, uerum et ministro eius, quia et ipse mundior debet 
 esse, quia sancta sunt quae ministrat. nam sicut ad conparationem 
 lucernae tenebrae non tantum obscurae, sed et sordidae 
 sunt, ad conparationem autem stellarum lucerna caligo est, 
 ad solis uero conparationem stellae nebulosae sunt, ad dei 
 autem claritatem sol nox est, ita quae ad nos licita et munda . 
 sunt, ad dei autem dignitatem quasi inlicita et inmunda sunt; 
 quamquam enim bona sint, dei tamen personae non conpetunt. 
 numquid non tunica mediocris hominis, quamuis munda,

 

 
 
 
 imperatori tamen sordida et inlicita est? similiter et saxonicia 
 senatori P ac per hoc antestites dei puriores esse debent quam 
 ceteri, quia et Christi habent personam et ministros dei 
 mundiores esse oportet. nemo enim imperatori ministrat non 
 accuratus; igitur uestibus claris mundis induti ministrant: deus 
 autem quia natura clarissimus est, ministros eius natura magis 
 quam uestibus mundos esse oportet.

Multis, quos saecularis ista caecauit, plurimum displicemus, 
 si solliciti dei praecepta seruemus, si occasiones delinquendi 
 fugiamus, si bona omnia salutari studio implere conemur, 
 si inlecebrarum uitiorumque blandimenta seductoria neglegamus, 
 si nulla nos saeculari dulcedine capi patiamur, si sponte 
 pro dei nomine cruciatus poenasque subeamus, si mortem ipsam 
 uirtute spiritus contemnamus, illis nimirum, quibus omne quod 
 geritur sensus iste mortalis nec laude nec uituperatione dignum 
 esse persuasit. nolunt enim ad deum horum aliquid pertinere.

Nonnulli adeo scelera sua criminaque defendere cupientes: 
 \'nihil\', inquiunt, \'prodest, bene an male uiuas. neque 
 enim ista nunc deo cura est, ut te diuersa pro instituto proprio 
 morboque gerentem sollicite festinet aspicere et foedis aliquando 
 tuis actibus oculos permiscere. uana sunt omnia, quae ut 
 libitum fuerit celebrantur. is qui ad deum pertinet secretus 
 est et remotus ab istis rebus humanis et ideo nec irascitur 
 nec mouetur. nulla illi humanarum rerum, nulla nostri actus 
 est contemplatio; totus rotati saeculi cursus et quaedam 
 mundani orbis inexplicabilis uolutatio ita correptum rapit et 
 proicit, ut stultus credatur quisquis se ad curam dei reuocari 
 posse putarit. nec martyrum quidem probandus est animus,

 

 
 
 
 qui deum suum, quem misericordem esse pronuntiant, effusione 
 sui sanguinis aestimant delectari. nihil deo carum in nobis, 
 nihil est odiosum; nulla mortis nostrae condicione, nulla sanitatis 
 integritate laetatur nec quid ubi geratur scire desiderat, 
 non quod inpossibile sit diuinae maiestati omnium fere quae 
 gesta sunt uel geruntur habere notitiam, sed quod scire nolit 
 miserias hominum uanitatesque mundanas. sic denique scriptum 
 est: uanitas uanitantium, uniuersa uanitas.\'

Quorum sententia desperatione firmata ut diuini sensus 
 auctoritate dissoluitur, sic ipsorum sacro sermone uulgari, qui 
 maximus habetur in usu, conuincitur expugnata. nam cum inter 
 negotia diuersorumque contractus fides perfidiaque contendunt. 
 ut testis diuinitas adhibetur, quae aliquando quid agamus scire 
 negatur. \'testis est\', inquiunt, (deus: deus uideat, deus iudicet, 
 deus faciat, deus reddat.) et cum ad necessitatem iuris iurandi 
 uenitur et iurantis animus metuit, ne sibi aliquid obueniat 
 peieranti, et iusiurandum exigit, reddi ei posse confidit, qui 
 sibi male iurarit. et cum sanitas exoptata et bona ualitudo 
 fuerit consecuta, diuinitati gratiae referuntur; et cum aliqua 
 decidente materia casu proximus inlaesus euaserit, deus bonus 
 dicitur praestitisse; et cum aduerso uentorum flatu commoti 
 aequoris fluctus insurgunt et nauis undique caesa quassatur, 
 nauigantium turbae ad caelum manus extendunt, deum supplici 
 uoce deprecantur et exaudiri se et liberari posse confidunt. 
 unde haec, si deo nulla nostri est cura et quod agimus ignorat?

Inanis est igitur ista persuasio: omnia deo sunt cognita. 
 nullus sibi de inpunitate commissorum scelerum blandiatur. bonae 
 uitae maximus fructus est, malae perpetua poena aeternusque 
 cruciatus. igitur nobis, qui deum scire omnia credimus, qui 
 deuote ad martyrium festinamus, inaestimabilis fructus

 

 
 
 
 perpetua uita praestabitur; impiis uero, qui deum crimina sua 
 scelerumque nescire docuerunt arcana, ignis flamma consumens 
 incendiumque semper indeficiens ministrabitur.

Cum gigantes essent illis diebus super terram pestiferi et 
 superbi, a magnitudinis statura elati, post desideria carnis 
 euntes, nati apostatae, tunc, cum displiceret deo, promisit 
 genus hominum diluuio deleturum et tempus statuit, ut, si 
 quis forte audita ira dei et indignatione super hoc uellet se 
 corrigere, haberet spatium emendandi se. denique centum annis 
 arca hac ratione uidetur fabricata. ante arcae autem inchoationem 
 uiginti anni fuisse perhibentur.

Sed narratio istud, quod postquam de numero annorum Noe 
 dixit subiecit, obscurare uidetur. nam haec sententia, antequam 
 quingentorum annorum esset Noe, dinoscitur lata. quid enim 
 dicit? non permanebit spiritus meus in hominibus istis. 
 propterea et subiecit, quia malitia increuit super terram: deleam 
 hominem a facie terrae usque adpecus, quod utique diluuio 
 facto impletum est nam et post diluuium multis annis homines 
 uixisse meminimus et Aaron frater Moysi centum uiginti 
 III annis uixisse memoratur. ipse autem Moyses ut centum

 

 
 
 
 uiginti annos transire non posset, fecit quod deum in contradictione 
 aquae non clarificauit. nam intraturus erat terram 
 promissionis, si non obstitisset peccatum. uidetur enim quibusdam 
 hoc dictum ad tempus Moysi pertinere, cum inueniatur 
 Ioiadae sacerdos centum triginta annos uixisse.

Non solum ex praesentibus causis futun unius cuiusque 
 tribus praedixit, sed et de futuris futura, quorum adhuc umbra 
 non erat, in populo Iudaico significauit. quales enim futurae 
 essent singulae tribus moribus, fide, disciplina, luxuria, petulantia, 
 contemptu fidei, ut, cum de uno erant, non tamen unum 
 seruarent, ostendit. aliqui enim profecerunt in melius, alii 
 deteriorauerunt, alii permanserunt, ut per hoc non sibi praerogatiuam 
 generis uindicarent, cum ab eo ipso praedictum 
 esset quosdam ex his, qui utique ex eius essent origine, 
 reprobos futuros, immo multos perituros, ita ut alii significarentur 
 subintrare, qui ad eorum dedecus et damnationem 
 insererentur in naturam, ex qua illi exciderunt. promiscuum 
 ergo populum in omnibus tribubus futurum declarauit, qua 
 uarietate tam boni sed pauci, quam mali sed multi intellegerentur. 
 et quamuis sceptrum dederit Ioseph filio suo ad tempus, 
 ludam tamen praefecit omnibus, non quod omnes ex Iuda 
 idonei essent futuri, sed quia saluator, qui uere rex est, ex ea 
 tribu oriundus erat secundum carnem.

XXXVIIII = XLII

Qui hoc reprehensibile putat, dicat quid aliud fieri debueri t 
 nam utique serpentem fecit, qui et terrorem incuteret, non 
 tamen obesset, per id quod stupore quodam ad nocendum 
 tardior est. si enim leonem fecisset aut ursum aut aliud tale, 
 quo modo euaderent <qui aderant? nec enim occidere uoluit 
 quemquam, sed solum timorem ponere et ostendere uirtutem, 
 ut, quia prima praeuaricatio per serpentem coepit, similiter 
 et recordatio cognitionis dei et morum emendatio serpentis 
 signo proueniret, ut, quo modo peccatum est, sic et emendaretur, 
 sicut et per mulierem peccatum factum per mulierem 
 sublatum est, Mariam scilicet matrem domini, ex qua Christus 
 natus damnauit peccatum. Eua uirgo adhuc praeuaricauit, sicut 
 et Maria uirgo erat. hoc ergo modo ad statum pristinum reuocata 
 sunt quae perierant, quia et regnum per ligni gustum 
 amissum erat et iterum per lignum quaesitum est. dominus 
 enim, ait, regnauit a ligno. simili modo et mundus, in quo 
 factus est, in eo et reformatus est, id est in principio mensis 
 primi, quod est pascha. nulla ergo mala erit natura nisi sola 
 praeuaricatio, quando peccatum per id emendatum est, per 
 quod et admissum est.

Quantum ad uerba pertinet, uidetur contrarium; si causa 
 autem hominis et pecorum inspiciatur, manifestabitur esse non

 

 
 
 
 dispar. omnium curam gerit deus quasi omnium opifex, sed 
 non seruat pecora propter ipsa, sed propter homines seruat 
 pecora, non homines propter pecora. itaque qui hominum curam 
 gerit, custodit pecora, ut non illi cura sit de bobus, sed de 
 hominibus. quae enim spes in pecoribus?

Non erat ordinis ut acciperet spiritum sanctum, quia hoc 
 in posterum . reseruatum est a deo, ut in nouissimis diebus, 
 cum mysterium unius dei manifestatum est, daretur credentibus. 
 a principio quidem praedicata est trinitas, sed quasi sub 
 uelamine erat intellegentia eius. dei enim patris primum persona 
 sine cunctatione et figura praedicata et manifestata est, 
 quia ab ipso sunt. omnia. filii autem eius, domini nostri Iesu 
 Christi, et spiritus sancti personae non tacebantur, sed neque 
 manifestabantur. denique de domino fit a perfidis quaestio et 
 de spiritu sancto. quidam enim dementes spiritum sanctum 
 ipsum patrem dicunt, sicut et Sabellius ipsum dicit patrem 
 quem et filium. de dei autem patris persona nemo dubitat.

Cum ergo trinitatis fit manifestatio, tunc demum spiritus 
 sanctus datur credentibus, ut et persona eius manifesta sit et 
 accipientes illum signum habeant, quia filii dei sunt, per id 
 quod spiritum dei, qui de deo utique est, habent in se. perfectionis 
 enim significatio haec est, cum scitur et pater esse 
 et filius et spiritus sanctus. haec perfectio hoc tribuit donum. 
 adueniens enim filius dei et haec adaperiens ac manifestans 
 plus aliquid debuit dare et dignum fuit tribuere perfectionem 
 hanc credentibus, quia nec in filio nec in patre solo perfectio est 
 uel salus, sed in nomine patris et filii et spiritus sancti. unde

 

 
 
 
 dicit Iohannes euangelista, quia de plenitudine eius nos 
 omnes accepimus, gratiam pro gratia, quia lex per 
 Moysen data est, gratia autem et ueritas per legum 
 Christum facta est.

Apertum est adueniente saluatore plenitudinem factam 
 ueritatis, quae enim latebant et quod promissum est dum reuelatur 
 et manifestatur, plenitudo fit ueritatis. tunc credentes 
 accepto spiritu sancto fiunt filii dei. nam inspiratio, quae legitur 
 facta a deo in Adam, animae traditio est. spiritus enim frequenter 
 pro anima ponitur dicente euangelio inter cetera: et 
 reuersus est, inquit, spiritus eius ad illam et in psalmo: 
 spiritum, ait, contribulatum et cor contritum deus 
 non spernit. frequenter tamen aliqui codices non sic habent: 
 et inspirauit deus, sed: insufflauit deus in faciem eius 
 spiritum uitae et factus est homo in animam uiuentem. 
 non quia dixit: spiritum uitae, ideo spiritum sanctum significauit; 
 nam et de animalibus ita ait: in quibus erat spiritus 
 uitae. spiritus uitae dicitur, quia animat corpora ad uitam.

Et filii hominis et dei filii corpus templum esse intellegitur. 
 deus tamen, id est dei filius, quamuis in carne uenerit, in 
 anima tamen habitauit, ergo tam anima quam corpus

 

 
 
 
 tabernaculum est filii dei, licet unus sit deus et homo filius dei 
 et filius hominis. ergo ex hac parte flagellum non appropinquasse 
 dicitur tabernaculo eius, id est, anima eius, in qua 
 habitat diuinitas eius, inmunis fuit a poena inferni uel principum 
 eius. ne, quia hic quasi peccator, cum sit innocens, crucifixus 
 est et passa est caro aliquid maestitiae, apud inferos anima 
 eius putaretur, ostendit scriptura non potuisse animam eius 
 turbari apud inferos, quia ad hoc descendit, hoc est pati se 
 permisit, ut confunderet tenebras et principes earum remitteret 
 hebetes. unde et ipse dominus ait: tristis est anima mea 
 usque ad mortem. permissa est enim, quod naturae suae 
 erat, ut tristaretur, tropaea protinus referens et spolia eorum, 
 a quibus contristata fuerat usque ad mortem, post mortem 
 iam in aeterno gaudio constituta. potest et de toto homine 
 intellegi, quia qui peccatum nesciit a lege flagellari non potuit.

Quamuis dominus in mundo positus sit Adam, tamen quia 
 non utique ex se, sed a deo accepit, debuit huius rei significationem 
 ex lege accipere, ut ipse, qui dominus uidetur, per 
 legem ei subiectus esset, qui illi hanc dederat potestatem, ut 
 auctoritas creatoris reuerentiam illi faceret per legem, ne 
 dominatio tanta extolleret illum et inmemor fieret dei conditoris 
 sui.

Antequam notitia dei esset in terris, non aliter oportuit 
 prouocare homines ad spem inauditam, quam iure iurando 
 promissio illis fieret, ab eo utique quem non, ut dignum erat, 
 sciebant. adubi autem coepit sciri, non utique iurare oportuit, 
 quem mentiri fas non esset arbitrari. ideo ergo dominus nec 
 seruos iam iurare praecepit, sed tales se instituere, ut sermonibus 
 illorum fides habeatur. sacramentum enim iuris iurandi 
 aut perfidia exigit aut fallacia inconstantis, ut, quia fallere 
 homines solent, timore forte dei reuereantur; aut certe satis erit 
 et qui fallitur, quia ex hoc offensam adquirit.

Manifestum est holocaustis deum non delectari, sed pro 
 satisfactione peccati gemitu et dolore cordis ueniam posse 
 mereri. sacrificium autem testimonium peccati uoluit esse, ut 
 se peccator per oblationem sacrificii confiteretur peccasse. 
 remissio autem quo modo obtineretur, ipse alio loco ostendit 
 dicens: frange esurienti panem tuum; si uideris nudum, 
 uesti et domesticos seminis tui non despicies, aut

 

 
 
 
 certe: cor contritum et humiliatum deus non spernit. 
 primum ergo confitendum delictum monuit, deinde quo modo 
 ignosci possit ostendit. nam numquam pro manifesto delicto 
 sacrificium mandauit, sed pro ignoratis, quia etiam cum nescit 
 homo peccat et, cum se putat recte agere, intentione quadam 
 delinquit. tale peccatum dixit per sacrificium posse purgari.

Primum merito suo accepit spiritum prudentiae, postea uero 
 quam mulieribus nimium coepit uti et per hoc peccare, si 
 habuit spiritum sapientiae, regni merito habuit, sicut et Nabuchodonosor 
 merito regni in camino Christum uidit.

Non saluator opera dei celare debere dixit - nam alio loco: 
 uade, inquit, et narra quanta tibi fecerit deus -, sed illorum 
 testimonium refutauit aliquando et iactantiam pressit, ne uideretur, 
 quod prudentibus absurdum est, ipse sibi ut seductor 
 testimonium perhibere.

Circumcisio signum est fidei Abrahae, ut, cum in filiis eius 
 hoc signum uideretur, scirentur eius filii esse, qui deo credens 
 hoc signum acceperat; praecepta autem sabbatorum et

 

 
 
 
 praeteritorum testimonio data sunt et futurorum quae haberent 
 figuram. futuri enim sabbati, quod in aeternis dabit requiem, 
 figura est hoc sabbatum, quod in hebdomadam impletam factum 
 est; escarum autem lex non in primordio legis data est, sed 
 cum duce perfidia dei uerbis et promissis fidem nollent dare, 
 ad duritiam cordis sui acceperunt praecepta non bona, sicut 
 dicit propheta Hieremias. id enim actum est, ut ceruix eorum 
 premeretur ad profectum illorum —- superbis enim hominibus et 
 contumacibus non debuit tota creatura subici —, postea autem 
 misericordia dei ueniente reddita est libertas edendi, unde 
 dicit Petrus apostolus: quid inponitis iugum super ceruicem 
 fratrum, quod neque nos neque patres nostri 
 potuimus portare?

Deum simul confusas substantias creasse scripturarum sensus 
 declarat. permixtis utique tenebris hanc confusionem rerum, 
 id est aera, aquam, terram tenebrosam, materiam dixit inui. 
 sam, sicut in Genesi legitur: terra autem erat, inquit, 
 inuisibilis et inconposita. ex hac ergo confusione creauit 
 orbem instituto firmamento, ut intra ipsum aquis congregatis 
 in unum habitatio fieret generi humano. distinctis enim et 
 discretis substantiis in concauo domum habitabilem fecit.

Congruum fuit annum domini acceptabilem, sicut dicit propheta, 
 a quattuor uoluminibus uelut quattuor uicibus contineri. 
 sicut enim annus quattuor temporibus euoluitur ita ut inuicem 
 sui egeant, ita et gesta et dicta domini quattuor libris definita 
 sunt, ita ut alter alterius indigeat; simul autem plenitudine. 
 perfecta sunt. ut autem a quattuor scriptoribus ordinarentur, 
 haec fuit causa, ut, quia temporum diuersa sunt nomina, 
 euangeliorum quoque essent diuersa uocabula. et si qua uidentur 
 in uerbis contraria, sensu tamen non discrepant per interpretationem 
 aptam causae, sicut tempora, cum uideantur utique 
 diuersa nomine, aere et cursu siderum, in effectu tamen eorum 
 quae gignuntur non discrepant.

Euangelium ordinatione colligitur magis quam tempore. 
 Matheus ergo primus ponendus est, quia ab ipsa promissione 
 sumpsit initium, id est ab Abraham, cui facta promissio est

 

 
 
 
 incarnationis domini nostri Iesu Christi. post hunc Lucas, 
 quia incarnationem hanc quo modo facta est narrat. tertius 
 Marcus, qui euangelium, quod praedicatum est a Christo, 
 testatur in lege promissum. quartus autem Iohannes, quia 
 hunc, qui promissus est Abrahae incarnandus et a Luca quem 
 ad modum incarnatus est dictum est et a Marco euangelium 
 eius iuxta Esaiae prophetiam praedicatum ostensum est, aperta 
 uoce ostendit deum dicens: in principio erat uerbum et 
 uerbum erat apud deum et deus erat uerbum.

Propterea sic coepit, ut prius de ipso diceret a promissione 
 incarnationis eius genealogiam describens, sicut dicit apostolus: 
 quorum patres et ex quibus Christus secundum carnem. 
 ideo dixit: liber generationis, quia ex multis et diuersis incarnatio 
 Christi consistit, ut, quia ex uno diuersi esse coeperunt, 
 de omnibus corpulentiam traheret, de Iudaeis et gentibus et 
 de dignis et indignis, quia Ruth Moabitida fuit et Bethsabee 
 ex moecha facta est uxor, ut omnium carnem ad se trahens 
 ad unitatem illos genuinam reuocaret. idcirco autem: Iesu 
 Christi filii Dauid ait, cum prior sit Abraham, quia specialiter 
 Christus dicitur filius Dauid propter regnum, ut, sicut 
 deus de deo, ita et rex de rege ortum caperet iuxta carnem. 
 sic enim dictum est ad Dauid: de fructu uentris tui ponam 
 super sedem tuam.

Causae faciunt diuisiones et tempora; idcirco ab Abraham 
 usque ad Dauid distinxit. prima enim pars causae ab Abraham 
 usque ad Dauid est, quia Abraham pater fidei est et Dauid 
 pater regni — Saul enim indignus effectus se ipsum regno priuauit 
 —; a Dauid uero usque ad transmigrationem alia pars 
 causae, in qua regnum amiserunt facti reprobi Iudaei; post transmigrationem 
 autem Babylonis usque ad Christum tertia pars 
 lamentationis et miseriae, captiuitatis et dispersionis illorum, 
 quia, quamuis post transmigrationem Babylonis et septuaginta 
 annorum tempus, quando a Cyro dimissi reuersi sunt ad sua, 
 numquam tamen pausam uel requiem habuerunt. neque enim 
 postea Iudaea regnare potuit, sed solliciti semper et peruagantes 
 fuerunt. nam utique tempore natiuitatis Christi captiui fuerunt 
 dicentes: nos non habemus regem nisi Caesarem. hac 
 ergo causa Matheus tres gradus fecit generationis, ut et meritorum 
 et causarum mutationes ostenderet a promissione facta 
 usque ad Christum, anni autem tempora usque ad finem in 
 unam gratiam permanere.

Secundum numerum quadraginta et una generationes numerantur, 
 iuxta rationem autem quadraginta et duae probantur.

 

 
 
 
 
 Iechonias autem in transmigratione genitus est, id est rex factus, 
 sicut continetur in Paralipomenon, finem fecit secundae parti 
 et, quia post transmigrationem remansit in regno permittente 
 rege Nabuchodonosor, ab ipso incipit tertia pars, quae uenit 
 usque ad Christum. ideoque bis conputatur, ut et concludat 
 secundam partem et initiet tertiam Iechonias. sic enim habet: 
 et post transmigrationem Babylonis Iechonias genuit 
 Salathiel. usque ad istum autem Salathiel regnauerunt qui 
 sunt ex Iuda, sed quorum ex radice nascitur Ioseph. nam 
 Iechonias primum filium habuit Asyr nomine, sed quoniam 
 Ioseph per radicem Salathiel originem trahit, praetermisso 
 Asyr Salathiel Iechoniae patri suo subiunctus est, ut ueniretur 
 ad Ioseph, cui erat desponsata uirgo Maria. nam et post Iosiam 
 Iechonias sequitur, sed quia per Ioachim patrem Iechoniae 
 uenitur ad loseph, praetermisso eo, id est Ioachim, Iechoniam 
 posuit, ut numerum quattuordecim generationum non egrederetur, 
 et quia post Iechoniam Salathiel et filius eius, per quem 
 oritur Ioseph.

Scriptum est: fili, accedens ad seruitutem dei sta iniustitia 
 et timore et praepara animum tuum ad temptationem. 
 ideoque saluator, ut formam nobis daret, ieiunauit, 
 ut simili modo nos quoque ieiuniis insistentes omnem motum 
 diaboli contra nos oppositum dei auxilio superemus scientes 
 exemplo saluatoris tunc magis insidias aduersarii cauendas, 
 cum ad dei timorem accedimus. dolet enim quod recesserimus 
 ab illo; ideo plus saeuit aduersum nos. hoc nobis gessit saluator, 
 non sibi.

Similiter et quod esuriit, non sua causa, sed nostra est. 
 ieiuniis enim cum superatae fuissent temptationes diaboli, 
 quae ideo scriptae non sunt, quia ad profectum non pertinent, 
 postea, id est post quadraginta dies, permisit se famem pati, 
 ut — quod hominis erat — pateretur famem, ut uidens diabolus, 
 qui iam fuerat superatus, infirmitatem in eo famis incitaretur 
 rursum ad temptandum, uidens hominem esse, a quo uincebatur.

Hoc enim fuit mysterium saluatoris, ut, quia homini 
 uicto insultabat et dominabatur, ab homine uinceretur, ut dei 
 uirtus homini uictoriam adquireret. sic magis uilis effectus 
 est satanas, cum et homilem cernit et uirtutem non hominis 
 intellegit. mirabatur enim stupore hebetatus quod mysterium 
 inesset quod se lateret, ut potestas esset accedendi, circumueniendi 
 non esset. duabus enim ex causis torquebatur. uidens 
 enim infirmitatem accedebat et inueniebat uirtutem, ut cernens 
 hominem suspectus esset de dei uirtute. ad hoc ergo esuriit, 
 ut inluderet astutiam satanae. idcirco autem non amplius ieiunauit, 
 ut concordaret Moysi et Heliae.

Baptismum Iohannis coeptum non cessauit, sed additum 
 est ei quod deerat. Iohannes enim tantum baptizauit, non 
 spiritum sanctum credentibus dedit, sicut et ipse dicit de 
 saluatore: ego quidem baptizo uos in aqua in paenitentiam, 
 ipse autem uos baptizabit in spiritu sancto. hoc 
 est quod dicit: *per me remissio peccatorum, non tamen datur 
 spiritus sanctus, ut purificati filii dicantur; hoc enim saluatori 
 reseruatum est, utpote domino, ut filii dei non fierent, nisi 
 accepto a filio dei spiritu sancto\'. effectus ergo baptismi Iohannis, 
 quod tacite operabatur sine interrogatione, non tamen sine 
 saluatoris mentione, ut firmum esset quod agebat, trinitatis 
 est donum, quod dignatio saluatoris ostendit dans formam 
 trium nominum, quae a primordio sub unius dei nomine uel 
 persona unum opus et indifferens operata sunt. interpretatio 
 ergo accessit ad baptismum Iohannis cum significatione latentis 
 dudum mysterii; accessit et amplius donum, ut baptizati accepto 
 spiritu sancto sint filii dei. amplificatum ergo est, non euacuatum.

Legis quidem unum nomen est, sed tripertitam habet intellegentiam. 
 prima enim pars legis de deo est; si enim lex a

 

 

 
 
 
 lectione dicta est, ut de multis quid eligas scias, inter errores 
 ergo positi acceperunt ut eligant uerum, id est reprobato 
 diabolo eligant deum. secunda autem legis pars haec est. quae 
 sex praeceptis continetur, quae sic incipit: honora patrem 
 et matrem. tertia uero in neomeniis et in sabbato est et in 
 escis discernendis ac eligendis et in circumcisione et in hostiis 
 pecudum offerendis. hanc itaque legem dicit usque ad Iohannem, 
 non ultra seruandam. sic enim data est, ut completo tempore 
 cessaret. nec enim fuit ab initio, sed ei causa data ad tempus 
 est, ut adueniente saluatore cessaret lex. ergo de deo manet 
 tam lex praeceptorum quam natura eius, quae sine dubio ab 
 ipso est et aboleri non potest. per ipsam enim proficitur ad 
 promissum praemium. timor enim sollicitudinem parit.

Soluit sane sabbatum saluator, sed sine praeiudicio dati 
 sabbati. dum enim sabbati iam tempus cessaret, Iudaei autem 
 sabbatum adhuc manere assererent, saluator sabbatis operans 
 et infirmo lectum suum sabbatis portare praecipiens secundum 
 sensum Iudaeorum sabbatum soluebat. nam iuxta ueri fidem 
 quo modo tale est si dicatur quod iam cessauerat, quale est 
 si dicatur de aliquo, qui expraefectus dicendus est et iniuriam 
 passus sit, quia praefectura iniuriam passa est, non ergo 
 sabbatum solutum est, sed homines, qui inprudenter sabbati

 

 
 
 
 auctoritatem uindicabant, delusi sunt, cum iam sabbato successisset 
 noua lex.

Quoniam tonitrua terrorem incutiunt, hac causa filios tonitrui 
 dominus discipulos appellauit, quasi eius filios, qui timendus 
 sit. quamuis enim tonitrua collisione nubium fiant, uoluntate 
 tamen dei fiunt et sunt terribilia.

Sic natus saluator ex uirgine est, ut et Christus esset et 
 dei filius, non factura, sed ortu. adhuc autem in minori aetate 
 potentiam suam euacuans, hoc est a potestate sua dissimulans, 
 inpudentiam diaboli non prouocauit. baptizatus autem 
 descendente in se spiritu sancto, cum apparuisset hominibus 
 testimonio dei patris qui esset, aemulatione zeli ductus est 
 inimicus ad inuidiam uidens hoc factum sibi obesse; intellexit 
 enim ordinationem baptismatis ad salutem hominum procuratam. 
 ideoque accedit ad saluatorem huius rei principem, non 
 ut approbet, sed ut locum inueniat euertendi. temptatio enim 
 aliquando ad probationem fit, aliquando subdole ad

 

 
 
 
 subuersienem. arbitratus est enim quasi saluatori elicuisset secundum 
 dolum uoluntatis suae responsum, ut regnum suum totum 
 haberet, securus quod duce saluatoris doctrinae subiecto nemo 
 mortem eius euaderet.

\'Saluator non solum diabolo\' temptanti respondit, sed et 
 ludaeis, per. quos! crudelitatis suae impietatem egit in saluatorem. 
 praescius enim Iudaeos se inimicum legis dicturos 
 patris eorum inpudentiam [diaboli testimoniis legis conpressit, 
 ut patrem in filios et filios in patrem condemnaret.

Quantum ad euangelistam pertinet, de patre deo hoc dixit, 
 quia nemo uidit d.e.uw, nisi. filius unigenitus, qui est

 

 
 
 
 in sinu patris, ipse enarrauit. credamus filio; ipse enarrauit 
 enim quia nemo, nisi ipse, uidit deum. hoc autem ideo dixit, 
 ut doceret se semper. apparuisse patriarchis et prophetis. non 
 ergo hoc ad unum deum pertinet, sed ad personam patris, de 
 quo non potest aliter dici quam deus pater. filius autem sic 
 se uisum dicit, ut inuisibilis sit tamen, in eo ipso, cum uideri 
 putatur. uisus enim hic intellectus est, quia non utique oculis 
 uisus est, sed mente intellectus, et hoc fuit uidisse intellexisse, 
 in eo quod apparuit ibi inesse deum. cum autem dicit 
 saluator: qui me uidet, uidet et patrem, non utique ad 
 oculorum uisum hoc retulit, sed ad mentis, et ut nihil inter 
 patrem et filium diuersum esse putaretur. neuter ergo eorum 
 uisus est iuxta substantiam; circumapparentia autem solus 
 filius uisus est mente, non carnalibus oculis, quia inuisibilis 
 est sicut pater.

Dignum factum saluatoris ipsa causa designat. absurdum 
 enim erat et ad iniuriam promissionis patrum proficiebat, si 
 mulier, quae Iudaeorum deum confessa: non fuerat,- acciperet 
 beneficium promissum genti confitenti deum. ideo inter initium 
 negatum est illi. adubl-autem ceruice flexa saluatoris uerbis 
 fidem non negauit, sed confessa est Iudaeos credentes esse

 

 

 
 
 
 filios, gentes autem canes uel seruos, per quod iunxit se fidei 
 dominicae, quia serui dominum indicant et dominus non est 
 sine seruis, unitas facta est subiecti et subicientis. hinc est 
 unde meruit consequi quod precata est. centurio autem, qui 
 beneficium a saluatore incunctanter accepit, olim se dei rebus 
 infecerat. denique dicunt maiores Iudaeorum ad dominum: 
 dignus est ut praestes illi; diligit enim gentem nostram 
 et synagogam ipse aedificauit nobis. leprosum uero 
 (alienigenam) dixit dominus, non fide, sed natione. erat enim 
 Samaritanus, quos constat ex origine esse Babyloniorum. et 
 hic tamen non sine confessione consecutus est beneficium, 
 quia dictum erat discipulis a domino: in uiam gentium ne 
 abieritis et in ciuitatem Samaritanorum ne introieritis, . 
 sed ite potius ad oues, quae perierunt domus Israhel; 
 hoc est, ut non prius praedicaretur Samaritanis et gentibus 
 quam Iudaeis, quorum fuerat promissio haec. adubi autem 
 coeperunt Iudaei repudiare fidem Christi, tunc et Samaritanae 
 se obtulit saluator et post crucem centurioni Cornelio; a 
 Chananaea autem requisitus suscepit eam, quia adhuc non 
 erat tempus, ut offerretur illi salus.

Filium dei perfectum natum esse de deo nemo fidelium 
 ambigit. omnia enim diuinitatis paternae accepit nascendo de 
 deo patre. tunc ergo accepit nomen, quod est super omne 
 nomen, id est ut hoc dicatur quod pater, deus. nam nihil 
 apud eum futurum dicitur; omnia enim ante se habet. ideo 
 ad haec omnia creanda et restauranda natus est. nam utique 
 ordo et ratio hoc habet, ut paterno nomini omne genu flectatur. 
 hoc pater donauit filio propter ea, quae erat acturus; donauit 
 autem quando genuit. sic enim illum genuit, ut in eodem 
 honore esset, quo ipse pater est

Sub sua persona discipulorum suorum agit causam. nec. 
 enim Iohannes dubitabat, qui dixerat: ecce agnus dei, ecce 
 qui tollit peccatum mundi, sed, ut discipulis suis satis 
 faceret, mittit illos suis uerbis, ut saluatoris ore firmaret, 
 quod ipse de illo docebat, ut post excessum suum sine dubitatione 
 aliqua discipuli sui Christum sequerentur.

Hoc saluator ad confusionem illorum fecit, qui creaturam 
 accusant. quando enim non aliter uitium - accidens- corpori 
 emendauit quam conditor fecit, auctorem operis huius commendauit. 
 per id enim emendauit, quo erat conditum. omne enim 
 quod fit, si lapsum per id quod fuerat factum reformetur, 
 rectum factum probabitur. si enim saluator per haec se deum 
 testatur, quia damna et uitia corporis. emendauit, quanto magis 
 deus est, qui ipsius corporis inuentor est!

Saluator deus et homo est, ac per hoc duas uices egit 
 semper, ut, quod hominis affectus habebat, ploraret, sed, quia 
 et deus erat, hunc quem fleuit resuscitauit. a minimis ergo 
 semper ad maiora uenitur, ut, quia homo cernebatur, hoc 
 se probaret esse, quod uidebatur; deum autem se operibus 
 asserebat.

Adulator ille est, qui ideo dat consensum, ne offendat eum, 
 quem optat -habere propitium. qui enim propter scandalum 
 aliquid facit, quod non quidem periculosum, sed superfluum 
 - sit, saluti studet illius, quem scandalum pati non uult. cum 
 Paulus apostolus circumcidit Timotheum propter Iudaeos et 
 purificatus intrauit in templum, talem se utique praestitit, ne 
 illi, qui aemuli erant traditionis paternae, scandalum passi aut 
 occiderent illum aut religionem nostram sibi inimicam putarent. 
 minus ergo admittere uoluit, ut plus posset lucrari. 
 grauiter enim potuerat peccare si non Iudaeum se fecisset

 

 
 
 
 in templum ire ad orandum; subiecit ergo se, ut illis prodesset. 
 his autem qui sub lege erant, id est Samaritanis, hac ratione 
 consensit, qua constat illos libros Moysi recte confiteri a deo 
 esse et circumcisionem et sabbata data a deo. ei his autem 
 ostendebat illis Christum, quem sperabant hunc esse quem 
 praedicabat. sic enim habes dicente Samaritide ad dominum: 
 scio quia Messias uenit; cum ergo uenerit, ille nobis 
 adnuntiabit omnia. iuxta hunc ergo sensum persequebatur 
 uerba librorum Moysi, qui dixit, quia prophetam uobis 
 suscitabit dominus deus uester de fratribus uestris. 
 his autem, qui sine lege erant, ex hac parte adsensit, quia 
 mundum dicunt factum a deo et hominum genus. ait enim: 
 sicut quidam ex uobis dixerunt: huius etenim genus 
 sumus. sic ergo factus est omnibus omnia, ut saluti eorum 
 proficeret.

Quamquam hoc loco possit factura natiuitatis intellegi — 
 factura enim a generatione distat quidem, sed in aliis causis, 
 non ubi carnis et corporis uertitur ratio —, apostolus tamen 
 non sine causa taliter uerbis locutus est, quia et in alio loco: 
 factum, inquit, ex muliere. aliquid ergo significauit hoc

 

 
 
 
 dicto. quoniam enim non humano semine concreta caro domini 
 est in utero uirginis et corpus effecta, sed effectu et uirtute 
 sancti spiritus, ideo sic locutus est apostolus. aliud est enim 
 semine admixto sanguinem coagulare et generare, et aliud non 
 permixtione, sed uirtute procreare. ideo factum dixit, quia ingenitum.

Quis illorum poterat imitari apostolum? aut quid illi deerat 
 magistro gentium? sed hortatur illos, ut imitatores eius sint, 
 et quoniam non est inpossibile, sic reprobat, cum dicit: \'quia 
 hoc sum quod uos. homines enim estis, sicut et ego; ideo 
 facite quod facio ego\\ potest et ad illud referri, ut quoniam 
 omnibus se omnia factum dicit per adsensum, in quibus a uero 
 non discrepabant, maxime gentiles. nec enim fuit aliquid eorum, 
 quod iam fieri minime oportebat, prius autem factum erat recte, 
 ut circumcisio, sabbatorum obseruatio, neomeniarum, escarum. 
 sed si quid gentium probauit, non cessare iam debere ostendit. 
 mundum enim dicunt a deo et hominibus fabricatum — hoc 
 semper stat —: si ergo in his consentiens illis factus est, sicut

 

 
 
 
 et illi, hortatur illos ut simili modo et hi fiant, sicut et ille 
 est, consentientes doctrinae eius..

Carnem) non substantiam carnis hoc loco intellegas, sed 
 actus malos et perfidiam significatam in carne. per id quod 
 enim omnis error ex uisibilibus et mundanis, caro autem cognata 
 eorum est — ex elementis enim constat —, omnem 
 errorem carnem appellat. non solum adulteria et fornicationes 
 et luxurias opera dicit carnis, sed et idolatriam et maleficia 
 et blasphemias et talia. numquid caro blasphemiam cogit aut 
 idolatriam? nonne haec animae uitia sunt, dum consentit errori? 
 recte autem agentibus dicit quod non sint in carne, sed in 
 spiritu, et utique adhuc in corpore sunt. qui ergo bene ambulat 
 nec diffidit de spe fidelium, in carne positus non esse dicitur 
 in carne; male autem agens et blasphemus in carne dicitur 
 esse, quia, quo modo bene agentes spiritales sunt cum ipsa 
 carne, sic male uiuentes carnales sunt cum ipsa anima. hoc 
 enim nuncupatur quod dicit

Hic itaque error, quem carnem appellat, concupiscit aduersus 
 spiritum, id est suggerit mala contra eundem spiritum,

 

 
 
 
 qui est lex dei. duas enim leges inducit, dei et diaboli. 
 unde spiritum dicit, propterea quod lex dei spiritalis est, 
 contra carnem, hoc est contra uitia, repugnare, ut hominem 
 conseruet deo; lex autem diaboli, qui est error, contradicit 
 per oblectamenta luxuriae et mundana dulcedine. his ergo 
 repugnantibus medius homo est, qui cum conseutit spiritui, 
 non uult caro; cum autem manum dat carni, spernit spiritum, 
 id est legem dei contemnit. consentientem ergo carni 
 spiritus reuocat, ne faciat quod uult; adsentientem autem 
 spiritui caro sollicitat, ne faciat -quod putat utile. sed spiritus 
 recte et prouidenter contradicit et reuocat, ut eripiat hominem 
 a consiliis satanae, caro autem, quae est lex aduersa, idcirco 
 sollicitat et spiritui legis resistit, ut per fallaciam decipiat.-

Ideo ergo haec apostolus publicat, ut ostendat arbitrio humano 
 cui rei uoluntatem suam committat, non ut arbitrium libertatis 
 inaniat, sed docet arbitrium cui rei se coniungat. si autem 
 non est uoluntatis arbitrium, neque lex diaboli, quae est caro, 
 neque lex dei, quae est spiritus, inuicem sibi aduersando 
 hominem consiliis sollicitarent. qui enim sollicitat, suadet; 
 qui autem suadet, non uim infert, sed circumuenit; qui circumuenitur, 
 fallaciis quibusdam uoluntas illi mutatur. si autem 
 non esset liberum arbitrium, nolens homo traheretur ad ea, 
 quae non uult.

Non discrepat sensu quaestio haec a superiore. nam carnem 
 . dicendo quid significet declaratum est; unde quae sit eius

 

 
 
 
 sapientia, facile poterit dinosci. diximus ergo elementa omnia 
 carnem appellari, id est uisibilium substantias, quorum ratio 
 talis est, ut nihil aestiment posse fieri sine commixtione 
 spiritali et simplici potentiae rationem horrentes ac fatuam 
 iudicantes. hi enim, qui de spiritalibus diffidentes carnalia 
 secuntur, nihil aliud sapiunt ac putant uerum, quam ratio 
 continet elementorum, ut neque uirginem peperisse neque carnis 
 credant resurrectionem, quia hoc ratio carnis, id est elementorum. 
 non recipit — omnia enim, quae gignuntur in tempore, permixtione 
 operante generantur —, et emortua et resoluta corpora 
 non posse rursus reddi ad uitam, quia unum quodque elementum 
 permixtione discreta reuertitur in propriam naturam. his . 
 modis inflati negant futurum uel factum quod credimus, ac 
 per hoc adseueratio illorum inimica est deo, dum stultum et 
 inane putat quod fecit et quod facturum se promisit deus.

LIIII = LXXVII

Qui Iohannem putant dubitasse, detrahunt saluatori. aut 
 enim recte illum asserunt dubitasse aut certe inperitiae arguunt 
 saluatorem, quia, sicut putant, male de se sentientem laudauit. 
 sed quia falli saluatorem inpossibile est, recte audatus ab eo 
 Iohannes est. si recte laudatus est, non dubitauit ipso enim

 

 
 
 
 tempore quo misit ad Iesum Iohannes de carcere discipulos 
 suos dicens: tu es, qui uenturus es, an alium expectamus? 
 tunc Iesus respondit discipulis eius dicens: ite, dicite 
 Iohanni quae uidistis et audistis. caeci uident, surdi 
 audiunt, leprosi mundantur, claudi ambulant, mortui 
 resurgunt; et beatus ille est qui in me non fuerit s candalizatus. 
 abeuntibus autem nuntiis Iohannis coepit 
 Iesus dicere ad turbas de Iohanne baptista: quid. 
 existis in desertum uidere? harundinem uento moueri 
 aut hominem mollibus uestimentis indutum? ecce qui 
 mollibus uestiuntur, in domibus regum sunt. sed quid 
 existis uidere? prophetam? dico uobis quoniam plus 
 quam prophetam. hic est de quo scriptum est: ecce 
 mitto angelum meum ante faciem tuam, qui praeparet 
 uiam tuam. tunc et publicani laudauerunt deum baptizati 
 baptismo Iohannis.

Quanta autem laus data Iohanni est, ut plus diceretur 
 esse quam propheta! et beatum uocat saluator eum qui non 
 scandalizatur in eum: quo modo laudabatur Iohannes si dubitando 
 scandalizatus est? sed non utique dubitauit. laus enim 
 beatum illum probat, quia non est scandalizatus. nam et saluator 
 . idcirco ipso tempore in laudem Iohannis prorupit, ut ostenderet 
 sensum Iohannis liberum a discipulorum eius dubitatione. Iohannes 
 enim uolens nutantes discipulos suos corroborare in fide saluatoris, 
 sciens exitum sibi imminere, ea, quae de ipso dicebat, ore 
 eius uoluit confirmari. ideo ut testis uerus sit, testimonium 
 potioris implorat, ut eorum concordia omnis ambiguitas auferretur. 
 hoc commentum Iohannis est, ut dubio suis quasi uerbis mitteret, 
 ut eadem audientes a saluatore, quae audierant a Iohanne,

 

 

 

 
 
 
 firmarentur scientes idonei procuratoris et domini caelestis testimonium 
 in dubium uocari non posse. idcirco et saluator quasi 
 Iohanni respondit, ut inter Iohannem interrogantem et saluatorem 
 respondentem discerent ueritatem.

LVI = LXXVIII

Ideo \'aliud\' dixit \'euangelium\', ad quod uocati fuerant, quia 
 non hoc est quod postea sequi coeperant Galatae. ab euangelio 
 enim Christi abducti in ludaismum fuerant adtracti sub nomine 
 Christi, quasi hoc esset sequendum, et aliud quam quod apostolus 
 praedicabat adfirmabant. unde sublegitur: \'sicut uobis suadent.\' 
 pseudo enim apostoli, cum circumuenirent gentiles credentes, hoc 
 dicebant a saluatore traditum, quod ipsi docebant, sicut continetur 
 in Actibus Apostolorum: quia nisi circumcidamini 
 more Moysi, non poteritis salui esse. hinc apostolus 
 dolore euersionis illorum commotus scribit ad eos dicens: miror 
 quod sic tam cito transferimini ab eo, qui uocauit uos 
 in gratia, in aliud euangelium, quod non est aliud.

Miratur ergo, quia post rem lenem et minus grauem 
 asperitati studerent et oneri, hoc est, ut post fidei simplicitatem 
 circumcidi se pro elementis permitterent, neomenias 
 colerent et sabbatum elementis subiecti. et ne pseudoapostolis 
 occasionem dedisse uideretur dicentibus aliud esse 
 quod acceperant Galatae quam ueritatis habet traditio, statim 
 subiecit: quod non est aliud, nisi sunt aliqui 
 qui uos conturbant et nolunt conuertere euangelium 
 Christi. aliud ergo erat, ad quod ab apostolo uocati erant 
 euangelium, quam quod sequi coeperant inpulsu pseudoapostolorum, 
 non tamen aliud erat quam Christus tradiderat, 
 ut uel per id in errorem se inductos cognoscerent et solam 
 fidem sequerentur profitentes Christum deum et hunc sufficere 
 ad salutem tribuendam, per quem fuerant remissionem peccatorum 
 adepti, non per legem, quia sine lege gratia dei donat 
 delicta.

Inperitum putas fuisse apostolum aut uim dicti explanari 
 desideras? nam apostolus (corpus) dicens non singularem

 

 

 
 
 
 hominem significauit, sed simul conprehendit et feminam. 
 quia portio uiri est mulier. nam omnia supra dicta facinora. 
 quae uiolenter in se unus quisque admittit, non totum maculant 
 corpus; singularis enim peccat ac per hoc solus fit reus. 
 in fornicatione enim totum polluitur corpus, quia consensus 
 contaminationis et uirum tenet et feminam: ideo graue delictum 
 esse fornicationem. pessime enim peccatur, cum quis 
 facinori suo socium quaerit ad perditionem. si enim, ut bene 
 uiuens etiam pro eo praemium accipiet, quem lucrum fecit. 
 et malus non tantum in se, sed et in illo fit reus, quem 
 participem uoluit habere damnationis, quanto magis qui fornicatur, 
 quem constat uno delicto se ipsum bis quodam modo 
 contaminare ! si enim in carnem, quae ex se est, peccat, bis 
 utique se ipsum adulterat.

Si quis autem quaestionem hanc transfigurare se putat. 
 ut aut ad ecclesiam aut ad corpus Christi dictum hoc aptet. 
 non stabit. inproprie enim dicetur et Nouatianis similis erit, 
 qui, ut causam furoris sui adstruat, pronuntiat eum, qui fornicatur, 
 non:in suum corpus peccare, sed in Christi, quia Christiani 
 membra et corpus Christi sunt, ut fornicatio hoc sit quod 
 sacrilegium, ut talis in Christum dicatur peccare, sicut qui 
 negat Christum. quod quidem infirmum est et fragile, quia ex 
 quauis parte haeret in laqueum et non euadit. si enim qui 
 fornicatur in corpus Christi peccat, cetera peccata non erunt 
 in Christum admissa, ut si Christianus fratrem occidat aut 
 sacrificet idolis uel aliud. genus peccati admittat, quia omne

 

 
 
 
 peccatum extra corpus est excepta fornicatione, si autem omne. 
 peccatum non est extra corpus, sed quodcumque fuerit in 
 Christum admittitur, qui. furatur aut qui periurat . et qui 
 mentitur, qui percutit fratrem aut.aliud tale admittit, in Christum 
 uel in spiritum sanctum dicitur peccare, . quod ualde 
 absurdum est,: et tamen apostolus ecclesiam membra et corpi\\% 
 Christi appellat, ita ut nos inuicem simus membra, quo modo; 
 ergo \' qui\'formcatur m suum corpus peccat et non magis in, 
 Christi? quia secundum ecolesiae mysterium non QV-strum corpus 
 dicimur, sed Christi,. et. hoc- longe a causa est, quia qui forni* 
 catur ideo in corpus suum peccat; (quoniam totbs;A\'dam con-. 
 taminatur.

LVIIII = LXXVIIII .

Incredibile est tantum apostolum in eo alterum reprehendisse, 
 in quo se sciret succubuisse. hoc a tam magno uiro factum 
 non est fas credere, quia his conpetit, qui carnaliter uiuunt. 
 caret itaque apostoli Pauli factum reprehensu. cum enim 
 praedicaret non circumcidi, uolens autem Timotheum secum

 

 
 
 
 adsumere, qui esset natus matre Iudaea, patre autem Graeco, 
 et hoc ludaeis esset scandalum, ut ex ludaea natum incircumcisum 
 adsumeret, tunc subiectioni se summisit ad horam et 
 accipiens circumcidit eum. rem ergo superfluam fecit permittente 
 eo, qui passus est. quia enim erat ex matre Iudaea, 
 eruditus ab infantia in synagoga litteris sacris, id est uolumi. 
 nibus Hebraeorum, permisit circumcidi se, ut ludaeis scandalum 
 tolleret, quia zelum habebant generis sui. denique: cum Titus, 
 inquit, esset Graecus, non est conpulsus circumcidi. 
 Timotheum autem, quia de matre Iudaea erat, sicut dixi, non 
 sunt passi Iudaei adsumi inter doctores incircumcisum. ad hoc 
 illum adsumpsit apostolus, ut eum episcopum ordinaret, sicut . 
 et fecit. eruditus enim propheticis litteris ad asserendum 
 Christum idoneus magister inuentus est.

Apostolus enim Petrus non esset reprehensus, si se timore 
 Iudaeorum a gentilibus segregasset, ne illis scandalo esset. sed 
 hoc reprehensum est in apostolo Petro, quod, cum ante Graecis 
 credentibus gentiliter uiueret, aduenientibus ab Iacobo Iudaeis 
 timori subiectus ex gentilibus iudaizare debere docebat. hinc 
 audit: si tu, cum sis Iudaeus, gentiliter uiuis, quo modo 
 cogis gentes iudaizare? dubitari enim fecerat de euangelica 
 disciplina, quod crimen est, dum quae aedificauerat destruebat. 
 ideo simulationem) hanc uocat apostolus Paulus, quem constat, 
 si circumcidisset Timotheum, ut non taceret rem se superfluam 
 propter illorum scandalum facere, et ideo se cedere, propter

 

 
 
 
 quod matrem haberet Iudaeam. nec enim Iudaei insisterent, 
 nisi minime occasions matris ludaeae, quia hoc inuenta possent inprobare 
 gentilibus nec habere facile de his scandalum, qui 
 non essent de genere Israhel. non ergo simulatione hoc fecit, 
 sed uiolentia; supra dicta enim causa simulationem habuit 
 non minimam. nam multi reprehensi sunt in hac causa, ita 
 ut aliqui Iudaeorum et Barnabas consentirent huic simulationi.

Interitus carnis est, cum quis uoluptatibus et desideriis 
 carnalibus deditus gehennam sibi procurat; interitum enim ex 
 opere carnis adquirit. ex his enim totus fit carnalis, quia, sicut 
 secundum legem uiuens totus homo spiritalis efficitur, ut etiam 
 caro hoc dicatur quod anima, ita, si secundum desideria mundi 
 et uoluptates libidinum uiuat, totus homo fit caro proficiens 
 in interitum carnis; id est, ut sicut caro, propterea quod fluxa 
 et corruptibilis et mortalis est, amissa anima deformatur — carens 
 figura defluit in interitum; interit enim, cum uigorem 
 omnium membrorum amittit —, sic et anima de tali corpore 
 deformata est, cuius uigore despecta erat in poena cum carne, 
 in qua se uitiis maculauit, ut nullus profectus sit carni per 
 animam, sed interitum habeat anima per carnem, quia non 
 corpus gubernauit spiritaliter, cum regina data sit carni, sed 
 ipsa docet opera carnalia.

Talem igitur hominem cum ecclesia abicit, spiritum 
 habet saluum, sanctum scilicet, qui ecclesiae curator est,

 

 
 
 
 quia, si passi fuerint talem inter se habere, qui uxorem patris 
 polluit libidine, ut lege eum possint conpellere, ne contaminet 
 omnes, et spiritus sanctus recedat ab ecclesia propter pollutum, 
 non habebit saluum spiritum ecclesia. quod enim amittitur 
 non est -saluum et in die domini. nudi ab spiritu: inuenti inter 
 filios dei conputari non poterunt. spiritus en.im testimonium 
 perhibet quod sumus filii dei.

Haec apostolus ad plebem loquitur, quia adhuc episcopi 
 ecclesiis non erant locis omnibus ordinati. ideo plebem iubet 
 hoc facere, quod facturus esset, si illic creatus fuisset episcopus, 
 ut conspirantes. in unum eicerent illum de coetu suo, ne consentire 
 uiderentur operibus eius, quia qui non arguit eum,_ 
 quem potest, sed recipit quasi non errantem, delinquendi illi 
 fomitem. praestat, qua causa contaminatur et ipse fugans a 
 se spiritum sanctum. -

Ad. Thessalonicenses namque simili modo inter cetera 
 dicit: integer spiritus uester et anima et corpus sine 
 querella in aduentu domini nostri seruetur- ipse idem 
 sensus est; hoc est enim \'saluum\' esse, quod \'integrum\'. nam 
 dicit rex Daniheli: salua sunt signa, Danihel? et ille re* 
 spondit: salua,.rex, id est Integra\', ut nobis sit integer 
 spiritus, cum non nos deserit. quos enim spiritus deserit, iam 
 non erunt integri in causa regenerationis, quia non habent 
 eum, per quem filii dei uocabantur. nec hoc est contrarium,

 

 
 
 
 si ipsum spiritum dicamus nobis peccantibus nos deserere et 
 integrum non esse. ideo enim integer non est, dum nos 
 deserit, qui dux et rector noster erat,. quia, si caput nostrum 
 est, et nos membra eius. cum autem aduersum aliquid facimus, 
 non ille nos, sed.nos illum uidemur deserere et tunc ille 
 uidetur integer non esse, cum nos amittit. hoc enim uerum 
 ac manifestum est, quia non ille se. a nobis auertit, sed nos 
 ab illo, cum peccamus. et ad Colosenses inter cetera ait: ex 
 quo omne corpus subministratum.et productum crescit 
 in crementum domini, quod iuxta sonum uerborum si accipiamus, 
 non conuenit — nec enim deus aliquid dehabet, ut 
 crementum faciat per nos —, sed, nos dum reuertimur. ad 
 auctorem uitae nostrae et. confitemur illum, adquirit nos ad 
 salutem et crementum facit in nobis diuinitas, ideo in eis 
 qui ab eo recedunt, detrimentum est. hoc est ergo integrum 
 non esse, quod est et detrimentum facere.

Hieme tuta fuga non est; frigora enim sunt, imbres assidui, 
 ninguit, gelat, flumina exeunt; ideoque fugientibus pergraue

 

 
 
 
 est. latere enim in siluis non possunt neque in montibus 
 . neque in speluncis. sabbato autem iuxta Iudaeos longius a 
 ciuitate exire non licet nec altum ascendere ac per hoc fugere 
 sabbato non potes. quo modo autem haec tempora fugam tutam 
 non faciunt propter inpedimenta supra dicta, ita et fuga nostra 
 tuta non erit, si nos obligatos inpedimentis carnalibus inuenerit 
 praedicta persecutio. detinent enim homines quasi conpedes 
 desideria saecularia et facultates mundanae nec seductionem 
 diaboli possunt effugere. ideo ergo orandum est ne tempore, 
 quo fugiendum est, hiemis et sabbati in nobis ratio inueniatur, 
 sed ut liberos nos ab his inpedimentis dei praestet auxilium, 
 ut non sit, quod nos desiderio sui captos mancipet mundo. 
 quoniam ergo de nouissima persecutione loquebatur saluator, 
 quae futura est tempore Antichristi, ideo hiemem posuit, quae 
 nouissimum tempus est; et sabbatum similiter, qui postremus 
 dies est, ut, sicut his temporibus aspera et difficilis fuga est, 
 ita significaret illo tempore tam graues futuras persecutiones 
 et pressuras, ut uix aliquis eas possit effugere.

LXIII = LXXX

LXIIII = LXXXI

Ueritas non ex persona probatur neque inprobatur; quicquid 
 enim bene et uerum dicitur, sine dubio in spiritu sancto 
 dicitur. non ergo, si quis in aliis reus est, et in hoc praescribi 
 illi debet, quod uerum loquitur. nec illi tamen praescribitur, 
 sed Christo domino contradicitur. qui enim negat istum uerum 
 dicere, Christo iniuriam facit. si autem uerum dicitur negeturque 
 quod uerum est in sancto spiritu dici, quod et Christus 
 admittit — nemo enim bonorum uera de se dicentem arguit; 
 nec enim ex reuelatione ediscitur, quod per traditionem discitur 
 —, nemo uerum dicens poterit inprobari.

Lex data per Moysen iustitiam habebat quidem, sed terrenam, 
 ut seruantes legem iusti essent ad praesens, ut non rei fierent.

 

 
 
 
 iustus est enim ex lege, qui nulli nocet. unde apostolus:. lex, 
 inquit, non est ex fide, sed qui fecerit ea uiuet in eis, 
 hoc est, faciens legem non morietur, sed uiuet ad praesens; 
 iustitia autem, quae ex fide est, iustificat homines apud deum, 
 ut remunerentur in futuro. saeculo. addiderunt enim temporali 
 iustitiae. iustitiam fidei. iustum est enim nosse ex quo et per 
 quem sumus, ut patris et filii et spiritus sancti uera confessio 
 ad caelestia nos regna perducat nam et ueteres qui non solum 
 legem praeceptorum seruauerunt, sed et deum dilexerunt spem 
 habentes in promissione iustifi.cati -Sunt.Apild deum. solam 
 enim legem dicit non iustificare homines apud deum, sicut nec 
 
 sola fides; exceptis.bonis operibus commendat, deo, sed seruata , 
 iustitia terrena et diuina, perfectos facit. hinc dicit dominus: 
 nisi abundauerit iustitia \\iustitia plus quam- scribarum 
 et PharisaiBorui#, non introibitis in regnum caelo caelorum.

Dictum hoc duplicem continet -sensum. in Christo enim 
 omnes thesauros sapientiae et scientiae sic dicit absconditos. 
 ut qui habet Christum pro omni sapientia et scientia illi 
 cedat, ut scire Christum totum sit scire et omnem sapientiam 
 conprehendisse, sicut dicit ad Colosense: nemo uos

 

 
 
 
 circumueniat per philosophiam et inanem seductionem 
 secundum elementa huius mundi et non secundum 
 Christum, quia\'in ipso inhabitat omnia plenitudo diuinitatis 
 corporaliter; hoc est nihil indigere ad salutem eum, 
 qui credit in Christum, sed illi hoc abundare, quia plenitudo 
 diuinitatis in fide eius est. et iterum in eadem epistula inter 
 cetera ait: nemo uos seducat in humiliatione cordis et 
 in superstitione angelorum, quae uidet extollens se, 
 frustra inflatus mente carnis suae et non tenens caput, 
 ex quo omne corpus subministratum et productum 
 crescit in crementum dei. si itaque credentes in Christum 
 caput totius principatus et potestatis uenerantur, nullius indigent, 
 sed totum, quod ad salutem opus est, habent, nihil illis 
 oberit inferiora, quae ad salutem nihil conferunt, nescire, quando 
 id quod necessarium est norunt. huius modi ergo totum scire 
 dicendi sunt, qui hoc sciunt, quod illis proficiat ad salutem.

Est etiam illud, quia in saluatore omnes thesauri sapientiae 
 et scientiae sunt absconditi, omnia enim sacramenta 
 paterna ipsi sunt cognita et omnem creaturam ipse metitur; 
 et nec pater iudicat quemquam, sed omne iudicium 
 dedit filio et nemo scit quae sunt in deo nisi spiritus 
 dei, qui est et Christi. quo modo ergo diem et horam nescire 
 dicendus est futuri iudicii, cuius spiritus quae in deo sunt 
 nouit, de quo dixit quia de eius accepit? si ergo qui de eius 
 accepit nouit quae futura sunt, quo modo nescit Christus, qui 
 nobis misit spiritum sanctum? et potest fieri ut iudex nesciat

 

 
 
 
 diem futuri iudicii, quippe cum omnia signa dederit quando 
 speretur? forte etiam hos dicatur uere nescire, quibus dicet: 
 amen dico uobis, quod nescio uos. nec uirgines stultas et 
 inprouidas dicetur nescire, quia dixit etiam — ipsis dicentibus: 
 domine, domine, aperi nobis —: amen dico nobis, quod 
 nescio uos. causa ergo est ut dicat se nescire quod scit. 
 denique sic ait: uigilate itaque, quia nescitis qua hora 
 dominus uester uenturus est. ut ergo sollicitos nos et 
 uigilantes faceret, interrogatus nescire se dixit diem et horam 
 futuri iudicii, sed ut nobis prodesset, negauit se scire quod 
 scit. ignorantibus ergo nobis quid prodest nobis — scire enim 
 uolumus quod, si scierimus, oberit nobis —, Christus [autem],. 
 prouisor salutis nostrae, ne audiremus quod contra nos esset. 
 dixit se nescire. numquid, si alicui in dolore posito gladium 
 poscenti, ut se perimat, qui habet respondeat se non habere, 
 mendacii arguendus erit negans, quod, si non neget, sciat contrarium 
 ?

LXVIII = LXXXII

Hanc sensum paucis absoluit apostolus dicens: qui habent 
 quasi non habentes sint et, qui utuntur hoc saeculo, 
 quasi non utantur et, qui emunt, tamquam non possidentes. 
 qui ergo haec sic habet, quasi non habeat, reliquisse 
 uidetur. quando enim non praesumit de his neque se iactat, 
 sed humiliter incedit non tantum habitu, sed et mente, 
 dispensatorem se harum et ministrum datum intellegens omnia 
 sua reliquisse uidetur. hoc enim relinqui dicitur, quod a desiderio 
 recedit et gratiam non habet.

Indignantis uerba sunt dicentis: noli me tangere. quamuis 
 enim desideraret saluatorem, aliis tamen resurreetionem eius 
 credentibus haec ad monumentum stabat plorans, quam iam 
 gaudere oportuerat. audierat enim a Iohanne et Petro apostolis

 

 
 
 
 resurrexisse dominum. sic enim habes: et uidit linteamin 
 et sudarium in unum locum et credidit; nondum enim 
 sciebant scripturas, quia oporteret eum a mortui 
 resurgere. sed Maria. quia non illum uiderat resurrexisse 
 non credebat. nimius enim amor dubitare illam faciebat. denique;. 
 quos diligimus, si incommodum patiantur, non eos euadere 
 credimus; quos autem odimus, si iam prope morti sint, incredulum 
 nobis est. Mariae ergo, quoniam obstupuerat et maerorem 
 patiebatur prae amore, quam oportuerat sequi discipulorum 
 fidem, primum se ostendit dominus, ut desineret a maerore, 
 non tamen sine indignatione. hinc audit: noli me tangere, 
 hoc est: \'carnalem sensum sequeris, a quo abstine te et 
 spiritalia sequere, quae non uidentur\'. nondum enim, inquit, 
 ascendi ad patrem.

Tale est hoc, quale illud Iohannis baptistae mittentis 
 discipulos suos ad Iesum et dicentis: ite -et dicite: Iohannes 
 baptista misit nos ad te dicens; tu es, qui uenturus 
 es, an alium expectamus? sub sua persona discipulorum 
 suorum agit causam. nec enim Iohannes dubitabat, qui dixerat: 
 ecce agnus dei, ecce qui tollit peccatum mundi, sed 
 ut discipulis suis satis faceret, mittit illos suis uerbis, ut 
 saluatoris ore firmaret, quod ipse de illo docebat, ut post 
 excessum suum sine dubitatione aliqua discipuli sui Christum 
 sequerentur. ita et saluator in se Mariam arguit dicens: nondum 
 ascendi ad patrem, id est: adhuc cor tuum humi 
 pressum, est, quae, si non uides, non credis\'. si enim ad deum 
 cor eleuasset, resurrexisse dominum cum discipulis credidisset.

Quia nemo uadit ad deum patrem nisi per fidem Christi, 
 idcirco se ianuam dicit saluator regni caelorum. si ergo ianuae 
 uerbis utitur, quid opus erat ut de anterioribus diceret: quotquot 
 ante me fuerunt, cum nulla quaestio de praeteritis 
 uerteretur, sed utique quasi praesens ianua de praesentibus 
 quereretur? de Iudaeis enim dicit saluator, qui non per fidem, 
 , sed per iustitiam legis in regnum dei se intrare putabant. 
 ante saluatorem enim uenientes, id est ante illum stantes 
 obtrectabant ei contradicentes, ut etiam alios a fide eius auerterent, 
 unde fures et latrones appellati sunt. nam eo tempore 
 haec dicta sunt, quo Pharisaei disceptabant cum illo, qui erat 
 ex caeco, cui saluator oculos reddidit, quos natura negauerat, 
 quem uolebant a fide saluatoris saluatoris dicentes non per 
 hanc posse, quia sabbatum uiolat, sed per iustitiam legis intrari 
 in regnum dei. tunc saluator: ego sum, inquit, ianua. per 
 me si quis introibit, saluabitur et pascua inueniet; si 
 quis autem aliunde intrare uolueritille fur est et latro.

Quo modo hoc ad personam pertinet prophetarum? 
 numquid prophetae fuerunt fures et latrones? numquid prophetarum 
 Christi doctrina per iustitiam legis sine fide deum 
 promereri posse dicebat, qui Christum in carne uenturum 
 -scierunt? hoc ergo de praesentibus dixit, ut quicumque ante

 

 

 

 
 
 
 ipsum fuerunt astantes uel sedentes fures intellegantur et 
 latrones. seuocantes enim illum, qui fuerat caecus, uolebant 
 eum a fide saluatoris auertere dicentes: da honorem deo; 
 nos scimus quia hic homo peccator est, quos ille arguit 
 dicens: a saeculo numquam fuit auditum quia aperuit 
 quis oculos caeci nati. nisi hic esset a deo, non poterat 
 facere quicquam. de hoc ergo, quia perseuerauit in fide, et 
 de illis, qui dixerunt: haec uerba non sunt daemonium 
 habentis; numquid potest daemonium caecorum oculos 
 aperire? dixit saluator: sed non audierunt eos oues, illos 
 utique, quos fures ac latrones appellauit. nam quo modo non 
 audierunt prophetas oues, cum constet in scripturis omnes 
 bonos oboedire prophetis et malos pseudoprophetis?

Uerba quidem diuersa sunt, sed unus est sensus, quo modo 
 iterum uerba eadem diuersum habent sensum, ut puta: quod 
 non est ex fide, peccatum est et: lex, ait, non est ex 
 fide, nec tamen peccatum est. hos ergo, quos (multos) dixit 
 saluator, ipsos apostolus \'omnes\' significauit. multi enim sunt. 
 quia maxima pars ex omni populo et gente creditura est saluatori. 
 istos apostolus credentes (omnes) nuncupauit; sic enim

 

 
 
 
 inter cetera ait: et pro omnibus mortuus est, his utique,. 
 qui crediderunt et credituri sunt. est etiam et pro ipsis mortuus,. 
 qui credere nolunt, sed dum illi beneficium non recipiunt, 
 nolunt pro se mortuum esse Christum, ac per hoc non uidetur 
 mortuus pro his, quibus nihil profuit, sed magis obfuit. pro 
 his autem rite mortuus dicitur, quibus adquisita uictoria est, 
 qui intellegentes mysterium deo gratias referunt per Christum 
 dominum nostrum.

Non ualde illud discrepat a superiore quaestione. unum enim 
 uerbum diuersas habet significationes, sicut supra memoraui. 
 obtrectatores enim Dauid, cum exitiis eius fauerent, gratulabantur 
 malis eius. dum enim ille pressuras et angustias pateretur 
 a Saul et a filio suo Abessalon, illi recte et bene fieri dicebant. 
 tale est si aliquis dicat de eo, qui iniurias patitur: \'bene illi 
 hoc est, gaudere in malis\', hoc est dicere: \'recte illi fit; sic 
 enim meretur\'. simili modo et saluator laetus in bonis operibus 
 meritum hominis pronuntiat dicens: euge, bone serue 
 et fidelis. exultat enim, quia seruus digniorem se fecit, dicens: 
 \'bene\', hoc est: \'recte egisti, uti maius meritum conlocares\'. 
 unum igitur uerbum duabus contrariis causis aptatur. nam

 

 

 
 
 
 solemus de aliquo dicere: \'adiudicatus est, sed quo modo 
 dicatur, causa aut subsequens aut praedicta declarat; aliquando 
 enim ad bonum dicitur, aliquando ad malum, sicut et concupiscentia 
 aliquando ad bonum, aliquando ad malum aptatur.

LXXIIII = XCVIIII

Ipsa dicta conferens satis tibi debueras facere. nam sic 
 solent dubii facere quaestiones, ut unius dicta et quem fas 
 non est reprehendere repugnantia et inimica quaerantur. si 
 enim apostolus legem sanctam et iustam et bonam et spiritalem 
 uocat, uir omni laude praecipuus et undique ueiitate 
 munitus, sufficeret hoc ad fidem; et de hoc quod uidetur 
 contrarium sine obstinatione quaerendum erat.

Propositio enim haec inpunitatem peccandi uult. nam 
 apostolus utique, cum legem fidei pro merito temporis et gratia 
 praeferret apud Romanos, qui sub fide Christi in legem fuerant 
 inducti — \'in legem\' dico, non eam quae naturalis est 
 (nam utique in lege erant Romani, quam utique de Athenis 
 decem uiri missi et post alii duo adtulerant, quae in duabus 
 tabulis scripta erat, quae in Capitolio obrutae sunt), sed 
 eandem, quae factorum appellatur, ut circumciderentur,

 

 
 
 
 sabbatum obseruarent et neomenias, discernerent escas, circa mundanda 
 uasa essent solliciti, et cetera, quae continentur in lege 
 huius modi —, hanc ergo legem dicit iram operari. propterea 
 enim irato deo addita sunt haec, ut oneri essent perfidiae 
 Iudaeorum; de tantis enim necesse est ut aliquid praetereat. 
 unde apostolus Petrus: quid, inquit, inponitis iugum 
 super ceruicem fratrum, quod neque patres nostri 
 neque nos potuimus portare? denique dicit deus per 
 Hieremiam prophetam: dedi illis praecepta 11011 non. 
 post offensiones enim multas et temptationes in deum et contumelias 
 factas Moysi et detractiones factas de deo haec data 
 sunt, quae obseruarent, ut premeretur dura ceruix eorum et, 
 quocumque se uerterent, legem haberent, ut nullum eis esset 
 refrigerium.

Ut ergo ab hac illos lege tolleret apostolus: ubi, ait, 
 non est lex, nec praeuaricatio, ut securi per conpendium 
 possint deo seruire spiritaliter, (quia), inquit, \'legem Iudaeorum 
 seruantes necesse est ut praeuaricetis; tanta enim sunt praecepta, 
 quae impleri inpossibile est\\

Nam quo modo de ista lege diceret, quae naturalis est? — 
 quam Moyses ideo scripsit, ut auctoritatem illius firmaret. non 
 quia ante non erat, cum legamus uindicatum esse ante Moysen —, 
 sed ut exponeret Romanos non debere uiuere iam sub lege, 
 quos sub lege agere expediebat; non aliter enim possent seruare 
 iustitiam. denique dicit ad eos: uis non timere potestatem? 
 bonum fac et: qui contemnunt, ipsi sibi 
 damnationem adquirunt.

Spiritalem ergo hanc legem dicit, quam et sanctam et

 

 
 
 
 iustam et bonam ostendit. haec est, quam naturalem diximus, 
 quae prohibet peccari; dux est enim bonae uitae. huic addita 
 lex fidei perfectum hominem facit. nam quia communi nomine 
 nuncupatur lex haec, quam naturalem dixi, et illa, quae factorum 
 lex dicitur, contra legem loqui uidetur apostolus, <sed> ne hanc 
 inanire uideretur, sine qua uita haec gubernari non potest, 
 dicit: scimus quia lex spiritalis est, ut illam, quam inanit. 
 legem sabbati et circumcisionis et escarum et neomeniarum 
 sciretur. illa enim idcirco spiritalis dicitur, quia omnia deponit 
 peccata.

Patribus data est lex, quae filiis similibus oneri esset. nam 
 postea non minus, sed forte amplius in deum peccauerunt 
 quam patres illorum. praescius enim deus filiis magis hanc 
 legem dedit, quia illi omnes in heremo obierunt.

Quamuis non longe discrepet sensus, tamen aliud est, quod 
 dicit saluator, et aliud, quod adfirmat apostolus Iohannes. nam 
 saluator rogat pro discipulis, ut a mali infestatione tuti

 

 
 
 
 praestentur. denique sic dicit: non rogo ut tollas eos de mundo, 
 sed ut serues eos a malo. apostolus autem Iohannes aliud 
 genus precationis inducit; ait namque: habemus aduocatum, 
 qui postulat pro peccatis nostris et totius mundi. 
 pro Christianis ergo duplici genere postulat, quia et pro 
 peccatis illorum orat et ut tuti a diaboli infestatione praestentur. 
 pro his autem, qui non credunt, haec sola deprecatio 
 est, ut, cum pro peccatis suis et perfidia plecti merentur, 
 bonitas et patientia dei expectet illos, si forte uelint corrigi. 
 nec enim postulat ut ignoscantur illis peccata diffidentibus, 
 sed ut dilationem accipiant longam, ut, si se emendauerint, 
 dimittantur illis delicta. hoc ergo postulat pro illis saluator, 
 quod diximus.

In causa patris et filii, id est dei et Christi, traditio, non abolitio intellegitur. considera enim quo modo pater tradiderit 
 filio regnum ipso hoc domino protestante: omnia enim, inquit, 
 mihi tradita sunt a patre meo. si pater ergo desiit habere, 
 cum tradidit, potest et de saluatore dici quia, cum tradidit,

 

 
 
 
 amisit. nam filius, postquam traditum sibi a patre regnum 
 dixit, patrem adhuc praeferens ait: haec est autem uita 
 aeterna, ut cognoscant te solum et uerum deum et 
 quem misisti Iesum Christum. secundum hunc igitur sensum 
 et filius non amittit regnum cum tradit, ut haec uera 
 sint, et angelus et Danihel non discrepare ab hoc sensu dicuntur. 
 qui enim horum testimonium detractandum putat, perfidia 
 plenus est.

Sed nunc uideamus manentes in hac fide, quid sit tradere 
 filium patri regnum; hoc est enim, quod inter cetera alio loco 
 dicit apostolus: tunc et ipse filius subiectus erit ei, qui 
 subiecit ei omnia, ut sit deus omnia in omnibus. subiectio 
 ergo haec ipsa est traditio regni. itaque hoc loco interpretatio 
 uidetur necessaria, ut et subiectus patri filius non negetur et 
 nihilo minus aeternum regnum habere dicatur, hoc est regnum 
 filii, quia in nomine eius omnia genua flectuntur, caelestia. 
 terrestria et inferna. quod etiam adfirmat Petrus apostolus 
 dicens: non est aliud nomen datum sub caelo, in quo 
 oporteat nos saluos fieri. et ipse dominus discipulis ait: 
 usque modo non petistis quicquam in nomine meo: 
 petite et ego faciam. sic regnat filius, cum omnia in nomine 
 eius saluantur et dantur quae postulantur usque ad finem mundi.

Postquam uero omnia Christum fuerint confessa, siue 
 ui siue uoluntate, et substrata potentiae eius, cui restiterant, 
 mysterium unius dei cunctis manifestabitur et omnis gratiarum 
 actio referetur ad patrem, ex quo sunt omnia, ut cessante 
 praedicatione unus deus sciatur in mysterio trinitatis. cum

 

 
 
 
 enim omnes potestates et principatus et dominationes Christo 
 genu flexerint, tunc filius manifestabit non se esse, a quo sunt 
 omnia, sed filium eius et illum in se uideri. haec est subiectio 
 et regni traditio. ostendens enim patrem esse, a quo sunt omnia, 
 subicit se illi, cum de eo se dicit esse. tanta enim claritas et 
 maiestas in aduentu filii uidebitur, ut omnes potentiae et chori 
 angelorum hunc singularem putent deum. saluator autem, cum 
 se non illum esse dixerit, qui dicitur pater, sed filium eius, 
 regnans tradit regnum patri. in hac re manifestata est et subiectio 
 et regni traditio, quia. cum a patre se profitetur esse, 
 quicquid habet, patris esse fatetur omnem summam referens 
 ad eum.

LXXVIIII = LXXXIII

Manifestum est sic inductos Galatas in legem fuisse, ut et 
 Christum profiterentur, sed non sicut dignum est, sed more 
 Fotini, ut, quia unum deum lex praedicat, contra legem sit, 
 si Christus deus dicatur. hoc commentum Iudaeorum est, qui 
 magnalibus uirtutum uicti crediderunt post crucem Christum, ita

 

 
 
 
 ut profitentes Christum legem tamen seruarent, quasi non 
 esset omnis spes in Christo ponenda. hi sunt, quos apostolus 
 falsos fratres appellat. isti ergo post apostolorum traditionem 
 Galatarum sensum corruperant, ita ut Iudaeos eos facerent sub 
 nomine saluatoris. hinc apostolus Christum dicit uenisse arbitrum 
 circumcisionis et praeputii, sicut dicit ad Ephesios: in 
 uno nouo homine faciens pacem. si ergo arbiter uenit 
 Christus, arbiter autem sic facit pacem inter duos, ut nouam 
 regulam ponat, auferens ambobus professiones reconciliat eos 
 ut eius sententiam secuti amittant discordiam pristinam. Iudaeo 
 enim circumcisionem uindicante et gentili praeputium discordia 
 fit; cum uero hoc aufertur, fit pax..

\'Si igitur sic se haec habent, quo modo uos,) inquit, \'Galatae 
 Iudaei facti Christi arbitrium corrumpitis?\' ideo dixit illis: euacuati 
 estis a Christo. ius enim reconciliationis, quod inter 
 eos constituerat, spernentes ad pristinum Iudaeorum sensum 
 conuersi sunt, accusantes tam se quam reconciliatorem; omne 
 enim quod displicet accusatur: et quoniam haec res Galatas ad 
 legem conuerti coegerat, ut unum deum sine mysterio faterentur, 
 quasi legi esset inimicum, si Christus deus diceretur, dicit: 
 arbiter, hoc est mediator, unius non est — sed duorum 
 utique; uos autem conuersi ad legem arbitrum recusastis —, 
 deus tamen unus est.\' quo dicto non sic se Christum deum 
 praedicare testatur, ut alterum deum faceret aut duos profiteretur, 
 sed unum esse deum, sicut et in lege dictum est, 
 quia, cum Christus de deo deus praedicatur, non ad alterum 
 proficit deum, quia quod de deo est non se permittit alterum

 

 
 
 
 deum dici. siue enim deus, siue, quod de deo est, unus est 
 deus. nihil enim utique distat inter deum et quod de deo est; 
 est enim alter. ipse enim alter propter personam, qua filius 
 nuncupatur, ipse uero idem propter unitatem substantiae. ne 
 reprehensibile uideatur quia\'personam\' dixi; solent enim quidam 
 abnuere, sed apostolum sequamur qui ait: nam quod donaui, 
 si quid donaui, propter uos in persona Christi.

Uerba saluatoris retractare infidelis est, sed te uideo non 
 de uerbis saluatoris dubitare, sed sensum requirere, quare, cum 
 in Hierosolymis post passionem suam uisus sit, dixit se in Galilea 
 ab his uideri. cum in Hierosolyma uisus est, sed particulatim 
 ad recreandos animos discipulorum, in Galilea uero ab omnibus 
 simul, ergo qui in Hierusalem uisuri illum erant per partes, 
 in Galilea illis constituit, ut simul omnibus appareret et ad 
 ordinandam disciplinam daret praecepta.

Aliter se de morte Epafrediti, si prouenisset, contristandum 
 significauit apostolus et aliter prohibet contristandum. nam 
 hic propter solacium adiutorii eius, quo utebatur in euangelio, 
 si mortuus fuisset, contristandum se dixit; nos autem sic contristari 
 prohibet, ne obitos quasi exstinctos et perditos lugeamus 
 desperantes de resurrectione. aliud est igitur solacium requirere 
 quasi absentis et aliud dolere interitum iam non futuri. hic 
 cessat consolatio, illic excluditur desperatio.

Signa et uirtutes idcirco ab apostolis factae sunt, ut iufidelitas 
 cogeretur ad fidem, ut uidentes facta, quae hominibus 
 inpossibilia sunt. dei ex hoc esse praedicationem agnoscerent 
 et rationem esse in fide uirtute probarent, ut, quoniam uerbis

 

 
 
 
 semper contradicitur, testis uirtus posita est, cui cum uerba 
 cedunt, rationem esse in fide significat, quae uerbis exprimi 
 non potest. inter fideles igitur non iam signa et prodigia sunt 
 necessaria, sed spes firma. postquam enim discitur uera esse 
 quae promissa sunt, ad hoc se armat animus, ut spretis praesentibus 
 futuris dignus existat meritum sibi conlocans per 
 laborem hoc Salomone testante, qui ait: fili, accedens ad 
 seruitutem dei sta in iustitia et timore et praepara 
 animam tuam ad temptationem. quoniam temptationibus 
 proficit homo, haec data sunt monita. unde apostolus: per 
 tribulationes, inquit, oportet nos intrare in regnum dei. 
 hae tribulationum temptationes diuersis modis accidunt, ut 
 perseuerans animus in accepta fide possit coronari. non solum 
 enim in fide temptatur homo, sed et in aegritudine et in damno 
 et in persecutione et in morte carorum, ut, si in his passionibus 
 ad auxilium daemoniorum non fuerit abductus, sine 
 sanguinis pretio mercetur martyrium. non ergo ad dispendium 
 Epafroditi non impetrauit apostolus quod petiit, sed ad profectum, 
 quia et in sua causa, cum postulasset, audiuit: sufficit 
 tibi gratia mea; nam uirtus in infirmitate perficitur.

LXXXIIII = XCV

LXXXV = LXXI

LXXXVI = LXXXIIII

LXXXVII = LXXXVIIII

LXXXVIII = XC

LXXXVIIII = XCII

XC = XCIII

XCI = XCVI

Quoniam sunt quidam, qui nondum adhuc discussa erroris 
 caligine nec purgata uel detersa ueternosae uitae carie terreno

 

 
 
 
 sensu aestimantes dubitant uel de dei filio uel duos unum 
 esse — perfida enim et contumax natio Iudaeorum, quibus fons 
 legis et sacramentorum thesauri patuerunt, non ambigit, sed 
 nefariis pernegat uocibus —, breuiter, quantum tractatus contractior 
 patitur, edisseram. spes enim ignorantibus, si uelint discere, 
 integra dimittitur; poena dissimulantibus perpetua destinatur.

Deus omnipotens, cum magnitudine ac bonitate praestantior 
 sit, magnum aliquid et maxime bonum edere ex se atque 
 exhibere debuerat, sed, si quid edidisset quod contra modum 
 excellentiae suae foret. aut non potuisse amplius — quod in 
 omnipotentem non cadit — aut noluisse — quod in benignissimum 
 — uideretur. certe in summo deo grande non fuerat fecisse 
 quod intra se positum uim plenae summitatis non esset habiturum- . 
 turum. super se ergo nihil erat — nihil est enim quod deum uincat 
 —, infra se parum fuerat, quia minus maximo non congruebat. 
 simillimum itaque suum filium creans edidit ex se quasi 
 alterum se, ac sic illud summum et maximum bonum, quod 
 nobis ex deo suppetit, per eius ad nos propaginem redundauit.

Quin et haec simul intellegenda ratio est deum, qui hunc 
 mundum condidit, ei, qui inter cetera pulchritudinis ordinationisque 
 miracula creandi quoque naturam sufficiendis sui cuiusque 
 generis foetibus tribuit, ipsum prius utique habuisse quod 
 dederit. nullus enim dat quod ipse non habeat. qui ergo 
 habuit filium totis sibi similitudinis partibus congruentem — hoc 
 est, unus unicum, probus probum, bonus benignum, beatus 
 beatum, maximus maximum, sempiternus aeternum —, habuit

 
 
 
 utique ante mundum creatae subolis principatum, de quo rebus 
 oriundis impertiebatur exemplum, ut gignentium germina suis 
 respondere seminibus cogerentur. nec sane aliter sinebat ordo 
 legitimus, quam ut pater rerum futurus ante esse debuerit 
 pater proprius, hoc est proprii sui foetus.

Sed quod editum filium diximus, non sic est accipiendum, 
 tamquam nostri similem habeat ortum natusque ita sit, ut 
 mortales nasci uidemus, cum prorumpente foetu existant quae 
 ante non fuerant. illa enim aliunde insitis concepta seminibus 
 elementorum distantia in coetum sui generis specie coalescunt; 
 hic autem diuinitus nullo auxilio admixtionis externae ex se 
 id, quod in se ac secum semper habuit, eduxit et protulit. 
 ut enim, si lucem nasci ex sole dicamus, quod ab eo procedat 
 et profluat, non utique sic dicimus, quasi aliquando sine luce 
 sol aut esse possit aut fuerit, ut eam tempore aliquo a se 
 superiore generauerit, sed ut, quod secum semper obtinuit, eam 
 de se scilicet genitam sine coepti aliqua distinctione principii, 
 quia semper fulgeat, semper ex se uelut munere reparante conlustret, 
 sic dei filius ab aeterno patri cohaerens hanc quoque 
 eius similitudinem tenuit, ut nec ortum habeat nec occasum. 
 et ut deus sine origine sempiternus, ita et filius sempiternus; 
 et ut deus unus est, simplex idemque, sic cum patre permixtus, 
 ut nominibus et adfectibus distincti quidem, sed idem 
 sint, in ambobus unus et uterque in uno inseparabili maiestate 
 continuus.

Deus itaque filium non ex materiis discordantibus

 

 
 
 
 tractum, sed ex simplici ac singulari naturae suae stirpe ac seminario 
 editum, semper in se habitum nec a se ulla umquam 
 separatione dimissum ita secum continet et amplectitur, ut 
 nihil in ambobus de illa unitate mutetur.

XCIII = XCI

XCIIII = XCVII

XCV non exstat .