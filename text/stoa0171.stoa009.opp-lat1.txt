Magno et excellenti ingenio uiri cum se doctrinae penitus 
 edidissent quicquid laboris poterat impendi contemptis 
 omnibus et priuatis et publicis actionibus ad inquirendae ueritatis 
 studium contulerunt, existimantes multo esse praeclarius 
 humanarum diuinarumque rerum inuestigare ac scire rationem 
 quam struendis opibus aut cumulandis honoribus inhaerere:

quibus rebus, quoniam fragiles terrenaeque sunt et ad solius 
 corporis pertinent cultum, nemo melior, nemo iustior effici 
 potest.

erant illi quidem ueritatis cognitione dignissimi, quoniam 
 scire tanto opere cupiuerunt atque ita, ut eam rebus

omnibus anteponerent — nam et abiecisse quosdam res familiares 
 suas et renuntiasse uniuersis uoluptatibus constat, ut 
 solam nudamque uirtutem nudi expeditique sequerentur, (et) 
 tantum apud eos uirtutis nomen et auctoritas ualuit, ut in

ipsa esse summi boni praemium iudicarent —, sed neque 
 adepti sunt id quod uolebant et operam simul atque industriam 
 perdiderunt, quia ueritas id est arcanum summi dei, qui fecit 
 omnia, ingenio ac propriis sensibus non potest conprehendi: 
 alioquin nihil inter deum hominemque distaret, si consilia et 
 dispositiones illius maiestatis aeternae cogitatio adsequeretur 
 humana.

quod quia fieri non potuit ut homini per se ipsum 
 ratio diuina notesceret, non est passus hominem deus lumen 
 sapientiae requirentem diutius errare ac sine ullo laboris effectu 
 uagari per tenebras inextricabiles: aperuit oculos eius aliquando 
 et notionem ueritatis munus suum fecit, ut et humanam sapientiam 
 nullam esse monstraret et erranti ac uago uiam consequendae 
 inmortalitatis ostenderet.

uerum quoniam pauci 
 utuntur hoc caelesti beneficio ac munere, quod obuoluta in 
 obscuro ueritas latet eaque uel contemptui doctis est, quia 
 idoneis adsertoribus eget, uel odio indoctis ob insitam sibi 
 austeritatem, quam natura hominum procliuis in uitia pati 
 non potest — nam quia uirtutibus amaritudo permixta est, 
 uitia uero uoluptate condita sunt, illa offensi, hac deleniti 
 feruntur in praeceps et bonorum specie falsi mala pro bonis 
 amplectuntur —, succurrendum esse his erroribus credidi, ut

 
 
 
 et docti ad ueram sapientiam dirigantur et indocti ad ueram 
 religionem.

quae professio multo melior utilior gloriosior putanda 
 est quam illa oratoria, in qua diu uersati non ad uirtutem, 
 sed plane ad argutam malitiam iuuenes erudiebamus, 
 multoque nunc rectius de praeceptis caelestibus disseremus, 
 quibus ad cultum uerae maiestatis mentes hominum instituere 
 possimus,

nec tam de rebus humanis bene meretur qui 
 scientiam bene dicendi adfert quam qui pie atque innocenter 
 docet uiuere. idcirco apud Graecos maiore in gloria philosophi 
 quam oratores fuerunt. illi enim recte uiuendi doctores sunt 
 existimati, quod est longe praestabilius, quoniam bene dicere 
 ad paucos pertinet, bene autem uiuere ad omnes.

multum 
 tamen nobis exercitatio illa fictarum litium contulit, ut nunc 
 maiore copia et facultate dicendi causam ueritatis peroremus. 
 quae licet possit sine eloquentia defendi, ut est a multis saepe 
 defensa, tamen claritate ac nitore sermonis inlustranda et quodammodo 
 adserenda est, ut potentius in animos influat et ui 
 sua instructa et luce orationis ornata. de religione itaque nobis 
 rebusque diuinis instituitur disputatio.

nam si quidam maximi 
 oratores professionis suae quasi ueterani decursis operibus actionum 
 suarum postremo se philosophiae tradiderunt eamque 
 sibi requiem laborum iustissimam putauerunt, si animos suos 
 in earum rerum quae inueniri non poterant inquisitione torquerent, 
 ut non tam otium sibi quam negotium quaesisse uideantur 
 et quidem multo molestius quam in quo fuerant ante 
 uersati, quanto iustius ego me ad illam piam ueram diuinam

 

 
 
 
 sapientiam quasi ad portum aliquem tutissimum conferam, in 
 qua omnia dictu prona sunt, auditu suauia, facilia intellectu, 
 honesta suscept.u?

et si quidam prudentes et arbitri aequitatis 
 institutiones ciuilis iuris conpositas ediderunt, quibus 
 ciuium dissidentium lites contentionesque sopirent, quanto 
 melius nos et rectius diuinas institutiones litteris persequemur, 
 in quibus non de stillicidiis aut aquis arcendis aut de manu 
 conserenda, sed de spe, de uita, de salute, de inmortalitate, 
 de deo loquemur, ut superstitiones mortiferas erroresque turpissimos 
 sopiamus?

Omissis ergo terrenae huiusce philosophiae auctoribus nihil 
 certi adferentibus adgrediamur uiam rectam. quos equidem si 
 putarem satis idoneos ad bene uiuendum duces esse, et ipse 
 sequerer et alios ut sequerentur hortarer:

sed cum inter se 
 magna concertatione dissideant secumque ipsi plerumque discordent, 
 apparet eorum iter nequaquam esse directum, siquidem 
 sibi quisque ut est libitum proprias uias inpresserunt

 
 
 
 confusionemque magnam quaerentibus ueritatem reliquerunt.

nobis 
 antem qui sacramentum uerae religionis accepimus cum sit 
 ueritas reuelata diuinitus, cum doctorem sapientiae ducemque 
 uirtutis deum sequamur, uniuersos sine ullo discrimine uel 
 sexus uel aetatis ad caeleste pabulum conuocamus:

nullus 
 enim suauior animo cibus est quam cognitio ueritatis. cui 
 adsereudae atque inlustrandae septem uolumina destinavimus, 
 quamuis ea res infiniti sit paene operis et inmensi, ut si quis 
 haec dilatare atque exsequi plenissime uelit, tanta illi rerum 
 copia exuberet, ut nec libri modum nec finem reperiat oratio.

sed nos idcirco breviter omnia colligemus, quod ea quae adlaturi 
 sumus tam clara sunt et lucida, ut magis mirum esse 
 uideatur tam obscuram uideri hominibus ueritatem et iis praecipue 
 qui sapientes uulgo putantur, uel quod tantummodo instituendi 
 nobis homines erunt hoc est ab errore quo sunt implicati 
 ad rectiorem uiam reuocandi.

quod si fuerimus ut 
 spero adsecuti, mittemus eos ad ipsum doctrinae uberrimum 
 ac plenissimum fontem, cuius haustu atque potu conceptam 
 uisceribus sitim sedent ardoremque restinguant, eruntque illis 
 omnia facilia prona manifesta, modo ne pigeat ad percipiendam 
 sapientiae disciplinam legendi uel audiendi patientiam commodare.

multi enim superstitionibus uanis pertinaciter inhaerentes 
 obdurant contra manifestam ueritatem, non tam de suis 
 religionibus quas praue adserunt bene meriti quam de se male. 
 qui cum habeant iter rectum, deuios secuntur anfractus, planum 
 deserunt, ut per praecipitium labantur, lucem relinquunt, ut

 
 
 
 in tenebris caeci ac debiles iaceant.

his consulendum est, 
 ne contra se pugnent uelintque se tandem ab inueteratis erroribus 
 liberari: quod utique facient, si quare sint nati aliquando 
 peruiderint.

haec enim prauitatis est causa, ignoratio 
 sui: quam si quis cognita ueritate discusserit, sciet quo referenda 
 et quemadmodum sibi uita degenda sit. cuius scientiae 
 summam breuiter circumscribo, ut neque religio ulla sine sapientia 
 suscipienda sit nec ulla sine religione probanda sapientia.

Suscepto igitur inlustrandae ueritatis officio non putaui 
 adeo necessarium ab illa quaestione principium sumere, quae 
 uidetur prima esse natura, sitne prouidentia quae rebus omnibus 
 consulat an fortuito vel facta sint omnia uel gerantur.

cuius 
 sententiae auctor est Democritus, confirmator Epicurus. sed 
 et antea Protagoras qui deos in dubium uocauit et postea Diagoras 
 qui exclusit et alii nonnulli qui non putauerunt deos 
 esse quid aliud effecerunt nisi ut nulla esse prouidentia putaretur? 
 quos tamen ceteri philosophi ac maxime Stoici acerrime 
 rettuderunt docentes nec fieri mundum sine diuina ratione 
 potuisse nec constare, nisi summa ratione regeretur.

sed et 
 Marcus Tullius quamuis Academicae disciplinae defensor esset, 
 de prouidentia gubernatrice rerum et multa et saepe disseruit 
 Stoicorum argumenta confirmans et noua ipsa adferens plurima: 
 quod facit cum in omnibus philosophiae suae libris tum maxime 
 in iis qui sunt de natura deorum.

nec difficile sane fuit.

 

 

 
 
 
 paucorum hominum praua sentientium redarguere mendacia 
 testimonio populorum atque gentium in hac una re non dissidentium.

nemo est enim tam rudis, tam feris moribus quin 
 oculos suos in caelum tollens, tametsi nesciat cuius dei prouidentia 
 regatur hoc omne quod cernitur, aliquam tamen esse 
 intellegat ex ipsa rerum magnitudine motu dispositione constantia 
 utilitate pulchritudine temperatione nec posse fieri quin 
 id quod mirabili ratione constat consilio maiore aliquo sit instructum.

et nobis utique facillimum est exsequi hanc partem 
 quamlibet copiose: sed quia multum inter philosophos agitata 
 res est et prouidentiam tollentibus satis responsum uidetur ab 
 hominibus argutis et eloquentibus et de sollertia diuinae prouidentiae 
 per totum hoc opus quod suscepimus sparsim dicere 
 nos necesse est, omittamus in praesenti hanc quaestionem, 
 quae cum ceteris sic cohaeret, ut nihil a nobis uideatur disseri 
 posse, ut non simul de prouidentia disseratur.

Sit ergo nostri operis exordium quaestio illa consequens 
 ac secunda, utrum potestate unius dei mundus regatur anne 
 multorum. nemo, qui quidem sapiat rationemque secum putet, 
 non unum esse intellegat, qui et condiderit omnia et eadem 
 qua condidit uirtute moderetur.

quid enim multis opus est 
 ad mundi regimen sustinendum? nisi forte arbitrabimur, si 
 plures sint, minus habere singulos neruorum atque uirium:

quod quidem faciunt ii qui esse multos uolunt, quia necesse 
 est inbecillos esse, siquidem singuli sine auxilio reliquorum 
 tantae molis gubernaculum sustinere non possunt. deus autem, 
 qui est aeterna mens, ex omni utique parte perfectae consummataeque 
 uirtutis est:

quod si uerum est, unus sit necesse 
 est. potestas enim uel uirtus absoluta retinet suam propriam 
 firmitatem. id autem solidum existimandum est, cui nihil decedere, 
 id perfectum, cui nihil possit accedere.

quis dubitet 
 potentissimum esse regem qui totius orbis habeat imperium? 
 neque inmerito. cum illius sint Quae ubique sunt omnia cum 
 ad eum solum omnes undique copiae congerantur.

at si plures 
 partiantur orbem, minus certe opum, minus uiriuni singuli 
 habebunt, cum intra praescriptam portionem se quisque contineat.

eodem modo etiam dii, si plures sint, minus ualebunt, 
 aliis tantundem in se habentibus. uirtutis autem perfecta natura 
 in eo potest esse in quo totum est quam in eo in quo 
 pars exigua de toto est. deus uero si perfectus est, ut esse 
 debet, non potest esse nisi unus, ut in eo sint omnia.

deorum 
 igitur uirtutes ac potestates infirmiores sint necesse 
 est, quia tantum singulis deerit, quantum in ceteris fuerit: 
 ita quanto plures tanto minores erunt.

quid quod summa 
 illa rerum potestas ac diuina uis ne semel quidem diuidi potest? 
 quidquid enim capit diuisionem, et interitum capiat necesse 
 est. si autem interitus procul est a deo, quia incorruptibilis

 

 
 
 
 est et aeternus, consequens est ut diuidi potestas diuina non 
 possit.

deus ergo unus est, si nihil esse aliut potest quod : 
 tantundem capiat potestatis: et ii tamen qui multos esse 
 arbitrantur officia inter se dicunt esse partitos. de quibus 
 omnibus suo loco disputabimus.

illud interim quod ad praesentem 
 locum pertinet teneo: si partiti sunt inter se officia, 
 eodem reuoluitur res, ut ex iis quilibet sufficere omnibus nequeat. 
 perfectus igitur non erit qui cessantibus ceteris non 
 potest omnia gubernare. ita fit ut ad regendum mundum unius 
 perfecta uirtute opus sit quam inbecillitate multorum.

qui 
 autem putat hanc tantam magnitudinem non posse ab uno 
 regi, fallitur neque quanta sit uis ac potestas diuinae maiestatis 
 intellegit, si existimat singularem deum qui facere mundum 
 potuit, eundem regere non posse quem fecit.

at si concipiat 
 animo quanta sit diuini huius operis inmensitas (eamque) 
 cum antea nihil esset, tamen uirtute atque consilio dei ex 
 nihilo esse conflatam, quod opus nisi ab uno inchoari perficique 
 non potuit, iam intelleget multo facilius esse ab uno regi 
 quod est ab uno constitutum.

dicat fortasse aliquis ne tabricari 
 quidem tam inmensum opus mundi nisi a pluribus potuisse. 
 quamlibet multos, quamlibet magnos faciat, quidquid 
 in multis magnitudinis potestatis uirtutis maiestatisque posuerit, 
 id totum in unum confero et in uno esse dico, ut tantum in 
 eo sit istarum rerum, quantum nec cogitari nec dici potest.

qua in re quoniam et sensu deficimur et uerbis, quia neque 
 tantam intellegentiae lucem pectus humanum neque explanationem 
 tantarum rerum capit lingua mortalis, id ipsum

 

 
 
 
 intellegere nos oportet ac dicere.

uideo rursus quid e contrario 
 dici possit, tales esse illos plures qualem nos uolumus unum. 
 at hoc fieri nullo pacto potest, quod singulorum potestas progredi 
 longius non ualebit occurrentibus sibi potestatibus ceterorum. 
 necesse est enim ut suos quisque limites aut transgredi 
 nequeat aut si transgressus fuerit, suis alterum finibus 
 pellat.

non uident qui deos multos esse credunt fieri posse 
 ut aliquid diuersum uelint, ex qua re disceptatio inter eos et 
 certamen oriatur; sicut Homerus bellantes inter se deos finxit, 
 cum alii Troiam capi uellent, alii repugnarent.

unius igitur 
 arbitrio mundum regi necesse est. nisi enim singularum partium 
 potestas ad unam prouidentiam referatur, non poterit summa 
 ipsa constare, uno quoque nihil curante amplius quam quod 
 ad eum proprie pertinet, sicut ne res quidem militaris nisi 
 unum habeat ducem atque rectorem.

quodsi in uno exercitu 
 tot fuerint imperatores quot legiones, quot cohortes, quot 
 cunei, quot alae, primum nec instrui poterit acies uno quoque 
 periculum recusante nec regi facile aut temperari, quod suis 
 propriis consiliis utantur omnes, quorum diuersitate plus noceant 
 quam prosint: sic in hoc rerum naturae imperio nisi 
 unus fuerit ad quem totius summae cura referatur, uniuersa 
 soluentur et conruent.

dicere autem multorum arbitrio regi 
 mundum tale est, quale si quis adfirmet in uno corpore multas 
 esse mentes, quoniam multa et uaria sint ministeria membrorum, 
 ut singulos corporis sensus singulae mentes regere

 

 
 
 
 credantur, item multi adfectus, quibus commoueri solemus uel 
 ad iram uel ad cupiditatem uel ad laetitiam uel ad metum uel ad 
 miserationem, ut in his omnibus totidem mentes putentur operari. 
 quod si quis profecto dicat, ne ipsam quidem quae una 
 est habere uideatur.

quodsi in uno corpore tantarum rerum 
 gubernationem mens una possidet et uniuersis simul intenta 
 est, cur aliquis existimet mundum non posse ab uno regi, a 
 pluribus posse? quod quia intellegunt isti adsertores deorum, 
 ita eos praeesse singulis rebus ac partibus dicunt, ut tamen 
 unus sit rector eximius.

iam ergo ceteri non dii erunt, sed 
 satellites ac ministri, quos ille unus maximus ac potens omnium 
 iis officiis praefecerit, ut ipsi eius imperio ac nutibus seruiant. 
 si uniuersi pares non sunt, non igitur dii omnes sunt: nec enim 
 potest hoc idem esse quod seruit et quod dominatur.

nam si 
 deus nomen est summae potestatis, incorruptibilis esse debet, 
 perfectus inpassibilis nulli rei subiectus. ergo dii non sunt quos 
 parere um maximo deo necessitas cogit.

sed quia non frustra 
 falluntur qui hoc ita putant, causam huius erroris paulo post 
 aperiemus. nunc unitatem diuinae potestatis testimoniis conprobemus.

Prophetae, qui fuerunt admodum multi, unum deum praedicant, 
 unum locuntur, quippe qui unius dei spiritu pleni quae 
 futura essent pari et consona uoce praedixerint.

at enim 
 ueritatis expertes non putant his esse credendum: illas enim

 

 
 
 
 non diuinas, sed humanas fuisse uoces aiunt: uidelicet quia de 
 uno deo praeconium faciunt, aut insani aut fallaces fuerunt.

atquin inpleta esse inplerique cottidie illorum uaticinia uidemus 
 et in unam sententiam congruens diuinatio docet non fuisse 
 furiosos. quis enim mentis emotae non modo futura praecinere, 
 sed etiam cohaerentia loqui possit?

num ergo fallaces erant 
 qui talia loquebantur? quid ab his tam longe alienum quam 
 ratio fallendi, cum ceteros ab omni fraude cohiberent? idcirco 
 enim a deo mittebantur, ut et praecones essent maiestatis eius 
 et correctores prauitatis humanae.

praeterea uoluntas fingendi 
 ac mentiendi eorum est qui opes adpetunt, qui lucra desiderant: 
 quae res procul ab illis sanctis uiris afuit.

ita enim delegato 
 sibi officio functi sunt, ut derelictis omnibus ad tutelam uitae 
 necessariis non modo in futurum, sed ne in diem quidem 
 laborarent contenti extemporali cibo quem deus subministrasset. 
 et hi non modo quaestum nullum habuerunt, sed etiam cruciatus 
 atque mortem.

amara sunt enim uitiosis ac male uiuentibus 
 praecepta iustitiae. itaque ii quorum peccata et arguebantur 
 et prohibebantur excruciatos eos acerbissime necauerunt. ergo 
 a quibus afuit studium lucri, afuit etiam uoluntas et causa 
 fallendi.

quid quod aliqui eorum prmcipes aut etiam reges 
 fuerunt, in quos cadere non potest suspicio cupiditatis ac fraudis,

 
 
 
 et tamen praeconium dei singularis eadem qua ceteri diuinatione 
 fecerunt?

Sed omittamus sane testimonia prophetarum, ne minus 
 idonea probatio uideatur esse de his quibus omnino non creditur.

ueniamus ad auctores et eos ipsos ad ueri probationem 
 testes citemus, quibus contra nos uti solent, poetas dico ac 
 philosophos. ex his unum deum probemus necesse est, non 
 quod illi habuerint cognitam ueritatem, sed quod ueritatis ipsius 
 tanta uis est, ut nemo possit esse tam caecus, quin uideat ingerentem 
 se oculis diuinam claritatem.

poetae igitur quamuis 
 deos carminibus ornauerint et eorum res gestas amplificauerint 
 summis laudibus, saepissime tamen confitentur spiritu uel mente 
 una contineri regique omnia.

Orpheus, qui est uetustissimus 
 poetarum et aequalis ipsorum deorum, siquidem traditur inter 
 Argonautas cum Tyndaridis et Hercule nauigasse, deum uerum 
 et magnum πρωτόγονον appellat, quod ante ipsum nihil sit 
 genitum, sed ab ipso sint cuncta generata. eundem etiam 
 Φάνητα nominat, quod cum adhuc nihil esset, primus ex infinito 
 apparuerit et extiterit.

cuius onginem atque naturam 

 

 

 
 
 
 quia concipere animo non poterat, ex aere inmenso natum 
 esse dixit: 
 
 πρωτόγονος Φαέθων περιμήϰεος ἠέρος υἱός .

aliut enim amplius quod diceret non habebat. hunc ait esse 
 omnium deorum parentem, quorum causa caelum condiderit 
 liberisque prospexerit, ut haberent habitaculum sedemque communem: 
 
 
 ἔϰτισεν ἀθανάτοις δόμον άϕθιτον .
 
 natura igitur et ratione ducente intellexit esse praestantissimam 
 potestatem, caeli ac terrae conditricem.

non poterat enim 
 dicere Iouem esse principem rerum, qui erat Saturno genitus, 
 neque ipsum Saturnum, qui caelo natus ferebatur; caelum 
 autem tamquam deum primum constituere non audebat, quod 
 uidebat elementum esse mundi, quod ipsum eguerit auctore. 
 haec eum ratio perduxit ad deum illum primogenitum, cui 
 adsignat et tribuit principatum.

Homerus nihil nobis dare 
 potuit quod pertineat ad ueritatem: qui humana potius quam 
 diuina conscripsit. potuit Hesiodus, qui deorum generationem 
 unius libri opere conplexus est: sed tamen nihil dedit non a 
 deo conditore sumens exordium, sed a chao, quod est rudis 
 inordinataeque materiae confusa congeries, cum explanare ante 
 debuerit chaos ipsum unde quando quomodo esse aut constare 
 coepisset.

nimirum sicut ab aliquo artifice disposita ordinata 
 effecta sunt omnia, sic ipsam materiam fictam esse ab aliquo

 

 
 
 
 necesse est. quis igitur hanc nisi deus fecit, cuius potestati 
 subiacent omnia?

sed refugit hoc ille, dum horret incognitam 
 ueritatem. non enim Musarum instinctu sicut uideri uolebat 
 in Helicone carmen illut effudit, sed meditatus uenerat ac paratus.

nostrorum primus Maro non longe afuit a ueritate, cuius de 
 summo deo, quem mentem ac spiritum nominauit, haec 
 uerba sunt: 
 
 principio caelum ac terras camposque liquentis 
 lucentemque globum lunae Titaniaque astra 
 spiritus intus alit totamque infusa per artus 
 mens agitat molem et magno se corpore miscet.

ac ne quis forte ignoraret, quisnam esset ille spiritus qui 
 tantum haberet potestatis, declarauit alio loco dicens: 
 
 deum namque ire per omnis 
 terrasque tractusque maris caelumque profundum; 
 hinc pecudes armenta uiros genus omne ferarum, 
 quemque sibi tenuis nascentem accersere uitas.

Ouidius quoque in principio praeclari operis sine ulla nominis 
 dissimulatione a deo, quem fabricatorem mundi, quem 
 rerum opificem uocat, mundum fatetur instructum.

quodsi 
 uel Orpheus uel hi nostri quae natura ducente senserunt in

 

 

 

 
 
 
 perpetuum defendissent, eandem quam nos sequimur doctrinam 
 conprehensa ueritate tenuissent.

Sed hactenus de poetis. ad philosophos ueniamus, quorum 
 grauior est auctoritas certiusque iudicium, quia noti rebus commenticiis, 
 sed inuestigandae ueritati studuisse creduntur.

Thales 
 Milesius, qui unus e septem sapientium numero fuit quique primus 
 omnium quaesisse de causis naturalibus traditur, aquam esse 
 dixit ex qua nata sint omnia, deum autem esse mentem quae 
 ex aqua cuncta formauerit. ita materiam rerum posuit in umore, 
 principium causamque nascendi constituit in deo.

Pythagoras 
 ita definiuit quid esset deus: animus per uniuersas mundi 
 partes omnemque naturam commeans atque diffusus, ex quo 
 omnia quae nascuntur animalia uitam capiunt.

Anaxagoras 
 deum esse dicit infinitam mentem quae per se ipsam moueatur: 
 Antisthenes multos quidem esse populares deos, unum tamen 
 naturalem id est summae totius artificem.

Cleanthes et Anaximenes 
 aethera esse dicunt summum deum, cui opinioni poeta 
 noster adsensit: 
 
 tum pater omnipotens fecundis imbribus aether 
 coniugis in gremium laetae descendit et omnis 
 magnus alit magno permixtus corpore fetus.

Chrysippus naturalem uim diuina ratione praeditam, interdum 
 diuinam necessitatem deum nuncupat, item Zenon naturalem 
 diuinamque legem.

horum omnium sententia quamuis sit 
 incerta, eodem tamen spectat, ut prouidentiam unam esse consentiant. 
 siue enim natura siue aether siue ratio siue mens 
 siue fatalis necessitas siue diuina lex siue quid aliut dixeris, 
 idem est quod a nobis dicitur deus. nec obstat appellationum 
 diuersitas, cum ipsa significatione ad unum omnia reuoluantur.

Anstoteles quamuis secum lpse dissideat ac repugnantia sibi et 
 dicat et sentiat, in summum tamen unam mentem mundo 
 praeesse testatur.

Plato, qui omnium sapientissimus iudicatur, 
 monarchian plane aperteque defendit nec aethera aut rationem 
 aut naturam, sed ut est deum nominat: ah eo mundum hunc 
 perfectum atque mirabilem esse fabricatum.

quem Cicero 
 secutus atque imitatus in plurimis frequenter deum confitetur 
 ac supremum uocat in iis libris quos de legibus scripsit; 
 ab eoque regi mundum argumentatur, cum disputat de natura 
 deorum, hoc modo: nihil est praestantius deo. ab eo 
 igitur mundum regi necesse est. nulli igitur est naturae 
 oboediens aut subiectus deus. omnem ergo regit 
 ipse naturam.

quia autem sit deus, m uonsoiatione dehmt: 
 nec uero deus ipse, qui intellegitur a nobis, alio modo

 

 

 

 

 

 
 
 
 intellegi potest nisi mens soluta quaedam et libera, 
 segregata ab omni concretione mortali, omnia sentiens

I 
 et mouens. Annaeus quoque Seneca, qui ex Romanis uel 
 acerrimus Stoicus fuit, quam saepe summum deum merita. 
 laude prosequitur! nam cum de inmatura morte dissereret, 
 non intellegis inquit auctoritatem ac maiestatem iudicis 
 tui, rectoris orbis terrarum caelique et deorum 
 omnium dei, a quo ista numina quae singula adoramus 
 et colimus suspensa sunt?

item in Exhortationibus: hic 
 cum prima fundamenta molis pulcherrimae iaceret et 
 hoc ordiretur quo neque maius quicquam nouit natura 
 nec melius, ut omnia sub ducibus suis irent, quamuis 
 ipse per totum se corpus intenderat, tamen ministros 
 regni sui deus genuit.

et quam multa alia de deo nostris 
 similia locutus est! quae nunc differo, quod aliis locis opportuniora 
 sunt. nunc satis est demonstrare summo ingenio uiros 
 attigisse ueritatem ac paene tenuisse, nisi eos retrorsus infucata 
 prauis opinionibus consuetudo rapuisset, qua et deos 
 esse alios opinabantur et ea quae in usum hominis deus fecit, 
 tamquam sensu praedita essent, pro diis habenda et colenda 
 credebant.

Nunc ad diuina testimonia transeamus. sed prius unum 
 proferam, quod est simile diuino et ob nimiam uetustatem et

 

 

 

 
 
 
 quod is quem nominabo ex hominibus in deos relatus est.. 
 apud Ciceronem U.

Cotta pontifex disputans contra Stoicos de 
 religionibus et uarietate opinionum quae solent esse de diis, 
 ut more Academicorum omnia faceret incerta, quinque fuisse 
 Mercurios ait et enumeratis per ordinem quattuor quintum 
 fuisse eum a quo sit Argus occisus; ob eamque causam 
 in Aegyptum profugisse atque Aegyptiis leges ac 
 litteras tradidisse.

hunc Aegyptii Thoyth appellant, 
 a quo apud eos primus anni sui mensis id est September 
 nomen accepit. idem oppidum condidit, quod etiam 
 nunc graece uocatur Mercurii ciuitas, et Pheneatae colunt eum 
 religiose. qui tametsi homo fuit, antiquissimus tamen et instructissimus 
 omni genere doctrinae adeo, ut ei multarum rerum 
 et artium scientia Trismegisto cognomen inponeret.

hic scripsit 
 libros et quidem multos ad cognitionem diuinarum rerum pertinentes, 
 in quibus maiestatem summi ac singularis dei asserit 
 isdemque nominibus appellat quibus nos dominum et patrem. 
 ac ne quis nomen eius requireret, άνώνυμον esse dixit, eo 
 quod nominis proprietate non egeat, ob ipsam scilicet unitatem. 
 ipsius haec uerba sunt: o se Oso ; είς , b δὲ είς όνόματος ou 
 προσδέεται έστι ykp o wv ὰνώνυμος .

deo igitur nomen 

 

 

 

 

 
 
 
 (non) est, quia solus est, nec opus est proprio uocabulo, nisi 
 cum discrimen exigit multitudo, ut unam quamque personam 
 sua nota et appellatione designes. deo autem, quia semper 
 unus est, proprium nomen est deus.

Superest de responsis sacrisque carminibus testimonia quae 
 sunt multo certiora proferre. nam fortasse ii contra quos 
 agimus nec poetis putent esse credendum tamquam uana fingentibus 
 nec philosophis, quod errare potuerint, quia et ipsi 
 homines fuerint.

M. Varro, quo nemo umquam doctior ne 
 apud Graecos quidem uixit, in libris rerum diuinarum quos 
 ad C. Caesarem pontificem maximum scripsit, cum de quindecimuiris 
 loqueretur, Sibyllinos libros ait non fuisse 
 unius Sibyllae, sed appellari uno nomine Sibyllinos, 
 quod omnes feminae uates Sibyllae sint a ueteribus 
 nuncupatae uel ab unius Delphidis nomine uel a consiliis 
 deorum enuntiandis. atouq enim deos, non Osouc , 
 et consilium non βουλήν , sed βούλλαν appellabant Aeolico 
 genere sermonis. itaque Sibyllam dictam esse

 

 

 
 
 
 quasi θεοβούλην .

ceterum Sibyllas decem numero 
 fuisse, easque omnes enumerauit sub auctoribus qui de singulis 
 scriptitauerint. primam fuisse de Persis, cuius 
 mentionem fecerit Nicanor, qui res gestas Alexandri 
 Macedonis scripsit; secundam Libyssam, cuius 
 meminerit Euripides in Lamiae prologo;

tertiam 
 Delphida, de qua Chrysippus loquatur in eo libro 
 quem de diuinatione conposuit; quartam Cimmeriam in 
 Italia, quam Naeuius in libris belli Punici, Piso in 
 annalibus nominet; quintam Erythraeam, quam Apollodorus 
 Erythraeus adfirmet suam fuisse ciuem eamque 
 Grais Ilium petentibus uaticinatam et perituram 
 esse Troiam et Homerum mendacia scripturum; sextam 
 Samiam, de qua scribat Eratosthenes in antiquis 
 annalibus Samiorum repperisse so scriptum;

septimam 
 Cumanam nomine Amaltheam, quae ab aliis Herophile 
 uel Demophile nominetur, eamque nouem libros attulisse 
 ad regem Tarquinium Priscum ac pro iis

 

 

 
 
 
 trecentos philippeos postulasse regemque aspernatum 
 pretii magnitudinem derisisse mulieris insaniam; illam 
 in conspectu regis tris combussisse ac pro reliquis 
 idem pretium poposcisse; Tarquinium multo magis 
 insanire mulierem putauisse;

quae denuo tribus aliis 
 exustis cum in eodem pretio perseueraret, motum esse 
 regem ac residuos trecentis aureis emisse; quorum 
 postea numerus sit auctus, Capitolio refecto, quod 
 ex omnibus ciuitatibus et Italicis et Graecis praecipueque 
 Erythraeis coacti adlatique sunt Romam 
 cuiuscumque Sibyllae nomine fuerunt;

octauam 
 Hellespontiam in agro Troiano natam, uico Marmesso 
 circa oppidum Gergithium, quam scribat Heraclides 
 Ponticus Solonis et Cyri fuisse temporibus; nonam 
 Phrygiam, quae uaticinata sit Ancyrae; decimam Tiburtem 
 nomine Albuneam, quae Tiburi colatur ut 
 dea iuxta ripas amnis Anienis, cuius in gurgite simulacrum 
 eius inuentum esse dicitur tenens in manu 
 librum.

arum onmium Sibyllarum carmina et teruntur et 
 habentur, praeterquam Cymaeae, cuius libri a Romanis occultantur 
 nec eos ab ullo nisi a quindecimuiris inspici fas habent.

 

 
 
 
 et sunt singularum singuli libri: quos, quia Sibyllae nomine 
 inscribuntur, unius esse credunt, suntque confusi nec discerni 
 ac suum cuique adsignari potest nisi Erythraeae, quae et nomen 
 suum uerum carmini inseruit et Erythraeam se nominatuiri 
 praelocuta est, cum esset orta Babylone.

sed et IlOS confuse 
 Sibyllam dicemus, sicubi testimoniis earum ruent abutendum. 
 omnes igitur hae Sibyllae unum deum praedicant, maxime 
 tamen Erythraea, quae celebrior inter ceteras ac nobilior habetur, 
 siquidem Fenestella diligentissimus scriptor de quindecim uiris 
 dicens ait restituto Capitolio rettulisse ad 
 senatum C. Curionem consulem, ut legati Erythras 
 mitterentur, qui carmina Sibyllae conquisita Romam 
 deportarent: itaque missos esse P. Gabinium M. Otacilium 
 L. Valerium, qui descriptos a priuatis uersus 
 circa mille Romam deportarunt. idem dixisse Varronem 
 supra ostendimus.

in his ergo uersibus quos Romam legati 
 adtulerunt de uno deo haec sunt testimonia: 
 
 εἷς θεός, ὂς μόνος ἄρχει, ὐπερμεγέθης ἀγένητος .
 
 hunc esse solum summum deum, qui caelum fecerit luminibusque 
 distinxerit:

 

 

 
 
 
 

 ἀλλὰ θεὸς μόνος εἶς πανυπέρτατος, ὃς πεποίηκεν 
 οὐρανὸν ἡέλιὸν τε καὶ ἀστέρας, ἠδέ σελήνην, 
 καρποφόρον γαῖαν τε καὶ ὕδατος οἴδματα πόντου .

qui quoniam solus sit aedificator mundi et artifex rerum uel 
 quibus constat uel quae in eo sunt, solum coli oportere testatur: 

 

 αὐτὸν τὸν μόνον ὄντα σέβεσθ᾽ ἡγήτορα κόσμου .
 ὃς μόνος εἰς αἰῶνα καὶ ἐξ αἰῶνος ἐτύχθη .

 




 

 
 
 
 item alia Sibylla quaecumque est cum perferre se ad homines 
 uocem dei diceret, sic ait: 
 μοῦνος γὰρ θεὸς εἰμὶ καὶ οὐκ ἔστι θεὸς ἄλλος.

Exequerer nunc testimonia ceterarum, nisi et haec sufticerent 
 et illa opportunioribus locis reseruarem. sed cum defendamus 
 causam ueritatis aput eos qui aberrantes a ueritate falsis 
 religionibus seruiunt, quod genus probationis aduersus eos magis 
 adhibere debemus quam ut eos deorum suorum testimoniis 
 reuincamus?

Apollo enim, quem praeter ceteros diuinum maximeque 
 fatidicum existimant, Colophone residens, quo Delphis credo 
 migrauerat amoenitate Asiae ductus, quaerenti cuidam quis 
 aut quid esset omnino deus, respondit uiginti et uno uersibus, 
 quorum hoc principium est: 

 
 αὺτοϕυὴς ἀδίδαϰτος ὰμήτωρ ἀστυϕέλιϰτος, 
 οὔνομα μηδὲ λόγῳ χωρούμενός, ἐν πυρὶ ναίων, 
 τοῦτο θεὸς, μικρὰ δὲ θεοῦ μερὶς ἄγγελοι ἥμεῖς,

num quis potest suspicari de Ioue esse dictum, qui et matrem 
 habuit et nomen? quid quod Mercurius ille Termaximus, cuius 
 supra feci mentionem, non modo ἀμήτορα ut Apollo, sed 
 ἀπάτορα quoque appellat deum, quod origo illi non sit aliunde?

nec enim potest ab ullo esse generatus qui ipse uniuersa 
 generauit. 
 
 Satis ut opinor et argumentis docui et testibus confirmaui 
 quod per se satis clarum est, unum esse regem mundi, unum 
 patrem, unum dominum.

sed orasse quaerat aliquis a nobis 
 idem illut quod aput Ciceronem quaerit Hortensius, si deus 
 unus est, quae esse beata solitudo queat. tamquam nos 
 quia unum dicimus, desertum ac solitarium esse dicamus. habet 
 enim ministros, quos uocamus nuntios.

et est illut uerum 
 quod dixisse in Exhortationibus Senecam supra rettuli, genuisse 
 regni sui ministros deum. uerum hi neque dii sunt neque 
 deos se uocari aut coli uolunt, quippe qui nihil faciant praeter 
 iussum ac uoluntatem dei. nec tamen illi sunt qui uulgo coluntur, 
 quorum et exiguus et certus est numerus.

quodsi 
 cultores deorum eos ipsos colere se putant, quos summi dei 
 ministros appellamus, nihil est quod nobis faciant inuidiam, 
 qui unum deum dicamus, multos negemus.

si eos multitudo 
 delectat, non duodecim dicimus aut trecentos sexaginta 
 quinque ut Orpheus, sed innumerabiles esse. arguimus errores 
 eorum in diuersum, qui tam paucos putant. sciant tamen quo 
 nomine appellari debeant, ne uiolent uerum deum, cuius nomen

 

 

 
 
 
 exponunt, dum pluribus tribuunt.

credant Apollini suo, qui 
 eodem illo responso ut Ioui principatum, sic etiam ceteris diis 
 abstulit nomen. tertius enim uersus ostendit ministros dei non 
 deos, uerum angelos appellari oportere.

de se quidem ille 
 mentitus est, qui cum sit e numero daemonum, angelis se 
 dei adgregauit: denique in aliis responsis daemonem se esse 
 confessus est. nam cum interrogaretur quomodo sibi supplicari 
 uellet, ita respondit: 
 

 πάνσοφε παντοδίδακτε πολύστροφε κέκλυθι, δαῖμον .
 
 item rursus cum precem in Apollinem Sminthium rogatus expromeret, 
 ab hoc uersu exorsus est: 
 ἁρμονίη, ϰόσμοιο, ϕαεσϕόρε, πάνσοϕε δαῖμον .

quid ergo superest nisi ut sua confessione uerberibus dei ueri ac 
 poenae subiaceat sempiternae? nam et in alio responso ita dixit: 


 
 δαίμονες οἳ ϕοιτῶσι περὶ χθόνα ϰαὶ περὶ πόντον 
 ἀϰαμάτου δαμνῶνται ὑπαὶ μάστιγι θεοῖο .
 


 
 
 
 de utrisque generibus in secundo libro disseremus.

nunc interim 
 nobis satis est quod dum honorare se uult et in caelo 
 conlocare, confessus est, id quod res habet, quomodo sint appellandi 
 qui deo semper adsistunt.

retrahant ergo se homines 
 ab erroribus et abiectis religionibus prauis parentem suum 
 dominumque cognoscant, cuius nec uirtus aestimari potest 
 nec magnitudo perspici nec principium conprehendi. cum ad 
 illum mentis humanae intentio et acumen et memoria peruenerit, 
 quasi subductis et consumptis omnibus uiis subsistit 
 haeret deficit nec est aliquid ulterius quo progredi possit.

uerum quia fieri non potest quin id quod sit aliquando esse 
 coeperit, consequens est ut quoniam nihil ante illum fuit, ipse 
 ante omnia ex se ipso sit procreatus, ideoque ab Apolline αἀτο- 
 ϕυής , a Sibylla αὺτογενής et ἀγένητος et ἀποίητος nominatur. 
 quod Seneca homo acutus in Exhortationibus uidit. nos 
 inquit aliunde pendemus. itaque ad aliquem respicimus, 
 cui quod est optimum in nobis debeamus. alius nos 
 edidit, alius instruxit: deus ipse se fecit..

His igitur tot ac tantis testibus conprobatur unius dei 
 potestate ac prouidentia mundum gubernari, cuius uim maiestatemque 
 tantam esse dicit in Timaeo Plato, ut eam 
 neque mente concipere neque uerbis enarrare quisquam 
 possit ob) nimiam et inaestimabilem potestatem.

dubitet 
 uero aliquis an quicquam difficile aut inpossibile sit deo, 
 qui tanta tamque mirifica opera prouidentia excogitauit, uirtute 
 constituit, ratione perfecit, nunc autem spiritu sustentet, potestate 
 moderetur, inexcogitabilis ineffabilis et nulli alii satis 
 notus quam sibi?

unde mihi de tanta maiestate saepius cogitanti 
 qui deos colunt interdum uideri solent tam caeci, tam 
 incogitabiles, tam excordes, tam non multum a mutis animalibus 
 differentes, qui credant eos qui geniti sint maris ac feminae 
 coitu aliquid maiestatis diuinaeque uirtutis habere potuisse, 
 cum Sibylla Erythraea dicat: 
 ou 
 οὐ δύνατ\' ἀνδρὸς 
 ἑϰ μηρῶν μήτρας τε θεὸς τετυπωμένος εἶναι .

quod si est uerum, sicuti est, apparet Herculem Apollinem 
 Liberum Mercurium Iouemque ipsum cum ceteris homines

 

 

 
 
 
 fuisse, quoniam sunt ex duobus sexibus nati.

quid est autem 
 a deo tam remotum quam id opus, quod ipse ad propagandam 
 subolem mortalibus tribuit et quod sine substantia corporali 
 nullum potest esse? dii ergo si sunt inmortales et aeterni, 
 quid opus est altero sexu — nimirum ut generent? ipsa progenie 
 quid opus est, cum successione non egeant qui semper 
 sunt futuri?

nam profecto in hominibus ceterisque animantibus 
 diuersitas sexus et coitio et generatio nullam habet aliam rationem 
 nisi ut omnia genera uiuentium, quoniam sunt condicione 
 mortalitatis obitura, mutua possint successione seruari, deo autem, 
 qui est sempiternus, neque alter sexus neque successio necessaria 
 est.

dicet aliquis ut habeat uel ministros uel in quos possit 
 ipse dominari.\' quid igitur sexu opus est feminino, cum deus, 
 qui est omnipotens ut uocatur, sine usu et opera feminae possit.

filios procreare? nam si quibusdam minutis animalibus id praestitit, 
 ut sibi e foliis natos et suauibus herbis ore legant, 
 cur existimet aliquis ipsum deum nisi ex permixtione sexus 
 alterius non posse generare? illos igitur quos inperiti et insipientes 
 tamquam deos et nuncupant et adorant, nemo est tam 
 inconsideratus quin intellegat fuisse mortales. \'quomodo ergo\' 
 inquiet aliquis \'dii crediti sunt?\' nimirum quia reges maximi 
 ac potentissimi fuerunt, ob merita uirtutum suarum aut

 

 

 
 
 
 munerum aut artium repertarum, cum cari fuissent iis quibus inperitauerant, 
 in memoriam sunt consecrati. quod si quis dubitat, 
 res eorum gestas et facta consideret, quae uniuersa tam 
 poetae quam historici ueteres prodiderunt.

Hercules, qui ob uirtutem clarissimus et quasi Africanus 
 inter deos habetur, nonne orbem terrae, quem peragrasse ac 
 purgasse narratur, stupris adulteriis libidinibus inquinauit? 
 nec mirum, cum esset adulterio genitus Alcimenae. quid tandem 
 potuit in eo esse diuini, qui suis ipse uitiis mancipatus et mares 
 et feminas contra omnes leges infamia flagitio dedecore adfecit?

sed ne illa quidem quae magna et mirabilia gessit talia iudicana 
 sunt, ut uirtutibus diuinis tribuenda uideantur. quid enim 
 tam magnificum, si leonem aprumque superauit, si aues deiecit 
 sagittis, si regium stabulum egessit, si uiraginem uicit cingulumque 
 detraxit, si equos feroces cum domino interemit? 
 opera sunt ista fortis uiri, hominis tamen.

illa enim quae : 
 uicit fragilia et mort-alIa fuerunt. nulla est enim quod ait 
 orator tanta uis, quae non ferro ac uiribus debilitari 
 frangique possit:

animum uincere, iracundiam cohibere 
 fortissimi est: quae ille nec fecit umquam nec potuit. 
 haec qui faciat, non ego eum cum summis uiris comparo, 
 sed simillimum deo iudico. uellem adiecisset de 
 libidine luxuria cupiditate insolentia, ut uirtutem eius inpleret,

 

 

 
 
 
 quem deo similem iudicabat.

non enim fortior putandus est 
 qui leonem quam qui uiolentam et in se ipso inclusam feram 
 superat, iracundiam, aut qui rapacissimas uolucres deiecit quam 
 qui cupiditates auidissimas cohercet, aut qui Amazonem bellatricem 
 quam qui libidinem uincit pudoris ac famae debellatricem, 
 aut qui fimum (de) stabulo quam qui uitia de corde 
 suo egerit, quae magis sunt perniciosa quia domestica et propria 
 mala sunt, quam illa quae et uitari poterant et caueri.

ex 
 quo fit ut ille solus uir fortis debeat iudicari, qui temperans 
 et moderatus et iustus est. quodsi cogitet aliquis quae sint 
 dei opera, iam haec omnia quae mirantur homines ineptissimi 
 ridicula iudicabit. illa enim non diuinis uirtutibus, quas ignorant, 
 sed infirmitate suarum uirium metiuntur.

nam illut quidem 
 nemo negauit, Herculem non Eurystheo tantum seruisse regi, 
 quod aliquatenus honestum uideri potest, sed etiam inpudicae 
 mulieri Omphalae, quae illum uestibus suis indutum sedere 
 ad pedes suos iubebat pensa facientem. detestabilis turpitudo!

sed tanti erat uoluptas. \'quid tu?\' inquiet aliquis \'poetisne 
 credendum putas?\' quidni putem? non enim Lucilius ista narrat 
 aut Lucianus, qui diis et hominibus non pepercit, set ii potissimum, 
 qui deorum laudes canebant.

quibus igitur credemus,

 

 

 
 
 
 si fidem laudantibus non habemus? qui hos mentiri putat, proferat 
 alios quibus credamus auctores, qui nos doceant qui sint 
 isti dii, quomodo, unde orti, quae sit uis eorum, qui numerus, 
 quae potestas, quid in iis admirabile, quid cultu dignum, quod 
 denique certius ueriusque mysterium. nullos dabit.

credamus 
 igitur istis, qui non ut reprehenderent sunt locuti, sed ut praedicarent. 
 nauigauit ergo cum Argonautis expugnauitque Troiam 
 iratus Laomedonti ob negatam sibi pro filiae salute mercedem. 
 unde quo tempore fuerit apparet. idem furore atque insania 
 percitus uxorem suam cum liberis interemit.

hunc homines 
 deum putant! sed Philocteta heres eius non putauit, qui facem 
 supposuit arsuro, qui artus eius ac neruos cremari ac diffluere 
 uidit, qui ossa eius et cineres in Oetaeo monte sepeliuit, pro 
 quo munere sagittas eius accepit.

Aesculapius et ipse non sine flagitio Apollinis natus 
 quid fecit aliud diuinis honoribus dignum nisi quod sanauit 
 Hippolytum? mortem sane habuit clariorem, quod a deo meruit 
 fulminari.

hunc Tarquitius de inlustribus uiris disserens ait 
 incertis parentibus natum, expositum et a uenatoribus 
 inuentum, canino lacte nutritum, Chironi traditum 
 didicisse medicinam; fuisse autem Messenium, sed 
 Epidauri moratum. Tullius etiam Cynosuris ait

 

 

 

 

 
 
 
 sepultum.

quid Apollo pater eius? nonne ob amorem, quo flagrabat, 
 turpissime gregem pauit alienum et muros Laomedonti 
 extruxit mercede conductus, quae illi negari potuit inpune ? 
 ab eoque primo rex perfidus quidquid cum diis pepigisset 
 didicit abnegare. idem formonsum puerum et dum amat, 
 uiolauit et dum ludit, occidit.

homicida Mars et per gratiam 
 caedis crimine ab Atheniensibus liberatus, ne uideretur 
 nimis ferus et inmanis, adulterium cum Venere commisit.

Kastor et Pollux dum alienas sponsas rapiunt, esse gemini 
 desierunt. nam dolore iniuriae concitatus Idas alterum gladio 
 transuerberauit: et eosdem poetae alternis uiuere, alternis mori 
 narrant, ut iam sint non deorum tantum, sed omnium mortalium 
 
 miserrimi, quibus semel mori non licet.

aus tamen 
 Homerus ambos simpliciter, non ut poetae solent, mortuos esse 
 testatur. nam cum faceret in muris adsidentem Priamo Helenam 
 cunctos Graeciae principes recognoscere, solos autem 
 se fratres suos requirere, subiecit orationi eius huiusmodi 
 uersum: 
 
 haec ait, ast illos retinebat terra sepultos .

fur ac nebulo Mercurius quid ad famam sui reliquit nisi memoriam 
 fraudum suarum? caelo scilicet dignus, quia palaestram 
 docuit et lyram primus inuenit.

Liberum patrem necesse est 
 in senatu deorum summae auctoritatis primaeque esse sententiae, 
 quia. praeter Iouem solus omnium triumphauit, exercitum 
 duxit, Indos debellauit. sed inuictus ille imperator Indicus 
 maximus ab amore ac libidine turpissime uictus est.

delatus 
 enim Cretam cum semiuiro comitatu nanctus est inpudicam 
 mulierem in litore ac fiducia uictoriae Indicae uir esse uoluit, 
 ne nimium mollis uideretur, atque illam patris proditricem, 
 fratris interemptricem, ab alio relictam et repudiatam in coniugium 
 sibi uindicauit ac Liberam fecit et cum ea pariter 
 ascendit in caelum.

quid horum omnium pater Iuppiter, qui 
 in sollemni precatione Optimus Maximus nominatur? nonne a 
 prima sua pueritia inpius ac paene parricida deprehenditur, 
 cum patrem regno expulit ac fugauit nec expectauit mortem 
 decrepiti senis cupiditate regnandi? et cum paternum solium 
 per uim, per arma cepisset, bello est a Titanibus lacessitus, 
 quod humano generi principium fuit malorum: quibus uictis 
 et pace in perpetuum conparata reliquam suam uitam in stupris 
 adulteriisque consumsit.

omitto uirgines quas imminuit: id 
 enim tolerabile iudicari solet. Amphitryonem ac Tyndarum 
 praeterire non possum, quorum domos dedecore atque infamia

 

 

 

 
 
 
 plenissimas reddidit.

illut uero summae inpietatis ac sceleris, 
 quod regium puerum rapuit ad stuprum. parum enim uidebatur, 
 si in expugnanda feminarum pudicitia maculosus esset 
 ac turpis, nisi etiam sexui suo faceret iniuriam: hoc est uerum 
 adulterium, quod ut contra naturam.

haec qui facit, uidenmus 
 an Maximus, certe Optimus non est: quod nomen a corruptoribus 
 ab adulteris ab incestis abest, nisi forte nos erramus 
 homines, qui talia facientes sceleratos uocamus ac perditos 
 : omnibusque poenis dignissimos iudicamus.

stultus autem 
 Marcus Tullius, qui Gaio Verri adulteria obiecit: eadem enim 
 Iuppiter quem colebat admisit; qui Publio Clodio sororis incestum: 
 at illi Optimo Maximo eadem fuit et soror et coniunx.

Quis est igitur tam excors qui hunc regnare in caelo 
 putet, qui ne in terra quidem debuit? non insulse quidam 
 poeta triumphum Cupidinis scripsit, quo in libro non modo 
 potentissimum deorum Cupidinem, sed etiam uictorem facit.

enumeratis enim amoribus singulorum, quibus in potestatem 
 Cupidinis dicionemque uenissent, instruit pompam, in qua Iuppiter 
 cum ceteris diis ante currum triumphantis ducitur catenatus. 
 eleganter id quidem a poeta figuratum, sed tamen non 
 multum distat a uero.

qui enim uirtutis est expers, qui 
 cupiditate ac libidinibus malis uincitur, non Cupidini ut ille 
 finxit, sed morti subiectus est sempiternae.

sed omittamus 
 de moribus dicere, rem consideremus, ut intellegant homines

 

 

 
 
 
 in quibus miseri uersentur erroribus.

regnare in caelo Iouem 
 uulgus existimat: id et doctis pariter et indoctis persuasum 
 est, quod et religio ipsa et precationes et hymni et delubra 
 et simulacra demonstrant.

eundem tamen Saturno et Rhea 
 genitum confitentur. quomodo potest deus uideri aut, ut ait 
 poeta, hominum rerumque repertor, ante cuius ortum infinita 
 hominum milia fuerunt? eorum scilicet, qui Saturno 
 regnante uixerunt et priores luce quam Iuppiter sunt potiti.

nideo alium deum regem fuisse primis temporibus, alium consequentibus. 
 potest ergo fieri ut alius postea sit futurus. si 
 enim prius regnum mutatum est, cur desperemus etiam posterius 
 posse mutari? nisi forte Saturnus generare potuit fortiorem, 
 Iuppiter non potest.

atquin diuinum imperium aut 
 semper inmutabile est aut si est mutabile, quod fieri non 
 potest, semper utique mutabile est. potest ergo Iuppiter regnum 
 amittere, sicut pater eius amisit? ita plane.

nam cum idem 
 neque uirginibus neque maritatis umquam pepercisset, abstinuit 
 se tamen una Thetide, quod responsum fuit maiorem patre 
 suo futurum quisquis ex ilia natus esset.

et primum mprudentia 
 in eo non dei, cui nisi Themis futura dixisset, ipse 
 nesciret; si autem diuinus non sit, ne deus quidem sit, unde 
 ipsa diuinitas nominatur, ut ab homine humanitas;

deinde 
 conscientia inbecillitatis, qui timuit utique maiorem. quod qui 
 facit, scit profecto non esse se maximum, quandoquidem potest

 

 

 
 
 
 aliquid maius existere.

idem per Stygiam paludem sanctissime 
 iurat, 
 una superstitio superis quae reddita diuis . 
 quae ista superstitio est aut a quo reddita? est ergo aliqua 
 potestas maxima quae perierantes deos puniat? quae tanta 
 formido est paludis infernae, si sunt inmortales? quid metuant 
 eam, quam uisuri non sunt nisi quos mori necesse est?

quid 
 igitur homines oculos suos in caelum tollant? quid per superos 
 deierent, cum ipsi superi ad inferos reuoluantur ibique 
 habeant quod uenerentur et adorent? illut uero quale est, esse

tata quibus dii omnes et ipse luppiter pareatr\' si arcarum 
 tanta uis est, ut plus possint quam caelestes uniuersi quamque 
 ipse rector ac dominus, cur non illae potius regnare dicantur, 
 quarum legibus et statutis parere omnes deos necessitas cogit? 
 num cui dubium est quin is qui alicui rei obsequitur maximus 
 non sit?

nam si sit, non accipiat fata, sed faciat. — nunc 
 ad illud quod omiseram redeo. in una itaque sola fuit continentior, 
 cum eam deperiret, non uirtute aliqua, sed metu 
 successoris.

quae formido utique eius est qui sit et mortalis 
 et inbecillus et nihili, quippe qui potuit et tunc cum 
 nasceretur extingui, sicut frater eius ante genitus extinctus 
 est, qui si uiuere potuisset, numquam minori concessisset

 

 

 
 
 
 imperium. ipse autem furto seruatus furtimque nutritus Z εύς siue 
 Z ήν appellatus est, non ut isti putant a feruore caelestis ignis 
 uel quod uitae sit dator et animantibus inspiret animas, quae 
 uirtus solius dei est — quam enim possit inspirare animam 
 qui ipse accepit aliunde? —, sed quod primus ex liberis Saturni 
 maribus uixerit.

potuerunt igitur homines alium deum 
 
 habere rectorem, si Saturnus non fuisset ab uxore delusus at 
 enim poetae ista finxerunt. errat quisquis hoc putat. illi enim 
 de hominibus loquebantur, sed ut eos ornarent quorum memoriam 
 laudibus celebrabant, deos esse dixerunt. itaque illa 
 potius ficta sunt quae tamquam de diis, non illa quae tamquam 
 de hominibus sunt locuti: quod clarum fiet exemplo quod 
 inferemus.

Danaen uiolaturus aureos nummos largiter in 
 sinum eius infudit, haec stupri merces fuit. at poetae, qui 
 quasi de deo loquebantur, ne auctoritatem creditae maiestatis 
 infringerent, finxerunt ipsum in aureo imbre delapsum eadem 
 figura qua imbres ferreos dicunt, cum multitudinem telorum 
 sagittarumque describunt.

rapuisse dicitur in aquila Catamitum: 
 poeticus color est. sed aut per legionem rapuit cuius 
 insigne aquila est aut nauis in qua est inpositus tutelam habuit 
 in aquila figuratam, sicut taurum, cum rapuit et transvexit 
 Europam.

eodem modo conuertisse in bouem traditur lo 
 Inachi filiam, quae ut iram Iunonis effugeret, ut erat iam

 

 

 

 
 
 
 saetis obsita., iam bos, tranasse dicitur mare in Aegyptumque 
 uenisse atque ibi recepta pristina specie dea facta quae 
 nunc Isis uocatur.

quo igitur argumento probari potest nee 
 Europam in tauro sedisse nec Io bouem factam? quod certus 
 dies habetur in fastis quo Isidis nauigium celebratur: quae 
 res docet non tranasse illam, sed nauigasse.

igitur qui sapere 
 sibi uidentur, quia intellegunt uiuum terrenumque corpus 
 in caelo esse non posse, totam Ganymedeam fabulam pro falso 
 repudiant nec sentiunt in terra id esse factum, quia res ac 
 libido ipsa terrena est.

non ergo res ipsas gestas finxerunt 
 poetae, quod si facerent, essent uanissimi, sed rebus gestis 
 addiderunt quendam colorem. non enim obtrectantes illa dicebant, 
 sed ornare cupientes.

hinc homines decipiuntur, maxime 
 quod dum haec omnia ficta esse a poetis arbitrantur, colunt 
 quod ignorant. nesciunt enim qui sit poeticae licentiae modus, 
 quousque progredi fingendo liceat, cum officium poetae in eo 
 sit, ut ea quae uere gesta sunt in alias species obliquis figurationibus 
 cum decore aliquo conuersa traducat.

totum autem 
 quod referas fingere, id est ineptum esse et mendacem potius 
 quam poetam.

sed nnxennt ista. quae fabulosa creauntur: 
 num etiam illa quae de diis feminis deorumque conubiis dicta 
 sunt? cur igitur sic figurantur, sic coluntur? nisi forte non 
 tantum poetae, sed pictores etiam fictoresque imaginum mentiuntur.

si enim hic est Iuppiter qui a uobis dicitur deus, 
 si non is est qui ex Saturno et Ope natus est, non oportuit

 

 

 
 
 
 nisi solius simulacrum in templis omnibus conlocari.

quid 
 sibi mulierum effigies uolunt? quid sexus infirmus? in quem 
 si cecidit hic Iuppiter, eum uero ipsi lapides hominem fatebuntur.

mentitos esse poetas aiunt et his tamen credunt: 
 immo uero non esse mentitos re ipsa probant. ita enim deorum 
 simulacra confingunt, ut ex ipsa diuersitate sexus appareat uera 
 esse quae dicunt poetae. nam quod aliud argumentum habet 
 imago Catamiti et effigies aquilae, cum ante pedes Iouis ponuntur 
 in templis et cum ipso pariter adorantur, nisi ut nefandi 
 sceleris ac stupri memoria maneat in aeternum?

nihil 
 igitur a poetis in totum fictum est, aliquid fortasse traductum 
 et obliqua figuratione obscuratum, quo ueritas inuoluta tegeretur, 
 sicut illut de sortitione regnorum. aiunt enim Ioui caelum optigisse, 
 Neptuno mare, inferna Plutoni. cur non terra potius 
 in sortem tertiam uenit? nisi quod in terra gesta res est.

ergo illud in uero est, quod regnum orbis ita partiti sortitique 
 sunt, ut orientis imperium loui cederet, Plutoni, cui cognomen 
 Agesilao fuit, pars occidentis optingeret, eo quod plaga orientis, 
 ex qua lux mortalibus datur, superior, occidentis autem inferior 
 esse uideatur. sic ueritatem mendacio uelarunt, ut ueritas 
 ipsa persuasioni publicae nihil derogaret.

de Neptuni 
 sorte manifestum est: cuius regnum tale fuisse dicimus, quale 
 Marci Antoni fuit infinitum illud imperium, cui totius orae 
 maritimae potestatem senatus decreuerat, ut praedones persequeretur 
 ac mare omne pacaret. sic Neptuno maritima omnia

 

 

 
 
 
 
 cum insulis obuenerunt.

quomodo id probari potest? nimirum 
 ueteres historiae docent. antiquus auctor Euhemerus, qui fuit 
 ex ciuitate Messene, res gestas Iouis et ceterorum qui dii putantur 
 collegit historiamque contexuit ex titulis et inscriptionibus 
 sacris quae in antiquissimis templis habebantur maximeque in 
 fano Iouis Triphylii, ubi auream columnam positam esse ab 
 ipso Ioue titulus indicabat, in qua columna sua gesta perscripsit, 
 ut monumentum posteris esset rerum suarum.

hanc historiam 
 et interpretatus est Ennius et secutus. cuius haec uerba sunt : 
 ubi Iuppiter Neptuno imperium dat maris et insulis 
 omnibus et quae secundum mare loca essent omnibus 
 regnaret. uera sunt ergo quae locuntur poetae, sed optentu 
 aliquo specieque uelata.

potest et mons Olympus figuram 
 poetis dedisse, ut Iouem dicerent caeli regnum esse sortitum, 
 quod Olympus ambiguum nomen est et montis et caeli. in 
 Olympo autem Iouem habitasse docet eadem historia, quae 
 dicit: ea tempestate Iuppiter in monte Olympo maximam 
 partem uitae colebat et eo ad eum in ius uenie-, 
 bant, si quae res in controuersia erant. item si quis 
 quid noui inuenerat quod ad uitam humanam utile 
 esset, eo ueniebant atque loui ostendebant.

multa in

 

 

 
 
 
 hunc modum poetae transferunt, non ut in deos mentiantur, 
 quos colunt, sed ut figuris uersicoloribus uenustatem ac leporem 
 carminibus suis addant. qui autem non intellegunt quomodo 
 ant quare quidque figuretur, poetas uelut mendaces et sacrilegos 
 insecuntur.

hoc errore decepti etiam philosophi, quod 
 ea quae de Ioue feruntur minime conuenire in deum uidebantur, 
 duos Ioues fecerunt, unum naturalem alterum fabulosum.

uiderunt ex parte quod erat uerum, eum scilicet de 
 quo poetae loquantur hominem fuisse, in illo autem naturali 
 Ioue uulgari consuetudine religionis inducti errauerunt, quod 
 in deum nomen hominis transtulerunt, qui ut supra diximus 
 quia solus est, non indiget nomine. Iouem autem illum esse 
 qui sit ex Ope Saturnoque natus, negari non potest.

uana 
 igitur persuasio est eorum qui nomen Iouis summo deo tribuunt. 
 solent enim quidam errores suos hac excusatione defendere: 
 qui conuicti de uno deo cum id negare non possunt, 
 ipsum se colere adfirmant, uerum hoc sibi placere ut Iuppiter 
 nominetur. quo quid absurdius? Iuppiter enim sine contubernio 
 coniugis filiaeque coli non solet. unde qui sit apparet, nec fas 
 est id nomen eo transferri ubi nec Minerua est ulla nec ulla. 
 quid quod huius nominis proprietas non diuinam uim exprimit., 
 --..11AE-.

\'I 
 seu humanam? Iouem enim Iunonemque a iuuando esse 
 dictos Cicero interpretatur et Iuppiter quasi iuuans pater 
 dicitur: quod nomen in deum minime congruit, quia iuuare hominis 
 est opis aliquid conferentis in eum qui sit alienus, et exigui

 

 

 
 
 
 beneficii.

nemo sic deum precatur, ut se adiuuet, sed ut seruet, 
 ut uitam salutemque tribuat: quod multo plus ac maius est quam 
 iuuare. et quoniam de patre loquimur, nullus pater dicitur filios 
 iuuare, cum eos generat aut educat. illud enim leuius est quam ut 
 eo uerbo magnitudo paterni beneficii exprimatur.

quanto id 
 magis inconueniens est deo, qui uerus pater est, per quem 
 sumus et cuius toti sumus, a quo fingimur animamur inluminamur, 
 qui nobis uitam inpertit, salutem tribuit, uictum multiplicem 
 sumministrat.

non intellegit beneficia diuina qui se 
 tantummodo iuuari a deo putat. ergo non inperitus modo, sed 
 etiam inpius est qui nomine Iouis uirtutem summae potestatis 
 imminuit.

quare si Iouem et ex rebus gestis et ex moribus 
 hominem fuisse in terraque regnasse deprehendimus, superest 
 ut mortem quoque eius inuestigemus.

Ennius in Sacra Historia 
 descriptis omnibus quae in uita sua gessit ad ultimum 
 sic ait: deinde Iuppiter postquam quinquies terras 
 circuiuit omnibusque amicis atque cognatis suis imperia 
 diuisit reliquitque hominibus leges mores frumentaque 
 parauit multaque alia bona fecit, inmortali 
 gloria memoriaque adfectus sempiterna monumenta 
 sui reliquit.

aetate pessum acta in Creta uitam 
 commutauit et ad deos abiit eumque Curetes filii sui 
 curauerunt decoraueruntque eum; et sepulchrum eius

 

 

 
 
 
 est in Creta in oppido Gnosso et dicitur Vesta hanc 
 urbem creauisse; inque sepulchro eius est inscriptum 
 antiquis litteris Graecis ZAN KPONOT id est Latine 
 Iuppiter Saturni.

hoc certe non poetae tradunt, sed antiquarum 
 rerum scriptores. quae adeo uera sunt, ut ea Sibyllinis 
 uersibus confirmentur, qui sunt tales: 
 
 δαίμονας ἀψύχους, νεϰύων εἶδωλα ϰαμόντων , 
 ὧν Κρήτη ϰαύχημα τάϕους ἡ δύσμορος ἕξει .

Cicero de deorum natura cum tres loues a theologis enumerari 
 diceret, ait tertium fuisse Cretensem Saturni 
 filium, cuius in illa insula sepulchrum ostenditur.

quomodo igitur potest alibi deus esse uiuus alibi mortuus, 
 alibi habere templum alibi sepulchrum? sciant ergo Romani 
 Capitolium suum id est summum caput religionum publicarum 
 nihil esse aliud quam inane monumentum.

Veniamus nunc ad eius patrem, qui ante regnauit et qui 
 fortasse plus habeat in se, quod ex coitu tantorum elementorum 
 genitus esse dicatur.. uideamus quid in eo fuerit deo 
 dignum, in primis illud quod aureum saeculum narratur habuisse, 
 quod iustitia sub eo fuerit in terra.

teneo aliquid in 
 hoc, quod in eius filio non fuit. quid enim tam conueniens

 

 

 
 
 
 deo quam iustum regimen ac pium saeculum?

sed cum 
 eadem ratione natum esse cogito, non possum putare deum 
 summum quo uideam esse aliquid antiquius, caelum scilicet 
 atque terram. at ego deum quaero ultra quem nihil sit omnino, 
 qui fons et origo sit rerum: hic sit necesse est qui caelum 
 ipsum condidit terramque fundauit.

Saturnus autem si ex 
 his natus est ut putatur, quemadmodum potest deus esse 
 principalis qui aliis ortum suum debet aut quis praefuit mundo, 
 priusquam Saturnus gigneretur?

sed hoc poeticum est ut 
 dicebam paulo ante figmentum. nec enim fieri poterat ut elementa 
 insensibilia tantoque interuallo separata in unum coirent 
 ac filium procrearent aut is qui natus esset non potissimum 
 genitoribus similis existeret, sed eam formam gereret quam 
 parentes sui non habebant.

quaeramus ergo quid ueritatis 
 sub hac figura lateat. Minucius Felix in po libro qui Octauius 
 inscribitur sic argumentatus est: Saturnum, cum fugatus 
 esset a filio in Italiamque uenisset, Caeli filium dictum, 
 quod soleamus eos quorum uirtutem miremur 
 aut eos qui repentino aduenerint, de caelo cecidisse 
 dicere, Terrae autem, quod ignotis parentibus natos 
 terrae filios nominemus.

sunt haec quidem similia ueri, 
 non tamen uera, quia constat etiam tum cum regnaret ita esse 
 habitum.

potuit sic argumentari, Saturnum, cum potentissimus 
 rex esset, ad retinendam parentum suorum memoriam nomina 
 eorum caelo terraeque indidisse, cum haec prius aliis uocabulis 
 appellarentur: qua ratione et montibus et fluminibus nomina 
 scimus inposita.

neque enim cum dicunt poetae de progenie

 

 
 
 
 Atlantis ant Inachi fluminis, id potissimum dicunt, homines ex 
 rebus sensu carentibus potuisse generari, sed eos utique significant 
 qui nati sunt ex iis hominibus qui uel uiui uel mortui 
 nomina montibus aut fluminibus indiderunt.

nam id apud I 
 ueteres maximeque Graecos fuit usitatum. sic maria eorum 
 traxisse nomen accipimus qui deciderant in ea, ut Aegaeum 
 Icarium Hellespontum, et in Latio Auentinus uocabulum monti 
 dedit in quo sepultus est, Tiberinus uel Thybris amni quo 
 mersus est.

non ergo mirandum si nomina eorum caelo 
 terraeque attributa essent, qui reges genuerant potentissimos.

apparet ergo non ex caelo esse natum, quoa fieri non potest, 
 sed ex eo homine cui nomen Urano fuit. quod esse uerum 
 Trismegistus auctor est, qui cum diceret admodum paucos 
 extitisse in quibus esset perfecta doctrina, in his 
 Uranum Saturnum Mercurium nominauit cognatos suos. 
 haec ille quia ignorauit, alio traduxit historiam:

qui quomodo 
 argumentari potuerit, ostendi. nunc dicam quomodo, ubi, a 
 quo sit hoc factum: non enim Saturnus hoc, sed Iuppiter fecit. 
 in Sacra Historia sic Ennius tradit:

deinde Pan eum deducit 
 in montem, qui uocatur Caeli stela. postquam 
 eo ascendit, contemplatus est late terras ibique in 
 monte aram creat Caelo primusque in ea ara Iuppiter 
 sacrificauit. in eo loco suspexit in caelum quod nunc

 

 

 
 
 
 nos nominamus, eique quod supra mundum erat, quod 
 aether uocabatur, de sui aui nomine caelum nomen 
 indidit idque Iuppiter quod aether uocatur placans 
 primus caelum nominauit eamque hostiam quam ibi 
 sacrifiauit, totam adoleuit. nec hic tantum sacrificasse Iuppiter 
 inuenitur.

Caesar quoque in Arato refert Aglaosthenen 
 dicere, Iouem cum ex insula Naxo aduersus Titanas 
 proficisceretur et sacrificium faceret in litore, aquilam 
 ei in auspicium aduolasse, quam uictor bono 
 omine acceptam tutelae suae subiugarit.

Sacra uero 
 Historia etiam ante consedisse illi aquilam in capite 
 atque ei regnum portendisse testatur. cui ergo sacrificare 
 Iuppiter potuit nisi Caelo auo, quem dicit Euhemerus in 
 Oceania mortuum et in oppido Aulacia sepultum?

Quoniam reuelauimus mysteria poetarum ac Saturni parentes 
 inuenimus, ad uirtutes eius et facta redeamus. iustus in 
 regno fuit.

primum ex hoc ipso iam deus non est, quod fuit: 
 deinde, quod ne iustus quidem fuit, sed impius non modo in 
 filios, quos necauit, uerum etiam in patrem, cuius dicitur abscidisse 
 genitalia, quod forsitan uere acciderit.

sed homines 
 respectu elementi quod dicitur caelum totam fabulam explodunt 
 tamquam ineptissime fictam, quam tamen Stoici ut 
 solent ad rationem physicam conantur traducere. quorum sententiam 
 Cicero de natura deorum disserens posuit.

caelestem

 

 

 
 
 
 inquit altissimam aetheriamque naturam id est igneam, 
 quae per sese omnia gigneret, uacare uoluerunt ea 
 parte corporis, quae coniunctione alterius egeret ad 
 procreandum. quae ratio in Vestam potuit conuenire, si mas 
 diceretur.

idcirco enim uirginem putant Vestam, quia ignis 
 inuiolabile sit elementum nihilque nasci possit ex eo, quippe 
 qui omnia quae arripuerit absumat.

Ouidius in Fastis: 
 
 nec tu aliud Vestam quam uiuam intellege flammam 
 nataque de flamma corpora nulla uides. 
 iure igitur uirgo est, quae semina nulla remittit 
 nec capit, et comites uirginitatis amat.

Vulcano quoque id potuit adscribi, (qui) quidem putatur ignis, 
 et tamen eum poetae non absciderunt. potuit et Soli, in quo 
 est natura et causa gignentium. nam sine Solis igneo calore 
 neque nasci quicquam neque augeri potest, ut nulli alii elemento 
 minus opus sit genitalibus quam calori, cuius fotu concipiuntur 
 nascuntur sustentantur omnia.

postremo etiamsi 
 ita sit ut uolunt, qui magis abscisum esse Caelum putemus 
 quam omnino sine genitalibus natum? nam si per se gignit, 
 non indigebat utique genitalibus, cum Saturnum ipsum procrearet: 
 si uero habuit et a filio abscisa sunt, ortus rerum et 
 natura omnis interisset.

quid quod ipsi Saturno non diuinum 
 modo sensum, sed humanum quoque adimunt, cum adfirmant 
 eum esse Saturnum, qui cursum et conuersionem spatiorum 
 ac temporum continet eumque Graece id ipsum

 

 

 

 

 
 
 
 nomen habere? Kpcvo ; enim dicitur, qui est idem 
 χρόνος id est spatium temporis, Saturnus autem est 
 appellatus, quod saturetur annis.

haec Ciceronis uerba 
 sunt exponentis sententiam Stoicorum; quae quam uana sit, 
 cuiuis intellegere promptissimum est. si enim Saturnus Caeli 
 est filius, quomodo potuit aut tempus e Caelo gigni aut Caelum 
 a tempore abscidi aut postea tempus imperio spoliari a filio 
 Ioue? aut quomodo Iuppiter natus ex tempore est? aut 
 quibus annis saturari possit aeternitas, cui nullus est finis?

Si ergo uanae sunt istae ratione:- philosophorum, quid 
 superest nisi ut uere factum esse credamus, id est hominem ab 
 homine abscisum? nisi forte aliquis existimat deum fuisse 
 qui timuit coheredem, cum si quid diuinitatis habuisset, non 
 patris genitalia debuerit amputare, sed propria, ne Iuppiter 
 nasceretur, qui eum regni possessione priuauit.

idem sororem 
 suam Rheam quam latine Opem dicimus cum haberet uxorem, 
 responso uetitus esse dicitur mares liberos educare, quod futurum 
 esset ut a filio pelleretur. quam rem metuens natos 
 sibi filios non utique deuorabat ut ferunt. fabulae, sed necabat, 
 quamquam scriptum sit in Historia Sacra Saturnum et Opem 
 ceterosque tunc homines humanam carnem solitos esitare: 
 uerum primum Iouem leges hominibus moresque 
 condentem edicto prohibuisse, ne liceret eo cibo uesci.

quod si uerum est, quae potest in eo fuisse iustitia? sed 
 fictum sane putemus Saturnum filios deuorasse, modo cum 
 aliqua ratione: num idcirco, quod ait uulgus comedisse filios 
 suos eum qui extulerit sepulturaeque mandauerit? Ops autem

 

 
 
 
 cum Iouem peperisset, subtraxit infantem eumque nutriendum 
 furtim misit in Cretam.

rursus inprudentiam reprehendam 
 necesse est. cur enim responsum ab alio potius accepit? cur in 
 caelo constitutus in terra non uidebat?

cur eum Corybantes 
 cymbalis fefellerunt? postremo cur extitit uis aliqua maior 
 quae illius uinceret potestatem? nimirum senex a iuuene facile 
 uictus est ac spoliatus imperio.

fugit igitur expulsus et 
 in italiam nauigio uenit, cum errasset diu, sicut Ouidius in 
 Fastorum libris refert: 
 

 causa ratis superest. Tuscum rate uenit ad amnem 
 ante pererrato falcifer orbe deus. 
 
 hunc errantem -atque inopem Ianus excepit:

cuius rei argumenta 
 sunt nummi ueteres, in quibus est cum duplici fronte 
 Ianus et in altera parte nauis, sicut idem poeta subiecit: 
 
 at bona posteritas puppem formauit in aere 
 hospitis aduentum testificata dei.

omnes ergo non tantum poetae, sed historiarum quoque ac 
 rerum antiquarum scriptores hominem fuisse consentiunt, qui 
 res eius in Italia gestas memoriae prodiderunt, Graeci Diodorus 
 et Thallus, Latini Nepos et Cassius et Varro.

nam 
 cum agresti quodam more in Italia uiueretur, 
 
 
 is genus indocile ac dispersum montibus altis 
 composuit legesque dedit Latiumque uocari 

 maluit, his quoniam latuisset tutus in oris. 
 


 

 

 
 
 
 censetne aliquis deum esse qui pulsus est, qui fugit, qui latuit?

nemo tam stultus est. qui enim fugit aut latet, et uim et 
 mortem timeat necesse est.

Orpheus, qui a temporibus eius 
 fuit recentior, aperte Saturnum in terra et apud homines regnasse 
 commemorat: 
 

 πρώτιστος μὲν ἄναξεν ἐπιχθονίων Κρόνος ὰνδρῶν 


 ἐκ δὲ Κρόνου γένετ\' αὐτὸς ἄναξ μέγας εὐρυόπα Ζεύς .

item noster Maro: 
 
 aureus hanc uitam in terris Saturnus agebat . 
 

 et alio loco: 
 
 aurea quae perhibent illo sub rege fuere 
 saecula: sic placida populos in pace regebat .

neque superius dixit in caelo egisse uitam neque inferius superos 
 in pace rexisse. unde apparet illum regem fuisse terrenum: 
 quod alibi apertius declarat: 
 
 
 aurea condet 
 saecula qui rursus Latio regnata per arua 
 Saturno quondam.

Ennius quidem in Euhemero non primum dicit regnasse Saturnum, 
 sed Uranum patrem. initio inquit primus in terris 
 imperium summum Caelus habuit. is id regnum uua

 

 

 
 
 
 cum fratribus suis sibi instituit atque parauit.

non 
 magna dissensio, siquidem maximorum auctorum de tilio ac 
 patre dubitatio est. sed tamen utrumque fieri potest, ut primus 
 Uranus eminere inter ceteros potentia coeperit et principatum 
 habere, non regnum, postea Saturnus maiores sibi opes comparauerit 
 ac regium nomen adsciuerit.

Nunc, quoniam ab ns quae rettuli aliquantum Sacra 
 Historia dissentit, aperiamus ea quae ueris litteris continentur, 
 ne poetarum ineptias in accusandis religionibus sequi ac probare 
 uideamur.

haec Ennii uerba sunt: exim Saturnus 
 uxorem duxit Opem. Titan, qui maior natu erat, postulat 
 ut ipse regnaret. ibi Vesta mater eorum et sorores 
 Ceres atque Ops suadent Saturno, uti de regno 
 ne concedat fratri.

ibi Titan, qui facie deterior 
 esset quam Saturnus, idcirco et quod uidebat matrem 
 atque sorores suas operam dare uti Saturnus regnaret, 
 concessit ei ut. is regnaret. itaque pactus est 
 cum Saturno, uti si quid liberum uirile secus ei natum 
 esset, ne quid educaret. id eius rei causa fecit, 
 uti ad suos gnatos regnum rediret.

tum Saturno 
 filius qui primus natus est, eum necauerunt. deinde 
 posterius nati sunt gemini, Iuppiter atque Iuno. tum 
 Iunonem Saturno in conspectum dedere atque Iouem 
 clam abscondunt dantque eum Vestae educandum celantes 
 Saturnum.

item Neptunum clam Saturno Ops 

 

 
 
 
 parit eumque clanculum abscondit. ad eundem modum 
 tertio partu Ops parit geminos Plutonem et Glaucam. 
 Pluto Latine est Dis pater, alii Orcum uocant. 
 ibi filiam Glaucam Saturno ostendunt, at filium Plutonem 
 celant atque abscondunt. deinde Glauca parua 
 emoritur.

haec, ut scripta sunt, Ionis fratrumque eius stirps atque cognatio: in hunc modum nobis ex sacra 
 
 scriptione traditum est.

item paulo post haec infert: 
 deinde Titan postquam resciuit Saturno filios procreatos 
 atque educatos esse clam se, seducit secum filios 
 suos qui Titani uocantur, fratremque suum Saturnum 
 atque Opem conprehendit eosque muro circumegit et 
 custodiam iis apponit.

haec historia quam uera sit, docet 
 Sibylla Erythraea eadem fere dicens, nisi quod in paucis quae 
 ad rem non attinent discrepat.

liberatur ergo Iuppiter summi 
 sceleris crimine, quod patrem uinxisse compedibus perhibetur. 
 id enim Titan patruus fecit, quod ille contra pactionem iusque 
 iurandum mares liberos sustulisset.

reliqua histona sic contexitur: 
 Iouem adultum, cum audisset patrem atque 
 matrem custodiis circumsaeptos atque in uincula coniectos, 
 uenisse cum magna Cretensium multitudine 
 Titanumque ac filios eius pugna uicisse, parentes

 

 

 

 
 
 
 uinculis exemisse, patri regnum reddidisse atque ita 
 in Cretam remeasse.

post haec deinde Saturno sortem 
 datam, ut caueret ne filius cum regno expelleret; 
 illum eleuandae sortis atque effugiendi periculi gratia 
 insidiatum Ioui, ut cum necaret; Iouem cognitis 
 insidiis regnum sibi denuo uindicasse ac fugasse Saturnum.

qui cum lactatus esset per omnes terras 
 persequentibus armatis, quos ad eum conprehendendum 
 uel necandum Iuppiter miserat, uix in Italia locum 
 in quo lateret inuenit.

Quibus ex rebus cum constet illos homines fuisse, non 
 est obscurum qua ratione dii coeperint nominari.

si enim 
 nulli reges ante Saturnum uel Uranum fuerunt propter hominum 
 raritatem, qui agrestem uitam sine ullo rectore uiuebant, 
 non est dubium quin illis temporibus homines regem 
 ipsum totamque gentem mactare summis laudibus ac nonis 
 honoribus coeperint, ut etiam deos appellarent siue ob miraculum 
 uirtutis — hoc uere putabant rudes adhuc et simplices — 
 siue, ut fieri solet, in adulationem praesentis potentiae siue ob 
 beneficia quibus erant ad humanitatem conpositi.

deinde 
 ipsi reges cum cari fuissent iis quorum uitam composuerant, 
 magnum sui desiderium mortui reliquerunt.

itaque homines 
 eorum simulacra finxerunt, ut haberent aliquod ex imaginum 
 contemplatione solacium, progressique longius per amorem memoriam 
 defunctorum colere coeperunt, ut et gratiam referre 
 bene meritis uiderentur et successores eorum adlicerent ad bene 
 imperandi cupiditatem.

quod Cicero de natura deorum docet 

 

 
 
 
 dicens: suscepit autem uita hominum consuetudoque 
 communis, ut beneficiis excellentis uiros in caelum 
 fama ac uoluntate tollerent. hinc Hercules, hinc Castor, 
 hinc Pollux, hinc Aesculapius, hinc Liber.

et alio 
 loco: atque in plerisque ciuitatibus intellegi potest 
 acuendae uirtutis gratia aut quo libentius rei publicae 
 causa periculum adiret optimus quisque, uirorum 
 fortium memoriam honore deorum inmortalium consecratam. 
 hac scilicet ratione Romani Caesares suos consecrauerunt 
 et Mauri suos reges.

sic paulatim religiones esse 
 coeperunt, dum illi primi qui eos nouerant eo ritu suos liberos ac 
 nepotes, deinde omnes posteros imbuerunt, et hi tandem summi 
 reges ob celebritatem nominis in prouinciis omnibus colebantur.

priuatim uero singuli populi gentis aut urbis suae conditores, 
 seu uiri fortitudine insignes erant seu feminae castitate mirabiles, 
 summa ueneratione coluerunt, ut Aegyptus Isidem, Mauri 
 Iubam, Macedones Cabirum, Poeni Uraniam, Latini Faunum,

Sabini Sancum, Romani Quirinum, eodem utique modo 
 Athenae Mineruam, Samos Iunonem, Paphos Venerem, Vulcanum 
 Lemnos, Liberum Naxos, Apollinem Delos.

sic per 
 populos atque regiones uaria sacra suscepta sunt, dum homines 
 grati esse in suos principes cupiunt et quos alios honores uita 
 carentibus deferant, inuenire non possunt.

praeterea pietas 
 eorum qui successerant plurimum contulit ad errorem: qui ut • 
 diuina stirpe nati uiderentur, diuinos honores parentibus

 

 
 
 
 detulerunt deferrique iusserunt.

an potest aliquis dubitare, quomodo 
 religiones deorum sint institutae, cum apud Maronem 
 legat Aeneae uerba sociis imperantis: 
 
 nunc pateras libate Ioui precibusque uocate 
 Anchisen genitorem — ? 
 
 cui non tantum immortalitatem, uerum etiam uentorum tribuit 
 potestatem: 

 
 poscamus uentos, atque haec me sacra quotannis 
 urbe uelit posita templis sibi ferre dicatis.

idem scilicet de Ioue Liber et Pan et Mercurius et Apollo fecerunt 
 ac postea de his ipsis successores eorum. accesserunt 
 etiam poetae et compositis ad uoluptatem carminibus in caelum 
 eos sustulerunt, sicut faciunt qui apud reges etiam malos 
 panegyricis mendacibus adulantur.

quod malum a Graecis 
 ortum est, quorum leuitas instructa dicendi facultate et copia 
 incredibile est quantas mendaciorum nebulas excitauerit. itaque 
 admirati eos et susceperunt primi sacra illorum et uniuersis 
 gentibus tradiderunt.

ob hanc uanitatem Sibylla sic eos increpat: 

 
 Ἑλλὰς δὴ, τί πέποιθας ἐπ᾽ ἀνδράσιν ἡγεμόνεσσι; 
 πρὸς τί δὲ δῶρα μάταια καταφθιμένοις πορίζεις; 






 

 

 

 
 
 

 θύεις εἰδώλοις; τίς σοι πλάνον ἐν φρεσὶ θῆκεν 
 ταῦτα τελεῖν προλιπόντα θεοῦ μεγάλοιο πρόσωπον .

M. Tullius, qui non tantum perfectus orator, sed etiam philosophus 
 fuit, siquidem solus extitit Platonis imitator, in eo libro 
 quo se ipse de morte filiae consolatus est, non dubitauit dicere 
 deos qui publice colerentur homines fuisse.

quod ipsius testimonium 
 eo debet grauissimum iudicari, quod et augurale habuit 
 sacerdotium et eosdem se colere uenerarique testatur.

itaque 
 intra paucos uersiculos duas res nobis dedit. nam dum imaginem 
 filiae eodem se modo consecraturum esse profitetur quo 
 illi a ueteribus sint consecrati, et illos mortuos esse docuit et 
 originem uanae superstitionis ostendit.

cum uero inquit et 
 mares et feminas complures ex hominibus in deorum 
 numero esse uideamus et eorum in urbibus atque 
 agris augustissima delubra ueneremur, adsentiamur 
 eorum sapientiae quorum ingeniis et inuentis omnem 
 uitam legibus et institutis excultam constitutamque 
 habemus.

quod si ullum umquam animal consecrandum 
 fuit, illud profecto fuit. si Cadmi progenies 
 aut Amphitryonis aut Tyndari in caelum 
 tollenda fama fuit, huic idem honos certe dicandus

 

 

 
 
 
 est. quod quidem faciam teque omnium optimam doctissimam 
 adprobantibus diis inmortalibus ipsis in 
 eorum coetu locatam ad opinionem omnium mortalium 
 consecrabo.

fortasse dicat aliquis prae nimio luctu 
 delirasse Ciceronem. atquin illa omnis oratio et doctrina et 
 exemplis et ipso loquendi genere perfecta non aegri, sed constantis 
 animi ac iudicii fuit et haec ipsa sententia nullum 
 praefert indicium doloris.

neque enim puto illum tali uarie, 
 tam copiose, tam ornate scribere potuisse, nisi luctum eius et 
 ratio ipsa et consolatio amicorum et longitudo temporis mitigasset.

quid quod idem dicit in libris de re publica, idem de 
 gloria? nam de legibus, quo in opere Platonem secutus leges 
 uoluit ponere, quibus putaret usuram esse iustam et sapientem 
 ciuitatem, de religione ita sanxit: diuos et eos qui caelestes 
 semper habiti sunt colunto et ollos quos endo 
 caelo merita locauerunt, Herculem Liberum Aesculapium 
 Castorem Pollucem Quirinum.

item in Tusculanis, 
 cum diceret totum paene caelum humano genere 
 conpletum, si uero inquit scrutari uetera et ex illis ea 
 quae scriptores Graeciae prodiderunt eruere coner, 
 ipsi illi maiorum gentium di qui habentur hinc a 
 nobis profecti in caelum reperientur.

quare quoniam 
 demonstrantur sepulchra in Graecia,

 

 
 
 
 reminiscere, quoniam es initiatus, quae tradantur mysteriis: 
 tum denique quam hoc late pateat intelleges.

testatus 
 est uidelicet Attici conscientiam, ex ipsis mysteriis intellegi 
 posse quod omnes illi homines fuerint qui coluntur, et cum de 
 Hercule Libero Aesculapio Castore Polluce incunctanter fateretur, 
 de Apolline ac Ioue patribus eorum, item de Neptuno 
 Uulcano Marte Mercurio, quos maiorum gentium deos appellauit, 
 timuit aperte coner.

et idcirco ait late hocpatere, ut 
 idem de Ioue ceterisque antiquioribus diis intellegamus, quorum 
 memoriam si eadem ratione ueteres consecrauerunt, qua se imaginem 
 nomenque filiae consecraturum esse dicit, ignosci 
 maerentibus potest, credentibus non potest. quis enim tam

demens, qui consensu et plaCitO innumerabilium stultorum aperiri 
 caelum mortuis arbitretur aut aliquem quod ipse non habeat 
 dare alteri posse? apud Romanos deus Iulius, quia hoc scele-

rato homini placuit Antonio, deus Quirinus, quia hoc pastoribus 
 uisum est, cum alter gemini fratris extiterit, alter patriae parricida. 
 quodsi non consul fuisset Antonius, Gaius Caesar pro

suis in rem publicam meritis etiam defuncti hominis honore caruisset, 
 et quidem consilio Pisonis soceri et Lucii Caesaris propinqui, 
 qui uetabant funus ei fieri, et Dolabellae consulis, qui columnam 
 in foro id est tumulum eius euertit ac forum expiauit. 
 nam Romulum desiderio suis fuisse declarat Ennius, apud quem 
 populus amissum regem dolens haec loquitur:

o Romule, Romule die, 
 qualem te patriae custodem di genuerunt!

 

 
 
 
 
 tu produxisti nos intra luminis oras, 
 o pater, o genitor, o sanguen dis oriundum.

ob hoc desiderium facilius creditum est Iulio Proculo mentienti, 
 qui subornatus a patribus est, ut nuntiaret plebi uidisse 
 se regem humano habitu augustiorem eumque mandasse ad 
 populum, ut sibi delubrum fieret, se deum esse et Quirinum 
 uocari.

quo facto et ipsi populo persuasit Romulum ad deos 
 abisse et senatum suspicione caedis regiae liberauit.

Poteram iis quae rettuli esse contentus, sed supersunt 
 adhuc multa suscepto operi necessaria.

nam quamuis ipso 
 religionum capite destructo uniuersas sustulerim, libet tamen 
 persequi cetera et redarguere plenius inueteratam persuasionem, 
 ut tandem homines suorum pudeat ac paeniteat errorum.

magnum hoc opus et homine dignum, 

 
 religionum animos nodis exsoluere pergo, 
 
 ut ait Lucretius, qui quidem hoc efficere non poterat, quia 
 nihil ueri adferebat. nostrum est hoc officium, qui et uerum 
 deum adserimus et falsos refutamus.

illi ergo qui poetas 
 finxisse de diis fabulas opinantur (et tamen) deas feminas et 
 esse credunt et colunt, reuoluuntur inprudentes ad id quod

 

 
 
 
 negauerant, coire illos ac parere.

nec enim fieri potest quin 
 duo sexus generandi causa sint instituti. recepta uero sexuum 
 diuersitate non intellegunt consequens esse ut concipiant: quod 
 in deum cadere non potest. sed isti putant: nam et Iouis esse 
 filios dicunt et ceterorum deorum.

nascuntur ergo et cotidio 
 quidem dii noui: nec enim uincuntur ab hominibus fecunditate. 
 igitur deorum innumerabilium plena sunt omnia, nullo scilicet 
 moriente.

nam cum hominum uis incredibilis, numerus sit 
 inaestimabilis, quos tamen sicuti nascuntur mori necesse est, 
 quid deorum esse tandem putemus, qui tot saeculis nati sunt 
 inmortalesque manserunt?

cur ergo tam pauci coluntur? nisi 
 forte arbitramur non generandi causa, sed tantummodo capiendae 
 uoluptatis duos esse sexus deorum et ea exercere 
 quae homunculos et facere et pati pudet.

cum uero dicantur 
 aliqui ex aliquibus nati, consequens est ut semper nascantur, 
 siquidem aliquando sunt nati, uel si nasci desierunt, scire nos 
 conuenit cur aut quando desierint.

non inlepide Seneca in 
 libris moralis philosophiae quid ergo est inquit quare apud 
 poetas salacissimus Iuppiter desierit liberos tollere? 
 utrum sexagenarius factus est et illi lex Papia fibulam 
 inposuit? an impetrauit ius trium liberorum? an 
 tandem illi uenit in mentem 
 
 ab alio expectes alteri quod feceris

et timet ne quis sibi faciat quod ipse Saturno? at 
 isti qui deos adserunt, uideant quomodo respondeant huic

 

 
 
 
 argumento quod inferemus: si duo sunt sexus deorum, sequitur 
 concubitus, si coeunt, et domos habeant necesse est; nec enim 
 carent uirtute ac pudore, ut hoc promisce aut in propatulo 
 faciant, sicut muta facere uidemus animalia.

si domos habent, 
 consequens est ut et urbes habeant, et quidem auctore Nasone, 
 qui ait: 
 
 plebs habitat diuersa locis, a fronte potentes 
 caelicolae clarique suos posuere penates. 
 
 si habent urbes, et agros igitur habebunt.

iam quis non uideat 
 quae sequantur? arare illos et colere, quod uictus causa fit: 
 ergo mortales sunt. quod argumentum retrouersus idem ualet.

si enim agros non habent, ne urbes quidem, si urbes non 
 (habent), ne domos quidem, si domibus carent, ergo et concubitu, 
 si concubitus ab iis abest, et sexus igitur femininus. 
 in diis autem uidemus et feminas esse: ergo dii non sunt. 
 dissoluat hoc argumentum si quis potest.

ita enim res rem 
 sequitur, ut haec ultima necesse sit confiteri.

sed ne illud 
 quidem dissoluet aliquis: ex duobus sexibus alter fortior est, 
 alter infirmior; robustiores enim mares sunt, feminae inbecilliores. 
 inbecillitas autem non cadit in deum, ergo nec feminae 
 sexus.

huic additur superioris argumenti extrema illa conclusio, 
 ut dii non sint, quoniam in diis et feminae sunt.

Ob has rationes Stoici aliouersus deos interpretantur, et 
 quia non peruident quid sit in uero, conantur eos cum rerum 
 naturalium ratione coniungere. quos Cicero secutus de diis ac

 

 

 
 
 
 religionibus eorum hanc sententiam tulit:

uidetisne igitnr, 
 ut a physicis rebus bene atque utiliter inuentis tracta 
 ratio est ad commenticios ac fictos deos? quae res 
 genuit falsas opiniones erroresque turbulentos et 
 superstitiones paene aniles. et formae enim nobis 
 deorum et aetates et uestitus ornatusque noti sunt, 
 genera praeterea, coniugia cognationes omniaque 
 traducta ad similitudinem inbecillitatis humanae.

quid planius, quid uerius dici potest? Romanae philosophiae 
 princeps et amplissimo sacerdotio praeditus commenticios ac 
 fictos deos arguit, quorum cultus superstitiones paene aniles 
 esse testatur, falsis opinionibus erroribusque turbulentis implicatos 
 esse homines queritur.

nam totus liber tertius de 
 natura deorum omnes funditus religiones euertit ac delet. 
 quid ergo a nobis expectatur amplius? num eloquentia superare 
 possumus Ciceronem? minime id quidem, sed fiducia illi 
 defuit ignoranti ueritatem, quod ipse simpliciter in eodem 
 opere confitetur. ait enim facilius posse se dicere quid 
 non sit quam quid sit, hoc est falsa se intellegere, 
 uera nescire.

clarum est igitur homines fuisse illos qui 
 dii putantur et eorum memoriam post mortem consecratam. 
 ideo et aetates diuersae sunt et certae imagines singulorum, 
 quod in eo habitu et aetate simulacra eorum configurata sunt, 
 in qua quemque mors deprehendit.

consideremus si placet

 

 
 
 
 aerumnas infelicium deorum. Isis filium perdidit, Ceres filiam, 
 expulsa et per orbem terrae iactata Latona uix insulam paruam 
 in qua pareret inuenit.

Deum Mater et amauit formosum 
 adulescentem et eundem cum paelice deprehensum exsectis 
 uirilibus semiuirum reddidit et ideo nunc sacra eius a Gallis 
 sacerdotibus celebrantur. Iuno paelices acerrime persecuta est, 
 quia parere ipsa non potuit ex fratre.

insulam Samum 
 scribit Varro prius Partheniam nominatam, quod ibi 
 Iuno adoleuerit ibique etiam Ioui nupserit. itaque 
 nobilissimum et antiquissimum templum eius est Sami et simulacrum 
 in habitu nubentis figuratum et sacra eius anniuersaria 
 nuptiarum ritu celebrantur. si ergo adoleuit, si fuit uirgo 
 primo, postea mulier, hominem fuisse qui non intellegit, pecudem 
 se fatetur.

quid loquar obsceuitatem Veneris omnium 
 libidinibus prostitutae non deorum tantum, sed et hominum? 
 haec enim ex famoso Martis stupro genuit Harmoniam, ex 
 Mercurio Hermaphroditum, qui est natus androgynus, ex Ioue 
 Cupidinem, ex Anchise Aenean, ex Bute Erycem; ex Adonio 
 quidem nullum potuit, quod etiamtum puer ab apro ictus 
 occisus est.

quae prima, ut in Historia Sacra continetur, 
 artem meretriciam instituit auctorque mulieribus in Cypro fuit,

 

 

 

 
 
 uti uulg(at)o corpore quaestum facerent: quod idcirco imperauit, 
 ne sola praeter alias mulieres inpudica et uirorum adpetens 
 uideretur.

etiamne haec habet aliquid numinis, cuius plura 
 numerantur adulteria quam partus? sed ne illae quidem uirgines 
 inlibatam castitatem seruare potuerunt. unde enim putemus 
 Erichthonium esse natum? an ex terra, ut poetae uideri 
 uolunt?

at res ipsa clamat. nam cum Vulcanus diis arma 
 fecisset eique Iuppiter optionem dedisset praemii quod uellet 
 postulandi iurassetque ut solebat per infernam paludem se nihil 
 negaturum, tum faber claudus Mineruae nuptias postulauit.

t hic luppiter Optimus Maximus tanta religione constrictus abnuere 
 non potuit, Mineruam tamen monuit repugnare pudicitiamque 
 defendere. tum in illa conluctatione Vulcanum in 
 terram effudisse aiunt, unde sit Erichthonius natus, idque illi 
 nomen inpositum ὰπὸ τη̃ς ἒριδος xal χθονός id est ex certamine 
 atque humo.

cur igitur uirgo eum puerum cum dracone conclusum 
 et obsignatum tribus uirginibus Cecropidis commendauit? 
 euidens ut opinor incestum, quod nullo modo possit 
 colorari.

altera cum paene amatorem suum perdidisset, qui 
 erat turbatis distractus equis, praestantissimum medicum 
 Asclepium curando iuueni aduocauit eumque sanatum

 

 

 

 
 
 
 
 secretis alma recondit 
 sedibus et nymphae Egeriae nemorique relegat, 
 solus ubi in siluis Italis ignobilis aeuum 
 exigeret uersoque ubi nomine Virbius esset. 
 

 
 
 quid sibi uult haec tam diligens, tam sollicita curatio?

quid 
 secretae sedes? quid relegatio uel tam longe uel ad mulierem 
 uel in solitudinem? quid deinde nominis commutatio? postremo 
 quid equorum tam pertinax abominatio? quid significant haec 
 omnia nisi conscientiam stupri et amorem minime uirginalem?

erat plane cur tantum laborem pro tam fideli iuuene susciperet, 
 qu amanti nouercae obsequium pernegarat.

Hoc loco refellendi sunt etiam ii qui deos ex hominibus 
 esse factos non tantum fatentur, sed ut eos laudent, etiam 
 gloriantur, aut uirtutis gratia ut Herculem aut munerum ut 
 Cererem ac Liberum aut artium repertarum ut Aesculapium 
 ac Mineruam.

haec uero quam inepta sint quamque non 
 digna propter quae homines inexpiabili se scelere contaminent 
 hostesque uero deo fiant, quo contempto mortuorum sacra suscipiunt, 
 ex singulis rebus ostendam.

uirtutem esse dicunt quae 
 hominem tollat in caelum, non illam de qua philosophi disserunt, 
 quae posita est in bonis animi, sed hanc corporalem 
 quae dicitur fortitudo: quae quoniam praecipua in Hercule fuit, 
 inmortalitatem meruisse creditur.

quis tam stulte ineptus 
 est, ut corporis uires diuinum uel etiam humanum bouum 
 iudicet, cum sint et maiores pecudibus adtributae et uno 
 morbo saepe frangantur uel senectute ipsa minuantur et

 

 

 
 
 
 corruant?

itaque idem ille cum deformari ulceribus toros suos 
 cerneret, nec sanari se uoluit nec senem fieri, ne quando se 
 ipso minor aut deformior uideretur.

hunc a rogo quo uiuum 
 se ipse combusserat escendisse in caelum putauerunt eaque 
 ipsa quae stultissime sunt admirati simulacris et imaginibus 
 expressa et consecrata posuerunt, ut in perpetuum uanitatis 
 illorum monumenta perstarent qui ob necem bestiarum deos 
 fieri credidissent.

sed haec fortasse Graecorum culpa sit, qui 
 res leuissimas pro maximis semper habuerunt.

quid nostri? 
 num sapientiores? qui athleticam quidem uirtutem contemnunt, 
 quia nihil obest, sed regiam, quia late solet nocere, sic admirantur, 
 ut fortes ac bellicosos duces in deorum coetu locari 
 arbitrentur; nec esse ullam aliam ad inmortalitatem uiam 
 quam exercitus ducere, aliena uastare, delere urbes, oppida 
 excindere, liberos populos aut trucidare aut subicere seruituti.

uidelicet quo plures homines adflixerint spoliarint occiderint, 
 eo se nobiliores et clariores putant et inanis gloriae specie 
 capti sceleribus suis nomen uirtutis inponunt.

iam mallem 
 ut a ferarum caedibus deos sibi fingerent quam inmortalitatem 
 tam cruentam probarent. si quis unum hominem iugulauerit, 
 pro contaminato ac nefario habetur nec ad terrenum hoc domicilium 
 deorum admitti eum fas putant. ille autem qui infinita 
 hominum milia trucidarit, cruore campos inundauerit, 
 flumina infecerit, non modo in templum, sed etiam in caelum 
admittitur.

aput Ennium sic loquitur Africanus: 25

 

 
 
 
 
 si fas endo plagas caelestum ascendere cuiquam est, 
 mi soli caeli maxima porta patet, 
 
 scilicet quia magnam partem generis humani extinxit ac perdidit.

o in quantis tenebris, Africane, uersatus cs uel potius 
 o poeta, qui per caedes et sanguinem patere hominibus ascensum 
 in caelum putaueris! cui uanitati etiam Cicero adsensit.

est uero inquit Africane: nam et Herculi eadem ista 
 porta patuit; tamquam ipse plane, cum id fieret, ianitor 
 fuerit in caelo.

equidem statuere non possum dolendumne 
 potius an ridendum putem, cum uideam graues et doctos et 
 ut sibi uidentur sapientes uiros in tam miserandis errorum 
 fluctibus uolutari.

si haec est uirtus quae nos inmortales 
 facit, mori equidem malim quam exitio esse quam plurimis.

si aliter inmortalitas parari non potest nisi per sanguinem, 
 quid fiet, si omnes in concordiam consenserint? quod certe 
 fieri poterit, si pernicioso et impio furore proiecto innocentes 
 esse ac iusti uelint. num igitur nemo erit caelo dignus?

num peribit uirtus, quia hominibus in homines saeuire non 
 dabitur? sed isti qui euersiones urbium populorumque summam 
 gloriam conputant, otium publicum non ferent, rapient saeuient 
 et iniuriis insolenter inlatis humanae societatis foedus

 

 
 
 
 inrumpent, ut habere hostem possint, quem (non) sceleratius 
 deleant quam lacessierint.

Nunc ad reliqua pergamus. nomen deorum Cereri ac Libero 
 traditio munerum fecit. possum diuinis docere litteris uinum 
 atque fruges ante progeniem Caeli atque Saturni fuisse in 
 usu hominum, sed ab his sane inuenta esse fingamus.

num 
 potest plus aut maius uideri collegisse fruges iisque fractis 
 panem facere docuisse aut uuas de uitibus lectas expressisse 
 uinumque fecisse quam fruges ipsas aut uites generasse 
 ac protulisse de terra?

reliquerit haec sane deus humanis 
 ingeniis eruenda, tamen fieri non potest quin ipsius sint omnia, 
 qui et sapientiam tribuit homini ut inueniret et illa ipsa quae 
 possent inueniri.

artes quoque inuentoribus suis inmortalitatem 
 peperisse dicuntur, ut Aesculapio medicina, Volcano fabrica. 
 colamus igitur et illos qui fullonicam sutrinamue docuerunt. 
 cur autem figulinae repertori honos non habetur? an quia 
 isti diuites uasa Samia contemnunt?

sunt et aliae artes 
 quarum repertores humanae uitae plurimum profuerunt: cur 
 non et illis adtributa sunt templa?

sed nimirum Minerua 
 est quae omnes repperit, ideoque illi opifices supplicant. ergo 
 ab his sordibus Minerua ascendit in caelum.

est uero cur 
 quisquam derelinquat eum qui terram cum animantibus,

 

 
 
 
 caelum cum astris et luminibus exorsus est, ut eam ueneretur 
 quae telam docuit ordiri.

quid ille qui uulnera in corporibus 
 sanare docuit? num potest esse praestantior quam qui corpora 
 ipsa formauit, sentiendi ac uiuendi rationem dedit, herbas denique 
 ipsas et cetera quibus medendi ars constat excogitauit ac 
 protulit?

At enim dicet aliquis et huic summo qui fecit omnia 
 et illis qui partim profuerunt suam uenerationem esse tribuendam.

primum nec factum est umquam ut qui hos coluit, 
 etiam deum coluerit, neque fieri potest, quoniam si honos 
 idem tribuitur aliis, ipse omnino non colitur, cuius religio est 
 illum esse unum ac solum deum credere.

clamat summus 
 poeta eos omnes qui inuentas uitam excoluere per artes 
 aput inferos esse ipsumque illum repertorem medicinae 
 talis et artis ad Stygias undas fulmine detrusum, ut 
 intellegamus quantum ualeat pater omnipotens, qui etiam deos 
 fulminibus exstinguat.

sed homines ingeniosi hanc secum 
 habebant fortasse rationem: quia deus fulminari non potest, 
 apparet non esse factum. immo uero quia factum est, apparet 
 hominem fuisse, non deum.

mendacium poetarum non in 
 facto est, sed in nomine: metuebant enim malum, si contra 
 publicam persuasionem faterentur quod erat uerum.

quodsi 
 hoc constat inter ipsos, ex hominibus deos factos, cur ergo 
 non credunt poetis, si quando illorum fugas et uulnera et

 

 
 
 
 mortes et bella et adulteria describunt?

quibus de rebus intellegi 
 datur non potuisse ullo pacto fieri deos, quia ne homines 
 quidem probi fuerunt eaque in uita sua gesserunt quae 
 mortem pariunt sempiternam.

Venio nunc ad proprias Romanorum religiones, quoniam 
 de communibus dixi. Romuli nutrix Lupa honoribus est adfecta 
 diuinis, et ferrem, si animal ipsum, cuius figuram gerit.

sed auctor est Liuius Larentinae esse simulacrum et quidem 
 non corporis, sed mentis ac morum. fuit enim Faustuli uxor 
 et propter uulgati corporis uilitatem lupa inter pastores id est 
 meretrix nuncupata est; unde etiam lupanar dicitur.

exemplum 
 scilicet Atheniensium in ea figuranda Romani secuti 
 sunt, apud quos meretrix quaedam nomine Leaena cum tyrannum 
 occidisset, quia nefas erat simulacrum constitui meretricis 
 in templo, animalis effigiem posuerunt cuius nomen gerebat.

itaque ut illi monumentum ex nomine, sic isti ex professione 
 fecerunt. huius nomini etiam dies festus dicatus est et Larentinalia 
 constituta.

nec hanc solam Romani meretricem colunt, 
 sed Faulam quoque, quam Herculis scortum fuisse Verrius 
 scribit. iam quanta ista inmortalitas putanda est, quam 
 etiam meretrices adsecuntur?

Flora cum magnas opes ex

 

 

 

 
 
 
 [ arte meretricia quaesiuisset., populum scripsit heredem certamque 
 pecuniam reliquit, cuius ex annuo faenore suus natalis 
 dies celebraretur editione ludorum, quos appellant Floralia.

quod quia senatui flagitiosum uidebatur, ab ipso nomine argumentum 
 sumi placuit, ut pudendae rei quaedam dignitas adderetur. 
 deam finxerunt esse quae floribus praesit eamque 
 oportere placari, ut fruges cum arboribus aut uitibus bene prospereque 
 florescerent.

eum colorem secutus in Fastis poeta 
 non ignobilem nympham fuisse narrauit quae sit Chloris uocitata 
 eamque Zephyro nuptam quasi dotis loco id accepisse 
 muneris a marito, ut haberet florum omnium potestatem.

honeste 
 quidem ista dicuntur, sed inhoneste turpiterque creduntur 
 nec debent, cum ueritas quaeritur, huiusmodi nos uelamenta 
 decipere.

celebrantur ergo illi ludi conuenienter memoriae 
 meretricis cum omni lasciuia. nam praeter uerborum licentiam, 
 quibus obscenitas omnis effunditur, exuuntur etiam uestibus 
 populo flagitante meretrices, quae tunc mimarum funguntur 
 officio et in conspectu populi usque ad satietatem inpudicorum 
 luminum cum pudendis motibus detinentur.

Cloacinae simulacrum 
 in Cloaca Maxima repertum Tatius consecrauit et quia 
 cuius esset effigies ignorabat, ex loco illi nomen inposuit. Pauorem 
 Palloremque Tullus Hostilius figurauit et coluit.

quid 
 de hoc dicam nisi dignum fuisse qui semper deos suos, sicut 
 optari solet, praesentes haberet? ab hoc illut Marci Marcelli 
 de consecratione Honoris atque Virtutis honestate nominum 
 differt, re congruit.

eadem uanitate Mentem quoque inter 

 

 

 
 
 deos senatus conlocauit, quam profecto si habuisset, eiusmodi 
 sacra numquam suscepisset.

magnum Cicero audaxque 
 consilium suscepisse Graeciam dicit, quod Cupidinum et 
 Amorum simulacra in gymnasiis consecrasset: adulatus 
 est uidelicet Attico et inrisit hominem familiarem.

non enim 
 magnum illut aut omnino consilium dicendum fuit, sed inpudicorum 
 hominum perdita et deplorata nequitia, qui liberos 
 suos, quos erudire ad honestatem deberent, prostituerunt libidini 
 iuuentutis: a quibus flagitiorum deos et in illis potissimum 
 locis, ubi nuda corpora corruptorum luminibus patent, et in 
 illa coli aetate uoluerunt, quae simplex et inprouida prius inretiri 
 et in laqueos potest cadere quam cauere.

quid mirum 
 si ab hac gente uniuersa flagitia manarunt, aput quam uitia 
 ipsa religiosa sunt eaque non modo non uitantur, uerum etiam 
 coluntur? et ideo huic sententiae, tamquam Graecos prudentia 
 uinceret, adiecit: uirtutes enim oportere, non uitia 
 consecrari.

quod si recipis, o Marce Tulli, non uides fore 
 ut inrumpant uitia cum uirtutibus, quia mala bonis adhaerent, 
 et in animis hominum potentiora sunt? quae si uetas consecrari, 
 respondebit tibi eadem illa Graecia se alios deos colere 
 ut prosint, alios uero ne noceant. haec enim semper excusatio 
 est eorum qui mala sua pro diis habent, ut Romani robiginem 
 ac febrem.

si ergo uitia consecranda non sunt, in quo tibi

 

 

 
 
 
 adsentior, ne uirtutes quidem. non enim per se sapiunt aut 
 sentiunt neque intra parietes aut aediculas luto factas, sed 
 intra pectus collocandae sunt et interius conprehendendae, ne 
 sint falsae, si extra hominem fuerint collocatae.

itaque praeclaram 
 illam legem tuam derideo quam ponis his uerbis: ast 
 olla, propter quae datur homini ascensus in caelum, 
 Mentem Virtutem Pietatem Fidem: earumque laudum 
 delubra sunto. atquin haec separari ab homine non possunt. 
 si enim colenda sunt, in homine ipso sint necesse est.

si 
 autem sint extra hominem, quid opus est ea colere quibus 
 careas? uirtus enim colenda est, non imago uirtutis, et colenda 
 est non sacrificio aliquo aut ture aut precatione sollemni, 
 sed uoluntate sola atque proposito.

nam quid est aliut colere 
 uirtutem nisi eam conprehendere animo ac tenere? quod unus 
 quisque simulac coepit uelle, consequitur. hic solus uirtutis 
 est cultus: nam religio ac ueneratio nulla alia nisi unius dei 
 tenenda est.

quid igitur opus est, o uir sapientissime, superuacuis 
 extructionibus loca occupare quae possint humanis usibus 
 cedere? quid sacerdotes constituere uana et insensibilia 
 culturos? quid immolare uictimas? quid tantos sumptus uel 
 fingendis uel colendis imaginibus inpendere?

firmius et incorruptius 
 templum est pectus humanum: hoc potius ornetur, 
 hoc ueris illis numinibus inpleatur.

has ergo falsas consecrationes 
 sequitur quod necesse est. qui enim sic uirtutes

 

 

 
 
 
 colunt id est qui umbras et imagines uirtutum consectantur, 
 ea ipsa quae uera sunt tenere non possunt.

itaque nulla in 
 quoquam uirtus est, uitiis ubique dominantibus, nulla fides, 
 omnia pro se quoque rapiente, nulla pietas, nec consanguineis 
 nec parentibus parcente auaritia et cupiditate in uenena et in 
 ferrum ruente, nulla pax, nulla concordia, publice bellis saeuientibus, 
 priuatim uero inimicitiis usque ad sanguinem furentibus, 
 nulla pudicitia, libidinibus effrenatis omnem sexum et 
 omnes corporis partes contaminantibus.

nec tamen desinunt 
 ea colere quae fugiunt et oderunt. colunt enim ture ac summis 
 digitis quae sensibus intimis horrere debuerunt: qui error 
 omnis ex illius principalis ac summi boni ignoratione descendit.

urbe a Gallis occupata obsessi in Capitolio Romani cum 
 ex mulierum capillis tormenta fecissent, aedem Veneri Caluae 
 consecrarunt.

non igitur intellegunt, quam uanae sint religiones 
 uel ex eo ipso, quod eas his ineptiis cauillantur.

a 
 Lacedaemoniis fortasse didicerant deos sibi ex euentis fingere. 
 qui cum Messenios obsiderent et illi furtim deceptis obsessoribus 
 egressi ad diripiendam Lacedaemonem cucurrissent, a 
 Spartanis mulieribus fusi fugatique sunt.

cognitis autem dolis 
 hostium Lacedaemonii sequebantur. his armatae mulieres obuiam 
 longius exierunt. quae cum uiros suos cernerent parare 
 se ad pugnam, quod putarent Messenios esse, corpora sua 
 nudauerunt.

at illi uxoribus cognitis et aspectu in libidinem 
 concitati, sicuti erant armati permixti sunt, utique

 

 
 
 
 promisce —

nec enim uacabat discernere — sicut iuuenes ab 
 isdem antea missi cum uirginibus, ex quibus sunt Partheniae 
 nati. propter huius facti memoriam aedem Veneri Armatae 
 simulacrumque posuerunt: quod tametsi ex causa turpi uenit, 
 tamen honestius uidetur armatam Venerem consecrasse quam 
 caluam.

eodem tempore Ioui quoque Pistori ara posita est, 
 quod eos in quiete monuisset, ut ex omni frumento quod 
 habebant panem facerent et in hostium castra iactarent: eoque 
 facto soluta esset obsidio desperantibus Gallis inopia subigi 
 posse Romanos. quae ista religionum derisio est?

si earum 
 defensor essem, quid tam grauiter queri possem quam deorum 
 numen in tantum uenisse contemptum, ut turpissimis nominibus 
 ludibrio habeatur?

quis non rideat Fornacem deam uel ; 
 potius doctos uiros celebrandis Fornacalibus operari? quis 
 cum audiat deam Mutam, tenere risum queat? hanc esse 
 dicunt ex qua sint Lares nati et ipsam Laram nominant uel 
 Larundam. quid praestare colenti potest quae loqui non potest?

colitur et (Jaca, quae Herculi fecit indicium de turto 
 boum, diuinitatem consecuta quia prodidit fratrem, et Cunina, 
 quae infantes tuetur in cunis ac fascinum submouet, et Stercutus, 
 qui stercorandi agri rationem primus induxit, et

 

 

 

 
 
 
 Tutinus, in cuius sinu pudendo nubentes praesident, ut illarum 
 pudicitiam prior deus delibasse uideatur, et mille alia portenta, 
 ut iam uaniores qui haec colenda susceperint quam Aegyptios 
 esse dicamus, qui monstruosa et ridicula quaedam simulacra 
 uenerantur.

et haec tamen habent aliquam imaginem. quid 
 qui lapidem colunt informem ac rudem cui nomen est Terminus? 
 hic est quem pro Ioue Saturnus dicitur deuorasse nec 
 inmerito illi honos tribuitur.

nam cum Tarquinius Capitolium 
 facere uellet atque in eo loco multorum deorum sacella 
 essent, consuluit eos per auguria utrum Ioui cederent, et cedentibus 
 ceteris solus Terminus mansit. unde illum poeta 
 Capitoli inmobile saxum uocat.

lam ex hoc ipso quam 
 magnus Iuppiter inuenitur, cui non cessit lapis, ea fortasse 
 fiducia, quod illum de paternis faucibus liberauerat.

facto 
 itaque Capitolio supra ipsum Terminum foramen est in tecto 
 relictum, ut quia non cesserat, libero caelo frueretur: quo ne 
 ipsi quidem fruebantur qui lapidem frui putauerunt..

et. huic 
 ergo publice supplicatur quasi custodi finium deo, qui non tantum 
 lapis, sed etiam stipes interdum est.

quid de ns dicas 
 qui colunt talia nisi ipsos potissimum lapides ac stipites esse?

Diximus de diis ipsis qui coluntur: nunc de sacris ac 
 mysteriis eorum pauca dicenda sunt. aput Cyprios humanam 
 hostiam Ioui Teucrus immolauit idque sacrificium posteris tradidit; 
 quod est nuper Hadriano imperante sublatum.

erat. 
 lex aput Tauros inhumanam et feram gentem, ut Dianae

 

 

 
 
 
 hospites immolarentur, et id sacrificium multis temporibus 
 celebratum est.

Galli Esum atque Teutaten humano cruore 
 placabant. ne Latini quidem huius immanitatis expertes fuerunt, 
 siquidem Latiaris Iuppiter etiamnunc sanguine colitur humano. 
 quid ab his boni precantur qui sic sacrificant?

aut quid tales 
 dii praestare hominibus possunt, quorum poenis propitiantur? 
 sed de barbaris non est adeo mirandum, quorum religio cum 
 moribus congruit: nostri uero qui semper mansuetudinis et 
 humanitatis sibi gloriam uindicauerunt, nonne sacrilegis his 
 sacris immaniores reperiuntur?

ii enim potius scelerati sunt 
 habendi, qui cum sint liberalium disciplinarum studiis expoliti, 
 ab humanitate desciscunt, quam qui rudes et inperiti ad mala 
 facinora bonorum ignoratione labuntur.

apparet tamen antieum 
 esse hunc immolandorum hominum ritum, siquidem Saturnus 
 in Latio eodem genere sacrificii cultus est, non quidem 
 ut homo ad aram immolaretur, sed ut in Tiberim de ponte 
 Muluio mitteretur.

quod ex responso quodam factitatum 
 Varro auctor est: cuius responsi ultimus uersus est talis: 


 
 ϰαὶ ϰεϕαλὰς Ἀίδῃ καὶ τῷ πατρὶ πέμπετε φῶτα . 

 
 [id est hominem] quod quia uidetur ambiguum, et fax illi et 
 homo iaci solet.

uerum id genus sacrificii ab Hercule, cum 

 

 
 
 
 ex Hispania rediret, dicitur esse sublatum, ritu tamen permanente 
 ut pro ueris hominibus imagines iacerentur e scirpo, ut 
 Ouidius in Fastis docet: 
 
 donec in haec uenit Tirynthius arua, quotannis 
 tristia Leucadio sacra peracta modo. 
 illum stramineos in aquam misisse Quirites, 
 Herculis exemplo corpora falsa iaci.

haec sacra Vestales uirgines faciunt, ut ait idem: 
 
 tum quoque priscorum uirgo simulacra uirorum 
 mittere roboreo scirpea ponte solet . 
 
 nam de infantibus qui eidem Saturno immolabantur propter 
 odium Iouis quid dicam non inuenio.

tam barbaros, tam 
 immanes fuisse homines, ut parricidium suum id est taetrum 
 atque exsecrabile humano generi facinus sacrificium uocarent, 
 cum teneras atque innocentes animas, quae maxime est aetas 
 parentibus dulcior, sine ullo respectu pietatis extinguerent 
 immauitatemque omnium bestiarum, quae tamen fetus suos 
 amant, feritate superarent!

o dementiam insanabilem! quid 
 illis isti dii facere amplius possent, si essent iratissimi, quam 
 faciunt propitii, cum suos cultores parricidiis inquinant. orbitatibus 
 mactant, humanis sensibus spoliant?

quid potest 
 esse his hominibus sancti? aut quid in profanis locis faciant 
 qui inter aras deorum summa scelera committunt?

Pescennius Festus in libris historiarum per saturam refert 
 Karthaginienses Saturno humanas hostias solitos immolare 
 et cum uicti essent ab Agathocle rege Siculorum, 
 iratum sibi deum putauisse; itaque ut diligentius 
 piaculum soluerent, ducentos nobilium filios immolasse.

tantum religio potuit suadere malorum. 
 quae peperit saepe scelerosa atque inpia facta.

cui ergo dementissimi homines illo sacrificio consulebant, cum 
 tantam partem ciuitatis occiderent, quantam fortasse ne Agathocles 
 quidem uictor occiderat?

ab isto genere sacrorum 
 non minoris insaniae iudicanda sunt publica illa sacra, quorum 
 alia sunt Matris, in quibus homines suis ipsi uirilibus litant 
 — amputato enim sexu nec uiros se nec feminas faciunt — 
 alia Virtutis, quam eandem Bellonam uocant, in quibus ipsi 
 sacerdotes non alieno, sed suo cruore sacrificant.

sectis 
 namque umeris et utraque manu destrictos gladios exerentes 
 currunt ecferuntur insaniunt. optime igitur Quintilianus in 
 Fanatico istud inquit si deus cogit, iratus est.

etiamne 
 haec sacra sunt? non satius est pecudum modo uiuere quam 
 deos tam inpios, tam profanos, tam sanguinarios colere?

sed 
 unde isti errores et haec tanta flagitia manauerint, suo loco 
 disseremus. interim uideamus et cetera, quae carent scelere, ne 
 studio insectandi uideamur eligere peiora.

Isidis Aegyptiae 

 

 

 

 

 
 
 
 sacra sunt, quatenus filium paruulum uel perdiderit uel inuenerit. 
 nam primo sacerdotes eius deglabrato corpore pectora 
 sua tundunt lamentantur, sicut ipsa cum perdidit fecerat; 
 deinde puer producitur quasi inuentus et in laetitiam luctus 
 ille mutatur. ideo Lucanus: 
 
 numquamque satis quaesitus Osiris.

semper enim perdunt, semper inueniunt. refertur ergo in 
 sacris imago rei quae uere gesta est, quae profecto si quid 
 sapimus declarat mortalem mulierem fuisse ac paene orbam, 
 nisi unicum repperisset. quod illum ipsum poetam minime 
 fugit, apud quem Pompeius adulescens morte patris audita 
 haec loquitur: 
 
 euoluam busto iam numen gentibus Isim 
 et tectum lino spargam per uulgus Osirim.

hic est Osiris, quem Serapim [uel Serapidem] uulgus appellat. 
 solent enim mortuis consecratis nomina immutari, credo 
 ne quis eos putet homines fuisse.

nam et Romulus post 
 mortem Quirinus factus est et Leda Nemesis et Circe Marica. 
 et Ino postquam se praecipitauit, Leucothea materque Matuta 
 et Melicertes filius eius Palaemon atque Portunus.

sacra 
 uero Cereris Eleusinae non sunt his dissimilia. nam sicut

 

 

 
 
 
 ibi Osiris puer planctu matris inquiritur, ita hic ad incestum 
 patrui matrimonium rapta Proserpina: quam quia facibus ex 
 Aetnae uertice accensis quaesisse in Sicilia Ceres dicitur, idcirco 
 sacra eius ardentium taedarum iactatione celebrantur.

aput 
 Lampsacum Priapo litabilis uictima est asellus, cuius sacrificii 
 ratio in Fastis haec redditur. cum dii omnes ad festum Matris 
 Magnae conuenissent epulisque satiati noctem lusibus ducerent, 
 quieuisse humi Vestam somnumque cepisse; ibi Priapum 
 somno eius ac pudicitiae insidiatum, sed illam intempestiuo 
 clamore aselli quo Silenus uehebatur excitatam, libidinem 
 uero insidiatoris esse deceptam ;

hac de causa Lampsacenos 
 asellum Priapo quasi in ultionem mactare consuesse, aput 
 Romanos uero eundem Vestalibus sacris in honorem pudicitiae 
 conseruatae panibus coronari.

quid turpius, quid flagitiosius, 
 quam si Vesta beneficio asini uirgo est? at poeta fabulam 
 finxit.

num ergo illut est uerius quod referunt ii qui Phaenomena 
 conscripserunt, cum de duabus Cancri stellis locuntur 
 quas Graeci ο̌νους uocant, asellos fuisse qui Liberum patrem 
 transuexerint, cum amnem transire non posset, quorum alteri 
 hoc praemium dederit, ut humana uoce loqueretur? itaque inter 
 eum Priapumque ortum esse certamen de obsceni magnitudine: 
 Priapum uictum et iratum interemisse uictorem.

hoe 
 uero multo magis ineptum est, sed poetis licet quidquid uelint.

 

 

 

 
 
 
 non excutio tam deforme mysterium nec Priapum denudo, ne 
 quid appareat risu dignum. finxerint haec sane poetae, sed 
 necesse est maioris alicuius turpitudinis tegendae gratia ficta 
 sint.

quae sit ergo quaeramus. at ea profecto manifesta est. 
 nam sicut Lunae taurus mactatur, quia similia habet cornua, et 

 
 placat equo Persis radiis Hyperiona cinctum, 
 ne detur celeri uictima tarda deo, 
 
 ita in hoc quia magnitudo membri uirilis enormis est, non 
 potuit ei monstro aptior uictima reperiri quam quae posset 
 ipsum cui mactatur imitari.

aput Lindum, quod est oppidum 
 Rhodi, Herculis sacra sunt, quorum a ceteris longe diuersus 
 est ritus, siquidem non εὺϕημία̣ ut Graeci appellant, sed 
 maledictis et execratione celebrantur, eaque pro uiolatis habent, 
 si quando inter sollemnes ritus uel inprudenti alicui exciderit 
 bonum uerbum.

cuius rei haec ratio redditur, si famen ulla 
 esse ratio in rebus uanissimis potest.

Hercules eo cum delatus 
 esset famemque pateretur, aratorem quendam conspexit 
 operantem ab eoque petere coepit, ut sibi unum bouem ueuderet. 
 enimuero ille negauit fieri posse, quod spes sua omnis 
 colendae terrae duobus illis iuuencis niteretur.

Hercules solita 
 uiolentia usus, quia unum accipere non potuit, utrumque sustulit. 
 at ille infelix cum boues suos mactari uideret, iniuriam 
 suam maledictis ultus est, quod homini eleganti et urbano 
 gratissimum fuit.

nam dum comitibus suis epulas apparat

 

 

 
 
 
 dumque alienos boues deuorat, illum sibi amarissime conuiciantem 
 cum risu et cachinnis audiebat.

sed postquam Hercoli 
 diuinos honores ob admirationem uirtutis deferri placuit, 
 a ciuibus ara ei posita est, quam de facto βούζυγον nominauit, 
 ad quam duo iuncti boues immolarentur sicut illi quos abstulerat 
 aratori, eumque ipsum sibi constituit sacerdotem ac praecepit, 
 ut isdem maledictis semper in celebrandis sacrificiis 
 uteretur, quod negaret se umquam epulatum esse iucundius.

haec iam non sacra sunt, sed sacrilegia, in quibus id sanctum 
 ducitur, quod in aliis si fiat, etiam seuerissime uindicatur.

ipsius autem Cretici Iouis sacra quid aliut quam quomodo sit 
 aut subtractus patri aut nutritus ostendunt? capella est Amaltheae 
 nymphae; quae uberibus suis aluit infantem: de qua 
 Germanicus Caesar in Arateo carmine sic ait: 
 
 illa putatur 
 nutrix esse Iouis, si uere Iuppiter infans 
 ubera Cretaeae mulsit fidissima caprae, 
 sidere quae claro gratum testatur alumnum.

huius capellae corio usum esse pro scuto Iouem contra 
 Titanas dimicantem Musaeus auctor est, unde a poetis 
 αὶγίοχος nominatur. ita quidquid est gestum in abscondendo

 

 

 
 
 
 puero, id ipsum per imaginem geritur in sacris.

sed et matris 
 eius mysterium idem continet; quod Ouidius exponit in Fastis: 
 
 ardua iam dudum resonat tinnitibus Ide, 
 tutus ut infanti uagiat ore puer. 
 pars clipeos sudibus, galeas pars tundit inanes, 
 hoc Curetes habent, hoc Corybantes opus. 
 res latuit priscique manent imitamina facti, 
 aera deae comites raucaque terga mouent. 
 cymbala pro galeis, pro scutis tympana pulsant., 
 tibia dat Phrygios ut dedit ante modos .

hanc totam opinionem quasi a poetis fictam Sallustius respuit 
 uoluitque ingeniose interpretari, cur altores. Iouis dicantur 
 fuisse Curetes, et sic ait, quia principes diuini intellegendi 
 fuerunt, uetustatem ut cetera in maius componentem 
 altores Iouis celebrauisse.

quantum errauerit 
 homo eruditus, iam res ipsa declarat. si enim princeps est 
 Iuppiter et deorum et religionum, si ante illum nulli dii uulgo 
 colebantur, quia nondum nati fuerant qui coluntur, apparet 
 Curetas ex diuerso principes fuisse diuini non intellegendi, per 
 quos error omnis inductus est et dei ueri memoria sublata.

ex ipsis itaque mysteriis et caerimoniis intellegere debuerunt 
 hominibus se mortuis supplicare.

non igitur exigo, ut aliquis

 

 

 
 
 
 poetarum fictionibus credat: qui hos mentiri putat, pontificum 
 ipsorum scripta consideret et quidquid est litterarum ad sacra 
 pertinentium reuoluat: plura fortasse quam nos adferimus inueniet, 
 ex quibus intellegat inania inepta commenticia esse 
 omnia quae pro sanctis habentur.

si quis autem percepta 
 sapientia deposuerit errorem, profecto ridebit ineptias hominum 
 paene dementium, illos dico qui uel inhonesto saltatu tripudiant 
 uel qui nudi uncti coronati aut personati aut luto obliti 
 currunt. quid de scutis uetustate iam putribus dicam?

quae 
 cum portant, deos ipsos se gestare umeris arbitrantur.

nam 
 Furius Bibaculus inter praecipua pietatis exempla numeratur: 
 qui cum praetor esset, tamen lictoribus praeeuntibus ancile 
 portauit, cum haberet magistratus beneficio muneris eius uacationem.

non ergo ille Funus, sed plane furiosus fuit, qui 
 praeturam hoc ministerio se putauit ornare. merito igitur, cum 
 haec a uiris non inperitis ac rudibus fiant, Lucretius exclamat: 
 
 o stultas hominum mentes, o pectora caeca! 
 qualibus in tenebris uitae quantisque periclis 
 degitur hoc aeui quodcumque est!

quis haec ludibna non rideat qui habeat aliquid sanitatis, cum 
 uideat homines uelut mente captos ea serio facere, quae si 
 quis faciat in lusum nimis lasciuus et ineptus esse uideatur?

Harum uanitatum aput Romanos auctor et constitutor 
 Sabinus ille rex fuit, qui maxime animos hominum rudes atque 
 inperitos nouis superstitionibus implicauit: quod ut faceret 
 aliqua cum auctoritate, simulauit cum dea Egeria nocturnos 
 se habere congressus.

erat spelunca quaedam peropaca in 
 nemore Aricino, unde riuus perenni fonte manabat. huc se 
 remotis arbitris inferre consueuerat, ut mentiri posset monitu 
 deae coniugis ea sacra populo se tradere, quae acceptissima 
 diis essent.

uidelicet astutiam Minois uoluit imitari, qui se 
 in antrum Iouis recondebat et ibi diu moratus leges tamquam 
 sibi a Ioue traditas adferebat, ut homines ad parendum non 
 modo imperio, sed etiam religione constringeret.

nec difficile 
 sane fuit persuadere pastoribus. itaque pontifices flamines 
 Salios augures creauit, deos per familias discripsit: sic noui 
 populi feroces animos mitigauit et ad studia pacis a rebus 
 bellicis auocauit.

sed cum alios falleret, se ipsum tamen 
 non fefellit. nam post annos plurimos Cornelio et Baebio consulibus 
 in agro scribae Petili sub Ianiculo arcae duae lapideae 
 sunt repertae a fossoribus, quarum in altera corpus Numae 
 fuit, in altera septem Latini libri de iure pontificio, item Graeci 
 totidem de disciplina sapientiae scripti, quibus religiones non 
 eas modo quas ipse instituerat, sed omnes praeterea dissoluit.

 

 

 
 
 
 qua re ad senatum delata decretum est, ut hi libri abolerentur.

ita eos Quintus Petilius praetor urbanus in contione populi 
 concremauit.

insipienter id quidem: quid enim profuit libros 
 esse combustos, cum hoc ipsum, quod sunt ideo combusti, quia 
 religionibus derogabant, memoriae sit traditum?

nemo ergo 
 tunc in senatu non stultissimus: potuerunt enim et libri aboleri 
 et tamen res in memoriam non exire. ita dum uolunt 
 etiam posteris adprobare quanta pietate defenderint religiones, 
 auctoritatem religionum ipsarum testando minuerunt.

sed ut 
 Pompilius aput Romanos institutor ineptarum religionum fuit, 
 sic ante Pompilium Faunus in Latio, qui et Saturno auo nefaria 
 sacra constituit et Picum patrem inter deos honorauit et 
 sororem suam Fentam Faunam eandemque coniugem consecrauit; 
 quam Gauius Bassus tradit Fatuam nominatam, 
 quod mulieribus fata canere consuesset ut Faunus 
 uiris.

eandem Varro scribit tantae pudicitiae fuisse, 
 ut nemo illam quoad uixerit praeter suum uirum mas 
 uiderit nec nomen eius audierit.

idcirco illi mulieres 
 in operto sacrificant et Bonam Deam nominant. et 
 Sextus Clodius in eo libro quem Graece scripsit, refert Fauni 
 hanc uxorem fuisse; quae quia contra morem decusque 
 regium clam uini ollam ebiberat et ebria facta 
 erat, uirgis myrteis a uiro ad mortem usque caesam; 
 postea uero cum eum facti sui paeniteret ac desiderium

 

 

 
 
 
 eius ferre non posset, diuinum illi honorem detulisse; 
 idcirco in sacris eius obuolutam uini amphoram poni.

reliquit ergo posteris Faunus quoque non parum erroris, quem 
 tamen prudentes quique perspiciunt.

nam Lucilius eorum 
 stultitiam, qui simulacra deos putant esse, deridet his uersibus: 
 
 terriculas Lamias, Fauni quas Pompiliique 
 instituere Numae, tremit has, hic omnia ponit. 
 ut pueri infantes credunt signa omnia aena 
 uiuere et esse homines, sic isti omnia ficta 
 uera putant, credunt signis cor inesse in aenis. 
 pergula pictorum, ueri nihil, omnia ficta!

poeta quidem stultos homines infantibus conparauit, at ego 
 multo inprudentiores esse dico. illi enim simulacra homines 
 putant esse, hi deos; illos aetas facit putare quod non est, hos 
 stultitia; illi utique breui desinent falli, horum uanitas et durat.

semper et crescit. sacra Liberi patris primus Orpheus induxit 
 in Graecia primusque celebrauit in monte Boeotiae Thebis 
 ubi Liber natus est proximo; qui cum frequenter citharae 
 cantu personaret, Cithaeron appellatus est.

ea sacra etiamnunc 
 Orphica nominantur, in quibus ipse postea dilaceratus et

 

 

 

 
 
 
 carptas est; et fuit per eadem fere tempora quibus Faunus.

sed quis aetate praecesserit dubitari potest, siquidem per eosdem 
 annos Latinus Priamusque regnarunt, item patres eorum 
 Faunus et Laomedon, quo regnante Orpheus cum Argonautis 
 ad Iliensium litus accessit.

procedamus igitur ulterius et 
 quaeramus, quis omnino colendorum deorum primus auctor 
 extiterit.

Didymus m libris ἐξηγήσεως Πινδαριϰη̆ς ait Melissea 
 Cretensium regem primum diis sacrificasse ac ritus 
 nouos sacrorumque pompas introduxisse; huius duas 
 fuisse filias, Amaltheam et Melissam, quae Iouem 
 puerum caprino lacte ac melle nutrierint —

unde poetica 
 illa fabula originem sumpsit apes aduolasse atque os pueri 
 melle complesse —; Melissam uero a patre primam sacerdotem 
 Matri Magnae constitutam, unde adhuc eiusdem 
 Matris antistites Melissae nuncupentur.

Historia 
 uero Sacra testatur ipsum Iouem postquam rerum potitus 
 sit, in tantam uenisse insolentiam, ut ipse sibi fana 
 in multis locis constituerit.

nam cum terras circumiret, 
 ut in quamque regionem uenerat, reges principesue populorum 
 hospitio sibi et amicitia copulabat et cum a quoque digrederetur, 
 iubebat sibi fanum creari hospitis sui nomine, quasi ut posset 
 amicitiae ac foederis memoria conseruari.

sic constituta sunt 

 

 

 
 
 
 templa Ioui Ataburio, Ioui Labryandio: Ataburus enim et Labryandus 
 hospites eius atque adiutores in bello fuerunt; item 
 Ioui Laprio, Ioui Molioni, Ioui Casio et quae sunt in eundem 
 modum. quod ille astutissime excogitauit, ut et sibi honorem 
 diuinum et hospitibus suis perpetuum nomen adquireret cum 
 religione coniunctum.

gaudebant ergo illi et huic imperio 
 eius libenter obsequebantur et nominis sui gratia ritus annuos 
 et festa celebrabant.

simile quiddam in Sicilia fecit Aeneas, 
 cum conditae urbi Acestae hospitis nomen inposuit, ut eam 
 postmodum laetus ac libens Acestes diligeret augeret ornaret.

hoc modo religionem cultus sui per orbem terrae Iuppiter seminauit 
 et exemplum ceteris ad imitandum dedit.

siue igitur 
 a Melisseo, sicut Didymus tradidit, colendorum deorum ritus 
 effluxit siue ab ipso Ioue, ut Euhemerus, de tempore tamen 
 constat quando dii coli coeperint.

Melisseus quidem multum 
 antecessit aetate, quippe qui educauerit Iouem pro nepote. et 
 idcirco fieri potest ut uel ante uel adhuc puero Ioue deos colere 
 instituerit id est alumni sui matrem (Opem) et auiam Tellurem, 
 quae fuit Urani coniunx, patremque Saturnum et ipse hoc 
 exemplo atque instituto Iouem ad tantam superbiam prouexerit, 
 ut postea sibi diuinos honores auderet assumere.

Nunc, quoniam uanarum superstitionum originem deprehendimus, 
 superest ut etiam tempora colligamus, per quae

 

 
 
 
 fuerint illi quorum memoria colitur.

Theophilus in libro de 
 temporibus ad Autolycum scripto ait in historia sua Thallum 
 dicere quod Belus, quem Babylonii et Assyrii 
 colunt, antiquior Troiano bello fuisse inueniatur annis 
 trecentis uiginti duobus, Belum autem Saturni aequalem 
 fuisse et utrumque uno tempore adoleuisse. 
 quod adeo uerum est, ut ratione ipsa colligi possit.

nam pt 
 Agamemnon, qui gessit Troicum bellum, Iouis abnepos fuit 
 et Achilles Aiaxque pronepotes, et Ulixes eodem gradu proximus, 
 Priamus quidem longa serie.... sed auctores quidam 
 tradunt Dardanum et Iasium Corythi filios fuisse, non 
 Ionis: nec enim si ita fuisset, ad usus inpudicos Ganymeden 
 pronepotem suum habere potuisset.

itaque parentibus illorum 
 quos supra nominaui si congruentes annos diuidas, numerus 
 consentiet. ab excidio autem Troianae urbis colliguntur anni 
 mille quadringenti septuaginta.

ex hac temporum ratione 

 

 

 

 
 
 
 manifestum est ante annos non amplius quam mille octingentos 
 natum esse Saturnum, qui sator omnium deorum fuit. non 
 ergo isti glorientur sacrorum uetustate, quorum et origo et 
 ratio et tempora deprehensa sunt.

Restant adhuc aliqua quae ad coarguendas religiones falsas 
 plurimum ualeant, sed iam finem libro facere decreui, ne 
 modum excedat.

ea enim plenius sunt exequenda, ut ommbus 
 refutatis quae ueritati uidentur obstare homines qui bonorum 
 ignorantia uagantur incerti ad religionem ueram possimus 
 inbuere.

primus autem sapientiae gradus est falsa intellegere, 
 secundus uera cognoscere. ergo aput quem prima haec

institutio nostra profecerit, qua falsa deteximus, excitabitur 
 ad ueri cognitionem, qua nulla est homini iucundior uoluptas, 
 et erit iam caelestis disciplinae sapientia dignus, qui ad cognoscenda 
 cetera libens ac paratus accesserit.

Quamquam primo libro religiones deorum falsas esse monstrauerim, 
 quod ii quorum uarios dissimilesque cultus per 
 uniuersam terram consensus hominum stulta persuasione suscepit, 
 mortales fuerint functique uita diuinae necessitati morte 
 concesserint, tamen ne qua dubitatio relinquatur, hic secundus 
 liber fontem ipsum patefaciet errorum causasque omnes 
 explicabit, quibus decepti homines et primitus deos esse crediderint 
 et postmodum persuasione inueterata in susceptis prauissime 
 religionibus perseuerauerint.

gestio enim conuictis inanus 
 et hominum inpia uanitate detecta singularis dei adserere 
 maiestatem, suscipiens utilius et maius officium reuocandi homines 
 a prauis itineribus et in gratiam secum ipsos reducendi, 
 ne se, ut quidam philosophi faciunt, tanto opere despiciant 
 neue se infirmos et superuacuos et nihili et frustra omnino 
 natos putent, quae opinio plerosque ad uitia compellit.

nani 
 dum existimant nulli deo esse nos curae aut post mortem nihil 
 futuros, totos se libidinibus addicunt et dum licere sibi putant, 
 hauriendis uoluptatibus sitienter incumbunt, per quas inprudentes 
 in laqueos mortis incurrant.

ignorant enim quae sit 

 
 
 
 hominis ratio: quam si tenere uellent, in primis dominum 
 suum agnoscerent, uirtutem iustitiamque sequerentur, terrenis 
 figmentis animas suas non substernerent, mortiferas libidinum 
 suauitates non adpeterent, denique se ipsos magni aestimarent 
 atque intellegerent plus esse in homine quam uidetur: cuius 
 uim condicionemque non aliter posse retineri, nisi cultum ueri 
 parentis sui deposita prauitate susceperint.

equidem sicut 
 oportet de summa rerum saepenumero cogitans admirari soleo, 
 maiestatem dei singularis quae continet regitque omnia in 
 tantam uenisse obliuionem, ut quae sola debeat coli, sola potissimum 
 neclegatur, homines autem ipsos ad tantam caecitatem 
 esse deductos, ut uero ac uiuo deo mortuos praeferant, 
 terrenos autem sepultosque in terra ei qui fundator 
 ipsius terrae fuit.

et tamen huic inpietati hominum posset 
 uenia concedi, si omnino ab ignorantia diuini nominis ueniret 
 hic error. cum uero ipsos deorum cultores saepe uideamus 
 deum summum et confiteri et praedicare, quam sibi ueniam 
 sperare possint inpietatis suae qui non adgnoscunt cultum eius, 
 quem prorsus ignorari ab homine fas non est?

nam et cum 
 iurant et cum optant et cum gratias agunt, non Iouem aut 
 deos multos, sed deum nominant: adeo ueritas ipsa cogente 
 natura etiam ab inuitis pectoribus erumpit.

quod quidem 
 non faciunt in prosperis rebus. nam tum maxime deus ex 
 memoria hominum elabitur, cum beneficiis eius fruentes

 

 
 
 
 honorem dare diuinae indulgentiae debent.

at uero si qua necessitas 
 grauis presserit, tunc deum recordantur: si belli terror 
 infremuit, si morborum pestifera uis incubuit, si alimenta frugibus 
 longa siccitas denegauit, si saeua tempestas, si grando 
 ingruit., ad deum confugitur, a deo petitur auxilium, deus ut 
 subueniat oratur.

si quis in mari uento saeuiente iactatur, 
 hunc inuocat, si quis aliqua ui adflictatur, hunc potius inplorat, 
 si quis ad extremam mendicandi necessitatem deductus 
 uictum precibus exposcit, deum solum obtestatur, per eius 
 diuinum atque unicum nomen hominum sibi misericordiam 
 quaerit.

numquam igitur dei meminerunt, nisi dum in 
 malis sunt: postquam metus deseruit et pericula recesserunt, 
 tum uero alacres ad deorum templa concurrunt, his libant, 
 his sacrificant, hos coronant.

deo autem quem in ipsa necessitate 
 implorauerant, ne uerbo quidem gratias agunt. adeo 
 ex rerum prosperitate luxuria, ex luxuria uero ut uitia omnia 
 sic inpietas aduersus deum nascitur.

quanam istut ex causa 
 fieri putemus nisi esse aliquam peruersam potestatem, quae 
 ueritati sit semper inimica, quae humanis erroribus gaudeat, 
 cui unum ac perpetuum sit opus offundere tenebras et hominum 
 caecare mentes, ne lucem uideant, ne denique in caelum aspiciant 
 ac naturam corporis sui seruent?

nam cum ceterae 

 

 

 

 

 
 
 
 animantes pronis corporibus in humum spectent, quia rationem 
 ac sapientiam non acceperunt, nobis autem status rectus, sublimis 
 uultus ab artifice deo datus sit, apparet istas religiones 
 deorum non esse rationis humanae, quia curuant caeleste animal 
 ad ueneranda terrena.

parens enim noster ille unus et 
 solus cum fingeret hominem id est animal intellegens et rationis 
 capax, eum uero ex humo subleuatum ad contemplationem 
 sui artificis erexit. quod optime ingeniosus poeta signauit: 
 
 pronaque cum spectent animalia cetera terram, 
 os homini sublime dedit caelumque uidere 
 iussit et erectos ad sidera tollere uultus.

hinc utique ἄνθρωπον Graeci appellauerunt, quod sursum spectet. 
 ipsi ergo sibi renuntiant seque hominum nomine abdicant qui 
 non sursum aspiciunt, sed deorsum: nisi forte id ipsum quod 
 recti sumus sine causa homini adtributum putant.

spectare 
 nos caelum deus uoluit utique non frustra. nam et aues et 
 ex mutis paene omnia caelum uident, sed nobis proprie datum 
 est caelum rigidis ac stantibus intueri, ut religionem ibi quaeramus, 
 ut deum, cuius illa sedes est, quoniam oculis non possumus, 
 animo contemplemur: quod profecto non facit qui aes 
 aut lapidem, quae sunt terrena, ueneratur.

est autem prauissimum, 
 cum ratio corporis recta sit, quod est temporale, ipsum

 

 

 

 
 
 
 uero animum, qui sit aeternus, humilem fieri, cum figura et 
 status nihil aliut significet nisi mentem hominis eo spectare 
 oportere quo uultum, et animum tam rectum esse debere quam 
 corpus, ut id cui dominari debet imitetur.

uerum homines 
 et nominis sui et rationis obliti oculos suos ab alto deiciunt 
 soloque defigunt ac timent opera digitorum suorum, quasi uero 
 quicquam esse possit artifice suo maius.

Quae igitur amentia est aut ea fingere quae ipsi postmodum 
 timeant aut timere quae finxerint? \'non ipsa\' inquiunt 
 \'timemus, sed eos ad quorum imaginem ficta et quorum nominibus 
 consecrata sunt.\' nempe ideo timetis, quod eos in caelo 
 esse arbitramini: neque enim, si dii sunt, aliter fieri potest.

cur igitur oculos non in caelum tollitis et aduocatis eorum 
 nominibus in aperto sacrificia celebratis? cur ad parietes et 
 ligna et lapides potissimum quam illo spectetis, ubi eos esse 
 credatis? quid sibi templa, quid arae uolunt, quid denique ipsa 
 simulacra, quae aut mortuorum aut absentium monumenta 
 sunt?

nam omnino fingendarum similitudinum ratio idcirco 
 ab hominibus inuenta est, ut posset eorum memoria retineri 
 qui uel morte subtracti uel absentia fuerant separati.

deos 
 igitur in quorum numero reponemus? si in mortuorum, quis 
 tam stultus ut colat? si in absentium, colendi ergo non sunt, 
 si nec uident quae facimus nec audiunt quae precamur.

si 
 autem dii absentes esse non possunt, qui quoniam diuini sunt, 
 in quacumque parte mundi fuerint, uident et audiunt uniuersa, 
 superuacua sunt ergo simulacra illis ubique praesentibus,

 

 

 
 
 
 cum satis sit audientium nomina precibus aduocare.

at enim 
 praesentes non nisi ad imagines suas adsunt. ita plane: quemadmodum 
 uulgus existimat mortuorum animas circa tumulos 
 et corporum suorum reliquias oberrare.

set tamen postquam 
 deus ille praesto esse coepit, iam simulacro eius opus non est. 
 quaero enim, si quis imaginem hominis peregre constituti contempletur 
 saepius, ut ex ea solacium capiat absentis, num idem 
 sanus esse uideatur, si eo reuerso atque praesente in contemplanda 
 imagine perseueret eaque potius quam ipsius hominis 
 aspectu frui uelit?

minime profecto. et tamen hominis imago 
 necessaria tum uidetur, cum procul abest, superuacua futura, 
 cum praesto est, dei autem, cuius numen ac spiritus ubique diffusus 
 abesse numquam potest, semper utique superuacua est.

sed uerentur ne omnis illorum religio inanis sit et uana, si nihil 
 in praesenti uideant quod adorent, et ideo simulacra constituunt, 
 quae quia mortuorum sunt imagines, similia sunt mortuis: 
 omni enim sensu carent.

dei autem m aeternum umentis 
 uiuum et sensibile debet esse simulacrum. quod si a similitudine 
 id nomen accepit, qui possunt ista simulacra deo similia 
 iudicari quae nec sentiunt nec mouentur? itaque simulacrum 
 dei non illut est quod, digitis hominis ex lapide aut aere aliaue 
 materia fabricatur, sed ipse homo, quoniam et sentit et mouetur 
 et multas magnasque actiones habet.

nec intellegunt homines 
 ineptissimi quod, si sentire simulacra et moueri possent, 
 ultro adoratura hominem fuissent a quo sunt expolita: quae

 
 
 
 essent aut incultus et horridus lapis ant materia informis ac 
 rudis, nisi fuissent ab homine formata.

homo igitur illorum 
 quasi parens putandus est, per cuius manus nata sunt, per 
 quem figuram speciem pulchritudinem habere coeperunt, et 
 ideo melior qui fecit quam illa quae facta sunt.

et tamen 
 factorem ipsum nemo suspicit aut ueretur: quae fecit timent, 
 tamquam possit plus esse in opere quam in opifice.

recte 
 igitur Seneca in libris moralibus simulacra inquit deorum 
 uenerantur, illis supplicant genu posito, illa adorant, 
 illis per totum adsident diem aut adstant, illis stipem 
 iaciunt, uictimas caedunt: et cum haec tanto opere suspiciant, 
 fabros qui illa fecere contemnunt.

quid inter 
 se tam contrarium quam statuarium despicere, statuam adorare 
 et eum ne in conuictum quidem admittere qui tibi deos 
 faciat? quam ergo uim, quam potestatem habere possunt, 
 cum ipse qui fecit illa non habeat? sed ne haec quidem 
 dare iis potuit quae habebat, uidere audire loqui moueri.

quisquamne igitur tam ineptus est, ut putet aliquid esse 
 in simulacro dei, in quo ne hominis quidem quicquam est 
 praeter umbram ? sed haec nemo considerat: infecti sunt 
 enim persuasione (uana) ac mentes eorum penitus sucum stultitiae 
 perbiberunt.

adorant ergo insensibilia qui sentiunt, 

 

 

 
 
 
 inrationabilia qui sapiunt, exanima qui uiuunt, terrena qui oriuntur 
 a caelo.

iuuat igitur uelut in aliqua sublimi specula 
 constitutum, unde uniuersi exaudire possint, Persianum illud 
 proclamare : 
 
 o curuae in terris animae et caelestium inanes ! 
 
 caelum potius intuemini, ad cuius spectaculum uos excitauit 
 ille artifex uester deus.

ille uobis sublimem uultum dedit, 
 uos in terram curuamini, uos altas mentes et ad parentem 
 suum cum corporibus suis erectas ad inferiora deprimitis tamquam 
 uos paeniteat non quadrupedes esse natos.

tas non 
 est caeleste animal cum terrenis in terramque uergentibus 
 coaequari. quid uos beneficiis caelestibus orbatis pronique in 
 humum uestra sponte procumbitis? humi enim miseri uolutamini, 
 cum deorsum quaeritis quod in sublimi quaerere debuistis.

nam ista mortalium digitorum ludicra et fragilia 
 figmenta ex quolibet materiae genere formata quid aliut sunt 
 nisi terra ex qua nata sunt?

quid ergo rebus inferioribus 
 subiacetis? quid capitibus uestris terram superponitis? cum 
 enim uos terrae submittitis humilioresque facitis, ipsi uos ultro 
 ad inferos mergitis ad mortemque damnatis, quia nihil est inferius 
 et humilius terra nisi mors et inferi.

quae si effugere

 

 
 
 
 uelletis, subiectam pedibus uestris terram contemneretis corporis 
 statu saluo, quod idcirco rectum accepistis, quo oculos atque 
 mentem cum eo qui fecit conferre possetis.

contemnere autem 
 et calcare terram nihil aliut est quam simulacra non adorare, 
 quia de terra ficta sunt, item diuitias non concupiscere, uoluptates 
 corporis spernere, quia opes et corpus ipsum cuius hospitio 
 utimur terra est. uiuum colite, ut uiuatis: moriatur 
 enim necesse est qui se suamque animam mortuis adiudicauit.

Sed quid prodest ad uulgus et ad homines inperitos hoc 
 modo contionari, cum uideamus etiam doctos ac prudentes uiros, 
 cum religionum intellegant uanitatem, nihilo minus tamen in 
 iis ipsis quae damnant colendis nescio qua prauitate perstare? 
 intellegebat Cicero falsa esse quae homines adorarent.

nam 
 cum multa dixisset quae ad euersionem religionum ualerent, 
 ait tamen non esse illa uulgo disputanda, ne susceptas 
 publice religiones disputatio talis extinguat.

quid eo 
 facias, qui cum errare se sentiat, ultro ipse in lapides inpingat, 
 ut populus omnis offendat, ipsi sibi oculos eruat, ut omnes 
 caeci sint? qui nec de aliis bene mereatur quos patitur errare 
 nec de se ipso qui alienis accedit erroribus nec utitur 
 tandem sapientiae suae bono, ut factis impleat quod mente 
 percepit, sed prudens et sciens pedem laqueo inserit, ut simul 
 cum ceteris quos liberare ut prudentior debuit et ipse capiatur.

quin potius si quid tibi, Cicero, uirtutis est, experire populum 
 sapientem. digna res est ubi omnes eloquentiae tuae 
 exersas non enim uerendum est ne te in tam bona 
 causa deciciat deficiat oratio, qui saepe etiam malas copiose ac fortiter 
 decendisti defendisti .

sed nimirum Socratis carcerem times ideoque 
 pattoruium patrocinium ueritatis suscipere non audes. at mortem ut sapretts sapiens 
 contemnere debuisti, et erat multo pulchrius ut ob 
 benedicta potius quam ob maledicta morerere, nec plus tibi 
 laudis Philippicae adferre potuerunt quam discussus error geueris 
 humani et mentes hominum ad sanitatem tua disputatione 
 reuocatae.

sed concedamus timiditati, quae in sapiente 
 esse non debet: quid ergo ipse in eodem uersaris errore? uideo 
 te terrena et manu facta uenerari: uana esse intellegis et 
 tamen eadem facis quae faciunt ii quos ipse stultissimos confiteris.

quid igitur profuit uidisse te ueritatem, quam nec 
 defensurus esses nec secuturus? sed libenter errant etiam ii 
 qui errare se sentiunt: quanto magis uulgus indoctum, quod 
 pompis inanibus gaudet animisque puerilibus spectat omnia, 
 oblectatur friuolis et specie simulacrorum capitur nec ponderare 
 secum unam quamque rem potest, ut intellegat nihil colendum 
 esse quod oculis mortalibus cernitur, quia mortale sit 
 necesse est!

nec mirandum est si deum non uideat, cum 
 ipsi ne hominem quidem uideant quem uidere se credunt. hoc 
 enim quod oculis subiectum est non homo, sed hominis receptaculum 
 est: cuius qualitas et figura non ex liniamentis uasculi 
 quo continetur, sed ex factis ac moribus peruidetur.

qui

 
 
 
 ergo colunt simulacra, corpora sunt hominibus carentia, quia 
 se corporalibus dediderunt nec uident plus aliquid mente quam 
 corpore, cum sit animi officium ea subtilius cernere quae acies 
 corporalis non potest intueri.

quos homines idem ille philosophus 
 ac poeta grauiter accusat tamquam humiles et abiectos, 
 qui contra naturae suae rationem ad ueneranda se terrena 
 prosternant. ait enim: 
 
 et faciunt animos humiles formidine diuum 
 depressosque premunt ad terram. 
 
 aliut quidem ille cum haec diceret, sentiebat, nihil utique colendum 
 esse, quoniam dii humana non curent.

denique alio 
 loco religiones et cultus deorum inane esse officium confitetur: 
 
 nec pietas ulla est uelatum saepe uideri 
 uertere se ad lapidem atque omnis accedere ad aras 
 et procumbere humi prostratum et pandere palmas 
 ante deum delubra nec aras sanguine multo 
 spargere quadrupedum nec uotis nectere uota. 
 
 quae profecto si cassa sunt, non oportet sublimes et excelsos 
 animos auocari atque in terram premi, sed nihil aliut quam 
 caelestia cogitare.

inpugnatae sunt ergo a prudentioribus 
 falsae religiones, quia sentiebant esse falsas, sed non est inducta 
 uera, quia qualis aut ubi esset ignorabant.

itaque sic 
 habuerunt tamquam nulla esset omnino, quia ueram non poterant 
 inuenire, et eo modo inciderunt in errorem multo maiorem

 

 

 
 
 
 quam illi qui falsam tenebant.

nam isti fragilium cultores 
 quamuis sint inepti, quia caelestia constituunt in rebus corruptibilibus 
 atque terrenis, aliquid tamen sapientiae retinent 
 et habere ueniam possunt, qui summum hominis officium etsi 
 non re ipsa, tamen proposito tenent, siquidem hominum atque 
 mutorum uel solum uel certe maximum in religione discrimen 
 est.

hi uero quanto fuerunt sapientiores, quod intellexerunt 
 falsae religionis errorem, tanto sunt facti stultiores, quod esse 
 aliquam ueram non putauerunt.

itaque quoniam facilius cst 
 de alienis iudicare quam de suis, dum aliorum praecipitium 
 uident, non prospexerunt quid ante pedes suos esset.

in 
 utraque igitur parte et summa stultitia inuenitur et odor quidam 
 sapientiae, ut possis dubitare quos dicas potissimum stultiores, 
 illosne qui falsam religionem suscipiunt an eos qui 
 nullam.

sed ut dixi uenia coucedi potest inperitis et qui se 
 sapientes non esse fateantur: iis uero non potest, qui sapientiam 
 professi stultitiam potius exhibent.

non sum equidem 
 tam iniquus, ut eos putem diuinare debuisse ut ueritatem 
 per se ipsos inuenirent, quod ego fieri non posse confitear, 
 sed hoc ab iis exigo quod ratione ipsa praestare potuerunt.

facerent enim prudentius, si et intellegerent esse aliquam 
 ueram religionem et falsis inpugnatis aperte pronuntiarent 
 eam quae uera esset ab hominibus non teneri. sed mouerit 
 eos fortasse illut, quod si qua esset uera religio, exereret se 
 ac uindicaret nec pateretur esse aliut quicquam.

uidere enim 
 nullo modo poterant quare aut a quo et quemadmodum religio

 
 
 
 uera opprimeretur, quod est diuini sacramenti et caelestis arcani: 
 id uero nisi doceatur, aliquis scire nullo pacto potest. 
 summa rei haec est.

mperiti et iusipieutes falsas reiigioucs 
 pro ueris habent, quia neque ueram sciunt neque falsam intellegunt, 
 prudentiores autem quia ueram nesciunt, aut in his 
 quas falsas esse intellegunt perseuerant, ut aliquid tenere uideantur, 
 aut omnino nihil colunt, ne incidant in errorem, cum 
 id ipsum maximi sit erroris, uitam pecudum sub figura hominis 
 imitari.

falsum uero intellegere est quidem sapientiae, sed 
 humanae, ultra hunc gradum procedi ab homine non potest, 
 itaque multi philosophorum religiones ut docui sustulerunt: 
 uerum autem scire diuinae sapientiae est; homo autem per se 
 ipsum peruenire ad hanc scientiam non potest, nisi doceatur 
 a deo.

ita philosophi quod summum fuit humauae sapicntiae 
 adsecuti sunt, ut intellegerent quid non sit: illud adsequi nequiuerunt, 
 ut dicerent quid sit. nota Ciceronis uox est: utinam 
 tam facile uera inuenire possem quam falsa conuincere.

quod quia uires humanae condicioiiis excedit, eius 
 officii facultas nobis adtributa est, quibus tradidit deus scientiam 
 ueritatis. cui explicandae quattuor posteriores libri seruient: 
 nunc interim falsa ut coepimus detegamus.

Quid igitur maiestatis possunt habere simulacra, quae 
 fuerunt in homunculi potestate uel ut aliud fierent uel ut 
 omnino ne fierent? idcirco aput Horatium Priapus ita loquitur: 
 
 olim truncus eram ficulnus, inutile lignum 
 cam faber incertus scamnum faceretne Priapum, 



 

 

 
 
 
 maluit esse deum. deus inde ego, furum auiumque 
 maxima formido.

quis non sit hoc tanto custode securus? fures enim tam 
 stulti sunt, ut Priapi tentiginem timeant, cum aues ipsae, quas 
 terrore falcis aut inguinis abigi existimant, simulacris fabre 
 factis id est hominum plane similibus insidant nidificent inquinent.

sed Flaccus ut satirici carminis scriptor derisit hominum 
 uanitatem, uerum u qui faciunt, seriam rem facere se 
 opinantur.

demque poeta maximus, homo in cetens prudens, 
 in hoc solo non poetice, sed aniliter desipit, cum in illis emendatissimis 
 libris etiam fieri hoc iubet: 
 
 et custos furum atque auium cum falce saligna 
 Hellespontiaci seruet tutela Priapi.

adorant ergo mortalia aut a mortalibus facta: frangi enim cremari 
 perire possunt. nam et tectis uetustate labentibus saepe 
 comminui solent et consumpta incendio dilabuntur in cinerem 
 et plerumque, nisi sua illis magnitudo subuenerit aut custodia 
 diligens saepserit, in praedam furibus cedunt.

quae igitur 
 insania est ea timere, pro quibus aut ruinae aut ignes aut 
 furta timeantur? quae uanitas ab iis aliquam sperare tutelam, 
 quae tueri semet ipsa non possunt? quae peruersitas ad eorum 
 praesidia decurrere, quae ipsa cum uiolantur inulta sunt, nisi

 

 

 
 
 
 a colentibus uindicentur? ubi ergo ueritas est?

ubi nulla 
 uis adhiberi potest religioni, ubi nihil quod uiolari possit apparet, 
 ubi sacrilegium fieri non potest. quidquid autem oculis 
 manibusque subiectum est, id uero quia fragile est, ab omni 
 ratione immortalitatis alienum est.

frustra igitur homines 
 auro ebore gemmis deos excolunt et exornant, quasi uero ex 
 his rebus ullam possint capere uoluptatem.

qui usus est 
 pretiosorum munerum nihil sentientibus? an ille qui mortuis? 
 pari enim ratione defunctorum corpora odoribus ac uestibus 
 pretiosis inlita. et conuoluta humi condunt qua deos honorant, 
 qui neque cum fierent sentiebant neque cum coluntur sciunt; 
 nec enim sensum consecratione sumpserunt.

non placcbat 
 Persio quod aurea. uasa templis inferantur, superuacuum putanti 
 esse inter religiones quod non sanctitatis, sed auaritiae 
 sit instrumentum.

illa enim satius est deo, quem recte colas, 
 inferre pro munere 

 
 compositum ius fasque animo sanctosque recessus 
 mentis et incoctum generoso pectus honesto. 
 
 egregie sapienterque sensit.

uerum illut ridicule subdidit, hoc 
 esse aurum in templis, quod sint Veneri donatae a 
 uirgine pupae; quas ille ob minutiem fortasse contemserit.

non uidebat enim simulacra ipsa et effigies deorum Polycleti et 

 

 

 
 
 
 Euphranoris et Phidiae manu ex auro atque ebore perfectas 
 nihil aliut esse quam grandes pupas non a uirginibus, quaj-um 
 lusibus uenia dari potest, sed a barbatis hominibus consecra.tas.

merito igitur etiam Renum stultitiam Seneca deridet. 
 non inquit bis pueri sumus ut uulgo dicitur, sed semper: 
 uerum hoc interest, quod maiora nos ludimus.

ergo his ludicris et ornatis et grandibus pupis unguenta et 
 tura et odores inferunt, his opimas et pingues hostias immolant, 
 quibus est quidem os, sed carens officio dentium, his 
 peplos et indumenta pretiosa, quibus usus uelaminis nullus 
 est, his aurum et argentum consecrant, quae tam non habent 
 qui accipiunt quam qui illa dona-runt.

nec inmerito Dionysius 
 Siciliae tyrannus post uictoriam Graecia potitus deos tales 
 contempsit spoliauit inlusit, siquidem sacrilegia sua iocularibus 
 etiam dictis prosequebatur.

nam cum Ioui Olympio aureum 
 amiculum detraxisset, laneum iussit inponi dicens aestate graue 
 esse aureum, hieme frigidum, laneum uero utrique tempori 
 aptum.

idem auream barbain detrahens Aesculapio incongruens 
 et inicum esse ait, cum Apollo pater eius inberbis adhuc 
 esset ac leuis, priorem filium quam patrem barbatum 
 uideri.

item pateras et exuuias et parua quaedam sigilla, 
 quae simulacrorum protentis manibus tenebantur, detrahebat

 

 

 
 
 
 et accipere se illa, non auferre dicebat: perquam enim stultum 
 esse et ingratum nolle accipere ab iis ultro porrigentibus, a 
 quibus bona sibi homines precarentur.

haec ille fecit inpune, 
 quia rex et uictor fuit, quin etiam secuta est eum solita felicitas: 
 uixit enim usque ad senectutem regnumque per manus 
 filio tradidit. in eo igitur, quia homines sacrilegia uindicare 
 non poterant, oportuit deos ipsos sui uindices esse.

at si 
 humilis quid tale commiserit, huic praesto sunt flagella ignes 
 eculei cruces et quidquid excogitare iratis ac furentibus licet. 
 sed cum puniunt deprehensos in sacrilegio, ipsi (!

e deorum 
 suorum potestate diffidunt. cur enim non ipsis potissimum 
 relinquant ulciscendi sui locum, si eos posse aliquid arbitra-ntur?

quin etiam putant illorum numine accidisse, ut prapdones 
 rerum sacrarum conprehensi tenerentur, et saeuiunt non 
 tam ira quam metu, ne si deorum iniuriam non uindicauerint, 
 in ipsos expetant poenae: incredibi!i scilicet. uanitate, qui nocituros 
 sibi deos putent ob aliena scelera, qui ipsis a quibus 
 uiola.ti spolia-tique sunt per se ipsos nihil nocere potuerunt. 
 at enim saepe ipsi quoque in sacrilegos uindica.uerunt.

potpst 
 id uel casu accidisse, quod aliquando, non semper, sed tamen 
 paulo post quomodo id acciderit ostendam.

nunc interim 
 quaero cur illi tot ac tanta sacrilegia in Dionysio non uindicauerint, 
 qui non furtim, sed palam ludibrio deos habuit. cur

 

 
 
 
 hunc tam potentem sacrilegum a templis a caerimoniis ab 
 imaginibus suis non arcuerunt? cur etiam sacris rebus ablatis 
 prospere nauigauit? quod ioco ipse testatus est, ut solebat.

26\'uidetisne\' inquit comitibus suis naufragium timentibus \'quam 
 prospera sacrilegis nauigatio ab ipsis diis inmortalibus tribuatur?\' 
 sed hic fortasse a Platone didicerat deos nihil esse.

quid Gaius Verres, quem Tullius accusator eius eidem Dionysio 
 et Phalaridi et tyrannis omnibus comparat? nonne omnem 
 Siciliam compilauit sublatis deorum simulacris ornamentisque 
 fanorum?

otiosum est persequi singula, unum libet commemorare 
 in quo accusator omnibus eloquentiae uiribus, omni 
 denique conatu uocis et corporis deplorauit de Cerere uel Catinensi 
 uel Hennensi: quarum alterius tanta fuit religio, ut 
 adire templi eius secreta penetralia uiris nefas esset, alterius 
 antiquitas tanta., ut omnes historiae loquantur ipsam deam 
 fruges in Hennae solo primum repperisse filiamque eius uirginem 
 ex eodem loco raptam.

denique Gracchanis temporibus 
 turbata. re publica. et seditionibus et ostentis cum repertum 
 esset in carminibus Sibyllinis antiquissimam Cererem debere 
 placari, legati sunt Hennam missi.

haec igitur Ceres uel 
 religiosissima, quam uidere maribus ne adorandi quidem gratia 
 licebat, uel antiquissima, quam senatus populusque Romanus 
 sacrificiis donisque placauerat, ex arcanis ac uetustis

 

 
 
 
 penetralibus a Gaio Verre inmissis latronibus semis inpune sublata 
 est.

idem uero cum adfirmaret se a Siculis ut causam pronmciae 
 susciperet oratum, his usus est uerbis: sese ia.m ne 
 deos quidem in suis urbibus ad quos confugerent 
 habere, quod eorum simulacra sanctissima Gaius Verres 
 ex delubris religiosissimis sustulisset: quasi uero 
 si Verres ex urbibus delubrisque sustulerat, de caelo quoque 
 sustulisset.

unde apparet istos deos nihil habere in se amplius 
 quam materiam de qua sint fabricati.

nec inmerito ad 
 te, Marce Tulli, hoc est ad hominem Siculi confugerunt, quoniam 
 triennio sunt experti deos illos nihil ualere: essent enim 
 stultissimi, si ad eos ob defendendas iniurias hominum confugissent, 
 qui Gaio Verri nec pro se ipsis irati esse potuerunt. 
 at enim Verres ob haec facinora damnatus est.

non ergo du 
 uindicauerunt, sed Ciceronis industria, qua uel defensores eius 
 oppressit uel gratiae restitit.

quid quod aput ipsum Verrem 
 non fuit illa damnatio, sed uacatio, ut quemadmodum Dionysio 
 deorum spolia gestanti dii inmortales bonam dederant nauigationem, 
 sic etiam Verri bonam quietem tri})uisse uideantur, m 
 qua. sacrilegiis suis tranquille frui posset?

nam frpmentibus 
 postea bellis ciuilibus sub obtentu damnationis ab omni periculo 
 ac metu remotus aliorum graues casus ac miserabiles 
 exitus audiebat et qui cecidisse solus uniuersis stantibus uidebatur, 
 is uero uniuersis cadentibus stetit solus, donec illum et

 

 

 

 
 
 
 opibus sacrilegio partis et uita satiatum ac senectute confectum 
 proscriptio triumuiralis auferret, eadem scilicet quae Tullium 
 uiolatae deorum maiestatis ultorem.

quin etiam felix in eo 
 ipso fuit, quod ante suam mortem crudelissimum exitum sui 
 accusatoris audiuit, diis uidelicet prouidentibus ut sacrilegus 
 ac praedo ille religionum suarum non ante moreretur quam 
 solacium de ultione cepisset.

Quanto igitur rectius est omissis insensibilibus et uanis 
 oculos eo tendere ubi sedes, ubi ha.bitatio est dei ueri, qui 
 terram stabili firmitate suspendit, qui caelum distinxit astris 
 fulgentibus, qui solem rebus humanis clarissimum ac singulare 
 lumen in argumentum suae unicae maiestatis accendit, terris 
 autem maria circumfudit, flumina sempiterno lapsu fluere 
 praecepit, 
 
 iussit et extendi campos, subsidere ualles, 
 fronde tegi siluas, lapidosos surgere montes.

quae utique omnia non Iuppiter fecit, qui ante annos mille 
 septingentos natus est, sed 
 
 ille opifex rerum, mundi melioris origo, 
 
 qui uocatur deus, cuius principium quoniam non potest conprehendi, 
 ne quaeri quidem debet.

satis pst homini ad ptenam 
 perfectamque prudentiam, si deum esse intellegat. cuius 
 intellegentiae uis et summa haec est, ut suspiciat et honorificet 
 communem parentem generis humani et rerum mirabilium

 

 
 
 
 fabricatorem.

unde quidam hebetis obtunsique cordis elementa, 
 quae et facta sunt et carent sensu, tamquam deos 
 adorant.

qui cum dei opera mirarentur id est caelum cum 
 uariis luminibus, terram cum campis et montibus, mare cum 
 fluminibus et stagnis et fontibus, earum rerum admiratione 
 opstupefacti et ipsius artificis obliti, quem uidere non poterant, 
 opera eius uenerari et colere coeperunt nec umquam intellegere 
 quiuerunt, quanto maior quantoque mirabilior sit qui illa 
 fecit ex nihilo.

quae cum uideant diuinis legibus obsequentia 
 commodis atque usibus hominis perpetua necessitate famulari, 
 tamen illa deos existimant esse, ingrati aduersus beneficia diuina, 
 qui deo et patri indulgentissimo sua sibi opera praetulerunt.

sed quid mirum si aut barhari aut inperiti homines 
 errant, cum etiam philosophi Stoicae disciplinae in eadem sint 
 opinione, ut omnia caelestia quae mouentur in deorum numero 
 habenda esse censeant? siquidem Lucilius Stoicus aput Ciceronem 
 sic loquitur:

bane igitur in stellis constantiam, 
 hanc tantam in tam uariis cursibus in omni aeternitate 
 conuenientiam temporum non possum intellegere 
 sine mente ratione consilio. quae cum i!i sideribus 
 esse uideamus, non possumus ea ipsa non in deorum 
 numero reponere.

item paulo superius: restat inquit ut 
 motus astrorum sit uoluntarius: quae qui uideat, non

 

 

 

 
 
 
 indocte solum, uerum etiam inpie faciat, si deos esse 
 neget.

nos uero et quidem constanter negamus ac uos, o 
 philosophi, non solum indoctos et inpios, uerum etiam caecos 
 ineptos deliros probamus, qui ignorantiam inperitorum uanitate 
 uicistis. illi enim solem atque lunam, uos etiam sidera deos 
 putatis.

tradite igitur nobis stellarum mysteria, ut aras ac 
 templa singulis erigamus, ut sciamus quo quamque ritu, quo 
 die colamus, quibus nominibus, quibus precibus aduocemus: 
 nisi forte nullo discrimine tam innumerabiles, tam minutos 
 deos aceruatim colere debemus.

quid quod argumentum iliud, 
 quo colligunt uniuersa caelestia deos esse, in contrarium ualet? 
 nam si deos idcirco esse opinantur, quia certos et rationabiles 
 cursus habent, errant. ex hoc enim apparet deos non esse, quod 
 exorbitare illis a praestitutis itineribus non licet.

ceterum si 
 dii essent, huc atque illuc passim sine ulla necessitate ferrentur 
 sicut anima-ntes in terra, quarum quia liberae sunt uoluntates, 
 huc atque illuc uagantur ut libuit, et quo quamque mens duxerit, 
 eo fertur.

non pst igitur astrorum motus noluntarms, 
 sed necessarius, quia praestitutis legibus officiisque deseruiunt.

sed cum disputaret de cursibus siderum, quos ex ipsa rerum 
 ac temporum congruentia intellegebat non esse fortuitos, existimauit 
 uoluntarios esse, tamquam non possent tam disposite, 
 tam ordinate moueri, nisi sensus illis inesset officii sui sciens.

o quam difficilis est ignorantibus ueritas et quam facilis scicntibus! 
 \'si motus\' inquit \'astrorum fortuiti non sunt, nihil aliut 
 restat nisi ut uoluntarii sint\'. immo uero ut non esse fortuitos 
 manifestum est, ita nec uoluntarios.

\'quomodo igitur in conficiendis 
 itineribus constantiam suam seruant?\' nimirum deus 
 uniuersi artifex sic illa disposuit, sic machinatus est, ut per 
 spatia caeli diuina et admirabili ratione decurrerent ad efficiendas 
 succedentium sibi temporum uarieta-tes.

an Archimedes Sicu- 
 !ns concauo aere similitudinem mundi ac figuram potuit machinari, 
 in quo ita solem lunamque composuit, ut inaequales 
 motus et caelestibus similes conuersionibus singulis quasi diebus 
 efficerent et non modo accessus solis ac recessus uel incrementa 
 deminutionesque lunae, uerum etiam stellarum uel! 
 inerrantium uel uagarum dispares cursus orbis ille dum uertitur 
 exhiberet, deus ergo illa uera non potuit machinari et efficere 
 quae potuit sollertia hominis imitatione simulare?

utrumne 
 igitur Stoicus si astrorum figuras in illo aere pictas effictasque 
 uidisset, suo illa consilio moueri diceret ac non potius artificis 
 ingenio? inest ergo sideribus ratio ad peragendos meatus suos 
 apta, sed dei est illa ratio qui et fecit et regit omnia, non 
 ipsorum siderum quae mouentur. nam si solem stare uo!

uisset, 
 perpetuus utique dies esset. item si motus astra non 
 haberent, quis dubitat sempiternam noctem futuram fuisse?

sed nt diei ac noctis uices essent, moueri ea uoluit et tam 
 uarie moueri, ut non modo lucis atque tenebrarum mutuae uicissitudines 
 fierent, quibus laboris et quietis alterna spatia constarent, 
 sed etiam frigoris et caloris, ut diuersorum temporum 
 uis ac potestas uel generandis uel maturandis frugibus conueniret.

quam sollertiam diuinae potestatis in machmandis itineribus 
 astrorum quia philosophi non uidebant, animalia esse 
 sidera putauerunt, tamquam pedibus et sponte, non diuina 
 ratione procederent.

cur autem ilia excogitauerit deus, quis 
 non intellegit? scilicet ne solis lumine decedente nimium 
 caeca nox taetris atque horrentibus tenebris ingrauesceret noceretque 
 uiuentibus. itaque et caelum simul mira uarietate 
 distinxit et tenebras ipsas multis minutisque luminbus temperauit.

quanto igitur Naso prudentius quam illi qui sapieutiae 
 studere se putant, qui sensit a deo lumina illa ut horrorem 
 tenebrarum depellerent instituta! is eum librum quo Phaenomena. 
 breuiter conprehendit his tribus uersibus terminauit: 
 
 tot numero talique deus simulacra figura 
 inposuit caelo perque atras sparsa tenebras 
 clara pruinosae iussit dare lumina nocti.

quodsi fieri non potest ut stellae dii sint, ergo ne sol quidem 
 ac luna dii esse possunt, quoniam luminibus astrorum non 
 ratione differunt, sed magnitudine. quodsi hi dii non sunt, 
 ergo ne caelum quidem in quo illa omnia continentur.

simili

 

 
 
 
 modo si terra, quam calcamus, quam subigimus et colimus ad 
 nidum, deus non est, ne campi quidem ac montes dii erunt: 
 si hi non sunt, ergo ne tellus quidem uniuersa deus uideri 
 potest.

item si aqua, quae seruit animantibus ad usum bibendi 
 aut lauandi, deus non est, ne fontes quidem ex quibus 
 aqua profluit; si fontes non sunt, ne flumina quidem 
 quae de fontibus colliguntur; si flumina quoque dii non sunt, 
 ergo et mare quod ex fluminibus constat deus haberi non 
 potest.

quodsi neque caelum neque terra neque mare, quae 
 mundi partes sunt, dii esse possunt, ergo ne mundus quidem 
 totus deus est, quem idem ipsi Stoici et animantem et sapientem 
 esse contendunt et propterea deum. in quo tam inconstantes 
 fuerunt, ut nihil ab iis dictum sit quod non ab isdem fuerit 
 euersum.

sic enim argumentantur: fieri non posse ut sensu 
 careat quod sensibilia ex se generat; mundus autem generat 
 hominem, qui est sensu praeditus: ergo et ipsum esse sensibilem;

item, sine sensu esse nou posse cuius pars habeat 
 sensum: igitur quia homo sensibilis est, etiam mundo cuius 
 pars est homo inesse sensum.

propositiones quidem uerae 
 sunt, et sensibile esse quod sensu praeditum gignat et habere 
 sensum cuius pars sensu aucta sit, sed adsumtiones falsae 
 quibus argumenta concludunt, quia neque mundus generat hominem 
 neque homo mundi pars est. nam hominem a principio 
 idem deus fecit qui et mundum, et non est pars mundi 
 homo sicut corporis membrum:

potest enim mundus esse 
 sine homine sicut urbs et domus. atquin ut domus unius 
 hominis habitaculum est et urbs unius populi, sic et mundus

 
 
 
 domicilium est totius generis humani: et aliut est quod incolitur- 
 , aliut quod incolit.

sed illi dum student id quod falso 
 susceperant confirmare, et sensibilem esse mundum et deum, 
 non uiderunt argumentorum suorum consequentia.

nam si 
 mundi pars est homo et sensibilis est mundus, quia homo 
 sentit, ergo quia mortalis est homo, mortalis sit et mundus 
 necesse est nec tantum mortalis, sed et omnibus morbis passionibusque 
 subiectus.

et e contrario si deus est mundus et 
 partes eius utique inmortales sunt, ergo et homo deus est, 
 quia pars est ut dicitis mundi. si homo, ergo et iumenta et 
 pecudes et cetera genera bestiarum et auium et piscium, quoniam 
 et illa eodem modo sentiunt et mundi partes sunt.

at 
 hoc tolerabile est; nam et haec colunt Aegyptii. sed res eo 
 peruenit ut et ranae et culices et formicae dii esse uideantur, 
 quia et ipsis inest sensus et ex parte mundi sunt. ita semper 
 argumenta ex falso petita ineptos et absurdos exitus habent.

quid quod idem ipsi aiunt deorum et hominum causa mundum 
 esse constructum quasi communem domum? ergo mundus 
 nec deus est nec animans, si constructus est: animans enim 
 non construitur, sed nascitur, et si est aedificatus, sic utique 
 tamquam domus, tamquam nauis. est ergo aliquis artifex 
 mundi deus et seorsum erit mundus qui factus est, seorsum 
 ille qui fecit.

iam illut quam repugnans et absurdum, quod 
 cum caelestes ignes ceteraque mundi elementa deos esse adfirment, 
 idem mundum ipsum deum dicunt! quomodo potest ex

 
 
 
 multorum deorum aceruo unus deus confici?

si astra dii sunt, 
 mundus ergo non deus, sed domicilium deorum est. si uero 
 mundus deus est, ergo illa omnia quae sunt in eo non dii 
 sunt, sed dei membra, quae utique sola dei nomen accipere 
 non possunt.. nec enim recte quis dixerit membra.

hominis 
 unius multos homines esse. sed tamen non est similis comparatio 
 animalis et mundi. animal enim quia sensu praeditum 
 est, etiam membra eius habent sensum nec nisi a corpore diuulsa 
 brutescunt. cuius igitur rei similitudinem gerit mundus?

nimirum ipsi docent, cum factum esse non diffitentur, ut esset 
 diis et hominibus quasi communis domus. si ergo est constructus 
 ut domus, nec ipse deus est nec elementa, quae sunt 
 partes eius, quia neque domus habere dominium sui potest 
 neque illa de quibus domus constat.

non tantum igitur ucritate, 
 sed etiam uerbis suis reuincuntur. sicut enim domus 
 in usum habitandi facta per se nihil sentit dominoque subiecta 
 est, qui eam fecit aut incolit, ita mundus per se nihil sentiens 
 factori deo subiacet, qui eum in usum sui fecit.

Duplici ergo ratione peccatur ab insipientibus, primum 
 quod elementa id est dei opera deo praeferunt, deinde quod 
 elementorum ipsorum figuras humana specie conprehensas colunt. 
 nam solis lunaeque simulacra.

humanum lu modum 
 formant, item ignis et terrae et maris, quae illi Vulcanum 
 Vestam Neptunum uocant, nec elementis ipsis in aperto litant. 
 tanta homines imaginum cupiditas tenet, ut iam uiliora ducantur 
 illa quae uera sunt: auro scilicet et gemmis et ebore

 

 
 
 
 delectantur.

horum pulchritudo ac nitor praestringit oculos nec 
 ullam religionem putant ubicumque illa non fulserint. itaque 
 sub obtentu deorum auaritia et cupiditas colitur. credunt enim 
 deos amare quidquid ipsi concupiscunt, quidquid est propter quod 
 furta et homicidia et latrocinia cottidie saeuiunt, propter quod 
 bella per totum orbem populos urbesque subuertunt.

consecrant 
 ergo diis manubias et rapinas suas, quos certe necesse est inbecillos 
 esse ac summae uirtutis expertes, si subiecti sunt cupiditatibus.

cur enim caelestes eos putemus, si desiderant aliquid 
 de terra, uel beatos, si aliqua re indigent., uel incorruptos, 
 si uoluptati habent ea in quibus adpetendis cupiditas hominum 
 non inmerito damnatur?

ueniuut igitur ad deos non tam religionis 
 gratia, quae nulla potest esse in rebus male partis et corruptibilibus, 
 quam ut aurum oculis hauriant, nitorem leuigati 
 marmoris aut eboris aspiciant, ut insignes lapillis et coloribus 
 uestes uel distincta gemmis fulgentibus pocula insatiabili contemplatione 
 contrectent. et quanto fuerint ornatiora templa et 
 pulchriora simulacra, tanto plus maiestatis habere creduntur: 
 adeo religio eorum nihil est aliut quam quod cupiditas humana 
 miratur.

hae sunt religiones, quas sibi a maioribus suis tra<ditas 
 pertinacissime tueri ac defendere perseuerant, uec considerant 
 quales sint, sed ex hoc ueras ac probatas esse confidunt, 
 quod eas ueteres tradiderunt, tantaque est auctoritas 
 uetustatis, ut inquirere in eam scelus esse ducatur. itaque 
 creditur ei passim tamquam cognitae ueritati.

denique aput 
 Ciceronem sic dicit Cotta Lucilio: habes, Balbe, quid Cotta,

 

 

 
 
 
 quid pontifex sentiat. fac nunc ego intellegam quid 
 tu sentias: a te enim philosopho rationem religionis 
 accipere debeo, maioribus autem nostris etiam nulla 
 ratione reddita. credere.

si credis, cur ergo rationem 
 requiris, quae potest efficere ne credas? sin rationem quaerendam 
 putas, ergo non credis: ideo enim quaeris, ut eam 
 sequare, cum inueneris.

docet ecce tc ratio nou esse ueras 
 deorum religiones: quid facies? maioresne potius an rationem 
 sequeris, quae quidem tibi non ab alio insinuata, sed a te 
 ipso inuenta et elata est, cum omnes religiones radicitus eruisti?

si rationem mauis, discedere te necesse est ab institutis ct 
 auctoritate maiorum, quoniam id solum rectum est quod ratio 
 praescribit: si autem pietas maiores sequi suadet., fatere igitur 
 et illos stultos fuisse, qui excogitatis contra rationem religionibus 
 seruierunt, et te ineptum, qui id colas quod falsum esse 
 conuiceris.

sed tamen quoniam nobis tanto opere maiorum 
 nomen opponitur, uideamus tandem qui fuerint. maiores illi, a 
 quorum auctoritate discedi nefas ducitur.

Romulus urbem 
 conditurus pastores inter quos adoleuerat conuocauit cumque 
 is numerus condendae urbi parum idoneus uideretur, constituit 
 asylum. eo passim confugerunt ex finitimis locis pessimi

 

 
 
 
 quique sine ullo condicionis discrimine.

ita conflauit ex his 
 omnibus populum legitque in senatum eos qui aetate anteibant 
 et patres appellauit, quorum consilio gereret omnia. de quo 
 senatu Propertius elegiarum scriptor haec loquitur: 
 
 
 bucina cogebat priscos ad uerba Quirites, 
 centum illi in prato saepe senatus erat . 
 curia, praetexto nunc quae nitet alta senatu, 
 pellitos habuit, rustica corda, patres .

hi sunt patres quorum decretis eruditi ac prudentes uiri deuotissime 
 seruiant, idque uerum atque inmutabile omnis posteritas 
 iudicet quod centum pelliti senes statutum esse uoluerunt: 
 quos tamen, ut in primo libro dictum est, Pompilius inlexit, 
 ut uera esse crederent sacra quae ipse tradebat.

est uero 
 quod illorum auctoritas tanti habeatur a posteris, quos nemo 
 cum uiuerent neque summus neque infimus adfinitate dignos 
 iudicauit.

Quare oportet in ea re maxime in qua uitae ratio uersatur, 
 sibi quemque confidere suoque iudicio ac propriis sensibus 
 niti ad muestiga-ndam et perpendendam ueritatem, quam 
 credentem alienis erroribus decipi tamquam ipsum rationis 
 expertem.

dedit ommbus deus pro uirili portione sapientiam, 
 ut et inaudita inuestigare possent et audita perpendere. nec 
 quia nos illi temporibus antecesserunt, sapientia quoque

 

 

 
 
 
 antecesserant, quae si omnibus aequaliter datur, occupari ab antecedentibus 
 non potest.

iniibabUis est tamquam lux et claritas 
 solis, quia ut sol oculorum sic sapientia lumen est cordis humani.

quare cum sapere id est ueritatem quaerere omnibus 
 sit innatum, sapientiam sibi adimunt qui sine ullo iudicio inuenta 
 maiorum probant et ab aliis pecudum more ducuntur.

sed hoc fallit, quod maiorum nomine posito non putant fiprt 
 posse ut aut ipsi plus sapiant, quia minores uocantur, aut illi 
 desipuerint, quia maiores nominantur.

quid ergo inpedit quin 
 ab ipsis sumamus exemplum, ut quomodo illi quae falsa inuenerant 
 posteris tradiderunt, sic nos qui uerum inuenimus 
 posteris meliora tradamus?

Superest ingens quaestio, cuius disputatio non ab ingenio, \' 
 sed a scientia uenit: quae pluribus explicanda erit, ne quid 
 omnino dubium relinquatur. nam fortasse aliquis ad illa confugiat, 
 quae a multis et non dubiis traduntur auctoribus, eos 
 ipsos quos docuimus deos non esse, maiestatem suam persaepe 
 ostendisse et prodigiis et somniis et auguriis et oraculis.

et 
 sane mu!tA enumerari possunt digna miraculo, in primis illut, 
 quod Attus Na-uius.summus augur cum Tarquinium Priscum 
 moneret, ut nihil noui facere inciperet, nisi prius esset inauguratus, 
 eique rex artis eius eleuans fidem diceret ut consultis 
 auibus renuntiaret sibi, utrumne fieri posset id quod ipse animo 
 concepisset, adfirmaretque Nauius posse, \'cape igitur* inquit 
 \'hanc cotem eamque nouacula dissice\'. at ille incunctanter

 

 

 
 
 
 accepit ac secuit.

deinde illut, quod Castor et Pollux bello 
 Latino aput lacum Iuturnae uisi sunt equorum sudorem abluentes, 
 cum aedes eorum quae iuncta fonti erat sua sponte 
 patuisset.

idem bello Macedonico equis albis insidentes Publio 
 Vatieno Romam nocte uenienti se obtulisse dicuntur nuntiantes 
 eo die regem Persen uictum atque captum: quod paucis 
 post diebus litterae Pauli uerum fuisse docuerunt.

illut etiam 
 mirabile, quod simulacrum Fortunae Muliebris non semel locutum 
 esse traditur, item Iunonis Monetae, cum captis Veiis 
 unus ex militibus ad eam transferendam missus iocabundus 
 ac ludens interrogaret utrumne Romam migrare uellet, uelle 
 respondit.

Claudia quoque proponitur in exemplum miraculi. 
 nam cum ex libris Sibyllinis Idaea mater esset accita. et in 
 uado Tiberini fluminis nauis qua uehebatur haesisset nec ulla ui 
 commoueretur, Claudiam ferunt, quae semper inpudica esset 
 habita ob nimios corporis cultus, deam submissis genibus 
 orasse, ut si se castam iudicaret, suum cingulum sequeretur: 
 ita nauem, quae ab omni iuuentute non ualuit commoueri, ab 
 una muliere esse commotam.

illut aeque mirum, quod !up 
 saeuiente Aesculapius Epidauro accitus urbem Romam diuturna 
 pestilentia.

liberasse perhibetur. sacrilegi quoque numerari

 

 

 
 
 
 possunt, quorum praesentibus poenis iniuriam suam dii uindicasse 
 creduntur.

Appius Claudius censor cum ad seruos 
 publicos sacra Herculis transtulisset, luminibus orbatus est et 
 Potitiorum gens, quae prodidit, intra unius anni tempus extincta 
 est.

item censor Fuluius cum ei Iunonis Laciniae templo 
 marmoreas tegulas abstulisset, quibus aedem Fortunae Equestris 
 quam Romae fecerat tegeret, et mente captus est et 
 amissis duobus filiis in Illyrico militantibus summo animi 
 maerore consumptus est.

praefectus diam Marci Antonii 
 Turullius cum aput Coos euerso Aesculapii luco classem fecisset, 
 eodem postea loco a militibus Caesaris interfectus est.

his exemplis adiungitur Pyrrhus, qui sublata cx thensauro 
 Proserpinae Locrensis pecunia naufragium fecit ac uicinis deae 
 litoribus inlisus est, ut nihil praeter eam pecuniam incolume 
 reperiretur.

Ceres quoque Milesia multum sibi aput homines 
 uenerationis adiecit. nam cum ab Alexandro capta ciuitas 
 esset ac milites ad eam spoliandam inrupissent, oculos omnium 
 repente obiectus fulgor exstinxit.

rppehuntur etiam somnia 

 

 
 
 
 quae uim deorum uideantur ostendere. Tiberio namque Atinio 
 homini plebeio per quietem obuersatus esse Iuppiter dicitur et 
 praecepisse, ut consulibus et senatui nuntiaret ludis Circensibus 
 proximis praesultorem sibi displicuisse, quod Autronius Maximus 
 quidam uerberatum seruum sub furca medio circo ad 
 supplicium duxerat, ideoque ludos instaurari oportere:

quod 
 cum ille neclexisset, eodem die filium perdidisse, ipse autem 
 graui morbo esse correptus; et cum rursus eandem imaginem 
 cerneret quaerentem satisne poenarum pro neclecto imperio 
 pependisset, lectica delatus ad consules et omni re m senatu 
 exposita recepisse corporis firmitatem suisque pedibus domum 
 redisse.

illut quoque somnium non minoris admirationis fuit 
 quo Caesar Augustus dicitur esse seruatus. nam cum bello 
 ciuili Brutiano inplicitus graui morbo abstinere proelio statuisset, 
 medico eius Artorio Mineruae species obuersata est monens, 
 ne propter corporis inbecillitatem castris se Caesar contineret. 
 itaque in aciem lectica perlatus est et eodem die a Bruto 
 castra.

capta sunt. multa practerea. possunt similia exempla 
 proferri, sed uereor ne si fuero in propositione rerum contrariarum 
 diutius inmoratus, aut oblitus esse propositi uidear aut 
 crimen loquacitatis incurram.

Exponam igitur istorum omnium rationem, quo facilius .

 

 

 
 
 
 res difficiles et obscurae intellegantur, et has omnes simulati 
 numinis praestrigias reuelabo, quibus inducti homines a ueritatis 
 uia longius recesserunt.

sed repetam longe altius, ut 
 si quis ad legendum ueri expers et ignarus accesserit, instruatur 
 atque intellegat quod tandem sit caput horum et causa 
 malorum, et lumine accepto suos ac totius generis humani 
 perspiciat errores.

cum esset deus ad eicogitandum prouidentissimus, 
 ad faciendum sollertissimus, antequam ordiretur 
 hoc opus mundi, quoniam pleni et consummati boni fons in 
 ipso erat, sicut est semper, ut ab eo bonum tamquam riuus 
 oreretur longeque proflueret, produxit similem sui spiritum, 
 qui esset uirtutibus patris dei praeditus. quomodo autem id 
 uoluerit, in quarto libro docere conabimur.

deinde fecit alterom, 
 in quo indoles diuinae stirpis non permansit. itaque 
 suapte inuidia. tamquam ueneno infectus est et ex bono ad 
 malum transcendit suoque arbitrio, quod illi a deo liberum 
 fuerat datum, contrarium sibi nomen a.dsciuit.

unde apparet 

 

 

 

 

 

 
 
 
 cunctorum malorum fontem esse liuorem. inuidit enim illi 
 antecessori suo, qui deo patri perseuerando cum probatus tum 
 etiam carus est.

hunc ergo ei bono per se malum enectum 
 Graeci διβολον appellant, nos criminatorem uocamus, quod 
 crimina in quae ipse inlicit ad deum deferat.

exorsus igitur

 

 
 
 
 deas fabricam mundi illum primum et maximum filium praefecit 
 operi uniuerso eoque simul et consiliatore usus est et 
 artifice in excogitandis ordinandis perficiendisque rebus, quoniam

 

 

 
 
 
 is et prouidentia et ratione et potestate perfectus est; de quo 
 nunc parcius, quod alio loco et uirtus eius et nomen et ratio 
 enarranda nobis erit.

nemo quaerat ei quibus ista materiis 
 tam magna, tam mirifica opera deus fecerit: omnia enim fecit 
 ei nihilo. nec audiendi sunt poetae, qui aiunt chaos in principio 
 fuisse, id est confusionem rerum atque elementorum, 
 postea uero deum diremisse omnem illam congeriem singulisque 
 rebus ex confuso aceruo separatis in ordinemque discriptis 
 instruxisse mundum pariter et ornasse.

quibus facile est 
 respondere potestatem dei non intellegentibus, quem credant 
 nihil efficere posse nisi ex materia. subiacente ac parata.: m 
 quo errore etiam philosophi fuerunt.

nam Cicero de natura 
 deorum disputans ait sic: primum igitur non est proba-. 
 bile eam materiam rerum unde omnia. orta. sunt esse 
 diuina prouidentia effectam, sed et habere etha-buisse 
 uim et naturam suam.

ut igitur faber cum quid 
 aedificaturus est, non ipse facit materiam, sed utitur 
 ea quae sit parata, fictorque item cera, sic isti prouidentiae 
 diuinae materiam praesto esse oportuit, non 
 quam ipsa faceret, sed quam haberet paratam. quodsi 
 materia non est a deo facta, ne terra quidem et 
 aqua et aer et ignis a deo factus est.

o quam multa 
 sunt uitia in his decem uersibus! primum quod is qui in 
 aliis disputationibus et libris fere omnibus pronidentia-e fuerit

 

 

 

 
 
 
 adsertor et qui acerrimis argumentis inpugnauerit eos qui 
 prouidentiam non esse dixerunt, idem nunc quasi proditor aliquis 
 aut trans fuga prouidentiam conatus est tollere.

in quo 
 si contra dicere uelis, nec cogitatione opus est nec labore: sua 
 illi dicta recitanda sunt; nec enim poterit ab ullo Cicero quam 
 a Cicerone uehementius refutari.

sed concedamus hoc mori 
 et instituto Academicorum, ut liceat hominibus ualde liberis 
 dicere ac sentire quae uelint: sententias ipsas consideremus. 
 non est inquit probabile materiam rerum a deo factam. 
 quibus hoc argumentis doces?

nihil enim dixisti quare hoc 
 non sit proba-bile.

itaque mihi e contrario uel maxime probabile 
 uidetur, nec tamen temere uidetur, cogitanti plus esse 
 aliquid in deo, quem profecto ad inbecillitatem hominis redigis, 
 cui nihil aliut quam opificium concedis.

quo igitur ab homine 
 diuina illa uis differet, si ut homo sic etiam deus ope 
 indiget aliena? indiget autem, si nihil moliri potest, nisi a.b 
 altero illi materia, ministretur. quod si fit, inperfectae utique 
 uirtutis est, et erit iam potentior iudicandus materiae institutor. 
 quo ergo nomine appellabitur qui potentia deum uincit?

siquidem maius est propria facere quam aliena disponere.

si 
 autem fieri non potest ut sit potentius deo quicquam, quem 
 necesse est perfectae esse uirtutis potestatis rationis, idem igitur 
 materiae fictor est qui et rerum ex materia constantium. 
 neque enim deo non faciente et inuito esse aliquid aut potuit 
 aut debuit.

sed probabile est inquit materiam rerum 

 

 
 
 
 (et) habere et habuisse uim et naturam suam. quam 
 uim potuit habere nullo dante, quam naturam nullo generante? 
 si habuit uim, ab aliquo eam sumpsit. a quo autem 
 sumere nisi a deo potuit?

si habuit naturam, quae utique 
 a nascendo dicitur, nata est. a quo autem nisi a deo potuit 
 procreari? natura enim, qua dicitis orta esse omnia, si consilium 
 non habet, efficere nihil potest: si autem generandi et 
 faciendi potens est, habet ergo consilium et propterea deus sit

necesse est, nec alio nomine appellari potest ea uis, in qua 
 inest et prouidentia excogitandi et sollertia potestasque faciendi.

melius igitur Seneca omnium Stoicorum acutissimus, qui uidit 
 nihil aliut esse naturam quam deum. ergo inquit deum non 
 laudabimus, cui naturalis est uirtus? nec enim illam 
 didicit ex ullo. immo laudabimus. quamuis enim na.turalis 
 illi sit, sibi illam dedit, quoniam deus ipse 
 natura est.

cum igitur ortum rerum tribuis naturae ac 
 detrahis deo, in eodem luto haesitans uersura soluis, Geta. 
 a quo enim fieri negas, ab eodem plane fieri mutato nomine 
 confiteris.

sequitur ineptissima comparatio. ut faber inquit 
 cum quid aedificaturus est, non ipse facit materiam, 
 sed utitur ea quae sit parata, fictorque item cera, sic 
 isti prouidentiae diuinae materiam praesto esse oportuit, 
 non quam ipsa faceret, sed quam haberet paratam.

immo uero non oportuit: erit enim deus minoris

 

 

 
 
 
 potestatis, si ex parato facit; quod est hominis. faber sine ligno 
 nihil aedificabit, quia lignum ipsum facere non potest; non 
 posse autem inbecillitatis humanae est.

deus uero facit sibi 
 ipse materiam, quia potest: posse enim dei est; nam si non 
 potest, deus non est.

homo facit ex eo quod est, quia per 
 mortalitatem inbecillus est, per inbecillitatem definitae ac modicae 
 potestatis; deus autem facit ex eo quod non est, quia 
 per aeternitatem fortis est, per fortitudinem potestatis inmensae, 
 quae fine ac modo careat sicut uita factoris.

quid ergo miram 
 si facturus mundum deus prius materiam de qua faceret praeparauit 
 et praeparauit ei eo quod non erat? quia nefas est 
 deum aliunde aliquid mutuari, cum ex ipso uel in ipso sint 
 omnia.

nam si est aliquid ante illum, si factum est quicquam 
 non ab ipso, iam potestatem dei et nomen amittet. M 
 enim materia numquam facta est sicut deus, qui ex materia 
 fecit hunc mundum.

duo igitur constituuntur aeterna et 
 quidem inter se contraria, quod fieri sine discordia et pernicie 
 non potest; conlidant enim necesse est ea quorum uis ac ratio 
 diuersa. est. sic utraque aeterna esse non poterunt, si repugnant, 
 quia superare alterum necesse est.

ergo fieri non 
 potest quin aeterni natura sit simplex, ut inde omnia uelut 
 ex fonte descenderint. itaque aut deus ex materia ortus est 
 aut materia ex deo. quid horum sit uerius facile est intellegi. 
 ex his enim duobus alterum sensibile est, alterum caret sensu.

potestas faciendi aliquid non potest esse nisi in eo quod sentit,

 

 
 
 
 quod sapit, quod cogitat, quod mouetur.

nec incipi aut fieri 
 aut consummari quicquam potest, nisi fuerit ratione prouisum 
 et quemadmodum fiat antequam est et quemadmodum constet 
 postquam fuerit effectum.

denique is facit aliquid qui habet 
 uoluntatem ad faciendum et manus ad id quod uoluit inplendum. 
 quod autem insensibile est, iners et torpidum semper 
 iacet; nihil inde oriri potest ubi nullus est motus uoluntarius.

nam si omne animal ratione constat, certe nasci non potest 
 ex eo quod ratione praeditum non est, nec aliunde accipi potest 
 id quod ibi unde petitur non est.

nec tamen commoneat 
 aliquem quod animalia quaedam de terra nasci uidentur. haec 
 enim non terra per se gignit, sed spiritus dei, sine quo nihil 
 gignitur.

non ergo deus ex materia, quia sensu praeditum 
 ex insensibili, sapiens ex bruto, inpatibile de patibili, expers 
 corporis de corporali numquam potest oriri, sed materia potius 
 ex deo est.

quidquid est enim solido et contrectabili corpore, 
 accipit externam uim; quod accipit uim, dissolubile est; quod 
 dissoluitur, interibit; quod interit, ortum sit necesse est; quod 
 ortum est, habuit fontem unde oreretur id est factorem aliquem 
 sentientem prouidum peritumque faciendi. is est profecto 
 nec ullus alius quam deus.

qui quoniam sensu ratione 
 prouidentia potestate uirtute praeditus est, et animantia et

 
 
 
 inanima, creare et efficere potest, quia tenet quomodo sit quidque 
 faciendum.

materia uero semper fuisse non potest, quia 
 mutationem non caperet, si fuisset. quod enim semper fuit, 
 semper esse non desinit, et unde afuit principium, abesse hinc 
 etiam finem necesse est. quin etiam facilius est ut id quod 
 habuit initium fine careat, quam ut habeat finem quod initio 
 caruit.

materia igitur si facta non est, nec fieri ex ea quicquam 
 potest; si fieri ex ea non potest, ne materia. quidem 
 erit; materia est enim ex qua fit aliquid. omne autem ex quo 
 fit, quia. recipit opificis manum, destruitur et aliut esse incipit.

ergo quoniam finem habuit materia tum, cum factus est ex ea 
 mundus, et initium quoque habuit. nam quod destruitur, 
 aedificatum est, quod soluitur, alligatum, quod finitur, inceptum. 
 si ergo ex commutatione ac fine materia colligitur habuisse 
 principium, a quo alio fieri nisi a deo potuit?

solus igitur 
 deus est qui factus non est, et idcirco destruere alia potest, 
 ipse destrui non potest. permanebit semper in eo quod fuit, 
 quia non est aliunde generatus, nec ortus ac natiuitas eius ex 
 aliqua re altera. pendet, quae illum mutata dissoluat. ex se 
 ipso est, ut in primo diximus libro, et ideo talis est qualem 
 esse se uoluit, inpassibilis inmutabilis incorruptus beatus aeternus.

iam uero illa conclusio qua sententiam terminauit 
 multo absurdior. quodsi materia inquit non est a deo 
 facta, ne terra quidem et aqua et aer et ignis a deo 
 factus est. quam callide periculum pra.eteruolauit!

sic enim 

 

 

 
 
 
 superius illut adsumpsit, tamquam probatione non indigeret, 
 cum id multo esset incertius quam illud propter quod adsumptum 
 est. si non est inquit a deo facta materia, nec 
 mundus a deo factus est.

ex falso maluit colligere quod 
 est falsum quam ex uero quod uerum, et cum debeant incerta 
 de certis probari, hic probationem sumpsit ex incerto ad euertendum 
 quod erat certum.

nam diuina prouidentia efFectum 
 esse mundum, ut taceam de Trismegisto qui hoc praedicat, 
 taceam de carminibus Sibyllarum quae idem nuntiant, taceam 
 de prophetis qui opus mundi et opificium dei uno spiritu et 
 pari uoce testantur, etiam inter philosophos paene uniuersos 
 conuenit; id enim Pythagorei Stoici Peripatetici, quae sunt 
 principales omnium disciplinae.

denique a primis illis septem 
 sapientibus ad Socraten usque ac Platonem pro confesso et indubitato 
 habitum est, donec unus multis post saeculis extitit 
 delirus Epicurus, qui auderet negare id quod est euidentissimum, 
 studio scilicet inueniendi noua, ut nomine suo constitueret 
 disciplinam.

et quia nihil noui potuit reperire, ut tamen 
 dissentire a ceteris uideretur, uetera. uoluit euertere: in quo 
 illum circumlatrantes philosophi omnes coarguerunt. certius 
 est igitur mundum prouidentia instructum quam materiam 
 prouidentia conglobatam.

quare non oportuit pntare idcirco 
 non esse mundum diuina prouidentia factum, quia materia

 

 
 
 
 eius diuina prouidentia facta non sit, sed quia mundus diuina 
 prouidentia sit effectus, etiam materiam factam esse diuinitus.

credibilius est enim materiam potius a deo factam, quia deus 
 potest omnia, quam mundum non esse a deo factum, quia sine 
 mente ratione consilio nihil fieri potest.

uerum haec non 
 Ciceronis est culpa, sed sectae. cum enim suscepisset disputationem 
 qua deorum naturam tolleret, de qua philosophi garriebant, 
 omnem diuinitatem ignorantia ueri putauit esse tollendam.

itaque deos potuit toilere, quia non erant: cum 
 autem prouidentiam diuinam quae est in uno deo conaretur 
 euertere, quia contra ueritatem niti coeperat, deficientibus argumentis 
 in hanc foueam necessario decidit, unde se extricare 
 non posset. hic ergo illum teneo haerentem, teneo defixum, 
 quoniam Lucilius qui contra disserebat ommutuit.

hic est 
 cardo rerum, hic uertuntur omnia. explicet se Cotta si potest 
 ei hac uoragine, proferat argumenta quibus doceat semper 
 fuisse materiam, quam nulla prouidentia effecerit, ostendat 
 quomodo quicquam ponderosum et graue aut esse potuerit 
 sine auctore aut inmutari ualuerit, ac desierit esse quod semper 
 fuit, ut inciperet esse quod numquam fuit.

quae si docuerit, 
 tum demum adsentiar ne mundum quidem diuina prouidentia 
 constitutum, et tamen sic adsentiar, ut aliis illum 
 laqueis teneam.

eodem enim quo nolet reuoluetur, ut dicat 
 et materiam, de qua mundus est, et mundum, qui de materia

 
 
 
 est, natura extitisse, cum ego ipsam naturam deum esse contendam.

nec enim potest facere mirabilia id est maxima 
 ratione constantia nisi qui habet mentem prouidentiam potestatem.

ita. fiet ut deus fecerit omnia nec quicquam esse 
 possit omnino quod non originem a deo traxerit.

at idem. 
 quotiens Epicureus est ac non uult a deo factum esse mundum, 
 quaerere solet quibus manibus, quibus machinis, quibus uectibus, 
 qua molitione tantum hoc opus fecerit. uideres fortasse, 
 si eo tempore potuisses esse quo fecit.

sed ne perspiceret 
 homo dei opera, noluit eum inducere in hunc mundum nisi 
 perfectis omnibus.

sed ne induci quidem poterat: quomodp 
 enim subsisteret, cum fabricaretur desuper caelum, terra subter 
 fundaretur, cum fortasse umida uel nimiis rigoribus torpora.ta. 
 concrescerent uel igneis caloribus incocta et solidata durescerent? 
 aut quomodo uiueret nondum sole instituto nec frugibus 
 aut animalibus natis? itaque necesse fuit hominem postremo 
 fieri, cum iam mundo ceterisque rebus manus summa esset 
 inposita.

denique sanctae litterae docent hominem fuisse 
 ultimum dei opus et sic inductum esse in hunc mundum 
 quasi in domum iam paratam et instructam; illius enim causa 
 facta sunt omnia.

idem etiam poetae fatentur. Omdius perfecto 
 iam mundo et uniuersis animalibus figuratis hoc addidit: 
 
 sanctius his animal mentisque capacius altae 
 derat adhuc et quod dominari in cetera posset, 
 natus homo est. 

 



 

 
 
 
 adeo nefas existimandum est ea scrutari quae deus uoluit 
 esse celata.

uerum ille non audiendi aut discendi studio 
 requirebat, sed refellendi, quia confidebat neminem id posse 
 dicere: quasi uero ex hoc putandum sit non esse haec diniuitus 
 facta, quia quomodo facta sint non potest peruideri.

an 
 tu si educatus in domo fabre facta et ornata nullam umquam 
 fabricam uidisses, domum illam putasses non esse ab homine 
 aedificatam, quia quomodo aedificetur ignorares? idem profecto 
 de domo quaereres quod nunc de mundo requiris, quibus 
 manibus, quibus ferramentis homo tanta esset opera molitus, 
 maxime si saxa ingentia, inmensa caementa, uastas columnas, 
 opus totum sublime et excelsum uideres. nonne haec tibi 
 humanarum uinum modum uiderentur excedere, quia illa non 
 tam uiribus quam ratione atque artificio facta esse nescires?

quodsi homo, m quo nihil perfectum est, tamen plus efficit 
 ratione quam uires eius exiguae patiuntur, quid est cur incredibile 
 tibi esse uideatur, cum mundus dicitur factus a deo, in 
 quo, quia perfectus est, nec sapientia potest habere terminum 
 nec fortitudo mensuram?

opera ipsius uidentur oculis, quomodo 
 autem illa fecerit, ne mente quidem uidetur, quia, ut 
 Hermes ait, mortale inmortali, temporale perpetuo, corruptibile 
 incorrupto propinquare non potest id est propius accedere et 
 intellegentia subsequi. et ideo terrenum adhuc animal rerum 
 caelestium perspectionem non capit, quia corpore quasi custodia

 

 
 
 
 saeptum tenetur, quominus soluto ac libero sensu cernat omnia.

sciat igitur quam inepte faciat qui res inenarrabiles quaerat. 
 hoc est enim modum condicionis suae transgredi nec intellegere 
 quousque homini liceat accedere.

denique cum aperiret 
 homini ueritatem deus, ea sola scire nos uoluit quae interfuit 
 hominem scire ad uitam consequendam, quae uero ad curiosam 
 et profanam cupiditatem pertinebant, reticuit, ut arcana.

essent. quid ergo quaeris quae nec potes scire nec si scias, 
 beatior fies? perfecta est in homine sapientia, si et deum 
 esse unum et ab ipso facta esse uniuersa cognoscat.

Nunc quoniam refutauimus eos qui de mundo et de factore 
 eius deo aliter sentiunt quam ueritas habet, ad diuinam 
 mundi fabricam reuertamur, de qua in arcanis religionis sanctae 
 litteris traditur.

fecit igitur dens primum omnium caelum 
 et in sublime suspendit, quod esset sedes ipsius dei conditoris. 
 deinde terram fundauit ac subdidit caelo, quam homo cum 
 ceteris animalium generibus incoleret. eam uoluit umore circumflui 
 et contineri.

suum uero habitaculum distinxit claris 
 luminibus et inpleuit, sole scilicet et lunae orbe fulgenti et 
 astrorum micantium splendentibus signis adornauit. tenebras 
 autem, quod est his contrarium, constituit in terra; nihil enim 
 per se continet luminis, nisi accipiat e caelo: in quo posuit lucem 
 perennem et superos et uitam perpetuam, et contra in 
 terra tenebras et inferos et mortem.

tanto enim haec ab 
 illis superioribus distant, quantum mala a bonis et uitia a uirtutibus.

ipsius quoque terrae binas partes contrarias inter

 

 

 
 
 
 se diuersasque constituit, orientem scilicet occidentemque. ex 
 quibus oriens deo adcensetur, quia ipse luminis fons et inlustrator 
 est rerum et quod oriri nos faciat ad uitam sempiter- 
 nam: occidens autem conturbatae illi prauaeque menti adscribitur, 
 quod lumen abscondat, quod tenebras semper inducat 
 et quod homines faciat occidere atque interire peccatis.

nam 
 sicut lux orientis est, in luce autem nitae ratio uersatur, sic 
 occidentis tenebrae sunt, in tenebris autem mors et interitus 
 continetur.

deinde alteras partes eadem ratione dimensus 
 est, meridiem ac septentrionem, quae partes illis duabus societate 
 iunguntur.

ea enim quae est soiis caiore nagranuor, 
 proxima est et cohaeret orienti, at illa quae frigoribus ac perpetuo 
 gelu torpet, eiusdem est cuius extremus occasus. nam 
 sient contrariae sunt lumini tenebrae, ita frigus calori.

ut 
 igitur calor lumini est proximus, sic meridies orienti, ut frigus 
 tenebris, ita plaga septentrionalis occasui. quibus singulis 
 partibus suum tempus adtribuit, uer scilicet orienti, aestatem 
 meridianae plagae; occidentis autumnus est, septentrionis hibernum. 
 in his quoque duabus partibus, meridiana.

et septentrionali, 
 figura uitae ac mortis continetur, quia uita in calore 
 est, mors in frigore. sicut autem calor ex igni est, ita frigus 
 ei aqua.

secundum harum partium dimensionem diem quoque 
 fecit ac noctem, quae spatia et orbes temporum perpetuos

 

 
 
 
 ac uolubiles, quos uocamus annos, alterna per uices successione 
 conficiant. dies, quem primus oriens subministrat, dei sit necesse 
 est, ut omnia quaecumque meliora sunt, nox autem, 
 quam occidens extremus inducit, eius scilicet quem dei esse 
 aemulum diximus. quae duo etiam in hoc praescius futurorum 
 deus fecit, ut ei his et uerae religionis et falsarum superstitionum 
 imago quaedam ostenderetur.

nam sicut sol, qui oritur 
 in diem, licet sit unus, unde solem esse appellatum 
 Cicero uult uideri, quod obscuratis sideribus solus appareat, 
 tamen quia uerum ac perfectae plenitudinis lumen 
 est et calore potentissimo et fulgore clarissimo inlustrat omnia., 
 ita in deo, licet sit unus, et maiestas et uirtus et claritudo 
 perfecta est.

nox autem, quam prauo illi antitheo dicimus 
 adtributam, eius ipsius multas et uarias religiones per similitudinem.

monstrat. quamuis enim stellae innumerabiles nncare 
 ac radiare uideantur, tamen quia non sunt plena et solida 
 lumina, nec caloris praeferunt quicquam nec tenebras 
 multitudine sua uincunt.

duo igitur illa principalia inueniuntur, 
 quae diuersam et contrariam sibi habent potestatem, calor 
 et umor, quae mirabiliter deus ad sustentanda et gignenda.

omnia excogitauit. nam cum uirtus dei sit in calore et igni, 
 nisi ardorem uimque eius admixta umoris ac frigoris materia 
 temperasset, nec nasci quicquam nec coha.erere potuisset, quin 
 statim conflagratione interiret quidquid esse coepisset.

uude

 

 

 
 
 
 et philosophi quidam et poetae discordi concordia. mundum 
 constare dixerunt, sed rationem penitus non uidebant.

Hera,clitus 
 ex igni nata esse dixit omnia, Thales ex aqua. uterque 
 uidit aliquid, sed errauit tamen uterque, quod alterutrum si 
 solum fuisset, neque aqua nasci posset ex igni neque rursus 
 ignis ex aqua: sed est uerius simul ex utroque permixto cuncta 
 generari.

ignis quidem permisceri cum aqua non potest, 
 quia sunt utraque inimica et si comminus uenerint, alterutrum 
 quod superauerit conficiat alterum necesse est, sed eorum substantiae 
 permisceri possunt: substantia. ignis calor est, aquae 
 umor.

recte igitur Oaidius: 
 
 quippe ubi temperiem sumpsere umorque calorque, 
 concipiunt et ab his oriuntur cuncta duobus. 
 cumque sit ignis aquae pugnax, uapor umidus omnes 
 res creat et discors concordia fetibus apta. est.

alterum enim quasi masculinum elementum est, alterum quasi 
 femininum, alterum actiuum, alterum patibile. ideoque a ueteribus 
 institutum est ut sacramento ignis et aquae nuptiarum 
 foedera sanciantur, quod fetus animantium calore et umore corporentur 
 atque animentur ad uitam.

cum enim constet omne 
 animal ex anima et corpore, materia corporis in umore est,

 

 

 
 
 
 animae in calore: quod ex auium fetibus datur scire, quos 
 crassi umoris plenos nisi opifex calor fouerit, nec umor potest 
 corporari nec corpus animari.

exulibus quoque igni et aqua 
 interdici solebat: adhuc enim nefas uidebatur quamuis malos, 
 tamen homines supplicio capitis adficere.

interdicto igitur 
 usu earum rerum quibus uita hominum constat perinde habebatur, 
 ac si esset qui eam sententiam exceperat morte multatus. 
 adeo duo ista elementa prima sunt habita, ut nec ortum 
 hominis nec uitam sine his crediderint posse constare.

horum 
 alterum nobis commune cum ceteris animalibus est, alterum 
 soli homini datum. nos enim quoniam caeleste atque inmortale 
 animal sumus, igni utimur, qui nobis in argumentum inmortalitatis 
 est datus, quoniam ignis e caelo est; cuius natura 
 quia mobilis est et sursum nititur, uitae continet rationem.

cetera uero animalia quoniam sunt tota mortalia, tantummodo 
 aqua utuntur, quod est elementum corporale atque terrenum. 
 cuius natura quia mobilis est ac deorsum uergens, figuram 
 mortis ostendit. ideo pecudes neque in caelum suspiciunt neque 
 religionem sentiunt, quoniam ab his usus ignis alienus 
 est.

unde autem uel quomodo deus haec duo principalia, 
 ignem et aquam, uel accenderit uel eliquauerit, solus potest 
 scire qui fecit.

Consummato igitur mundo animalia uarii generis, dissimilibus 
 formis, et magna et minora uti fierent imperauit. et 
 facta sunt bina. id est diuersi sexus singula, ex quorum fetibus

 

 
 
 
 et aer et terra et maria conpleta sunt, deditque his omnibus 
 generatim deus alimenta de terra., ut usui esse homini possent, 
 alia nimirum ad cibos, alia uero ad uestitum, quae autem 
 magnarum sunt uirium, ut in excolenda terra iuuarent; unde 
 sunt dicta iumenta.

ita rebus omnibus mirabili discriptione 
 compositis regnum sibi aeternum parare constituit et innumerabiles 
 animas procreare, quibus inmortalitatem daret.

tum 
 fecit sibi ipse simulacrum sensibile atque intellegens id est ad 
 imaginis suae formam, qua nihil potest esse perfectius: hominem 
 figurauit ex limo terrae; unde homo nuncupatus est, 
 quod sit fictus ex humo.

denique Plato humanam formam 
 θεοειδῆ esse ait, et Sibylla quae dicit: 
 
 είϰών ὲστ\' ᾰνθρωπος ἐμὴ λόγον ὀρθὸν ἔχουσα .

de hac hominis fictione poetae quoque quamuis corrupte, tamen 
 non aliter tradiderunt: namque hominem de luto a Prometheo 
 factum esse dixerunt. res eos non fefellit, sed nomen artificis.

nullas enim iitteras ueritatis attigerant, sed quae prophetarum 


 

 

 

 

 
 
 
 uaticinio tradita in sacrario dei continebantur, ea de fabulis 
 et obscura opinione collecta et depraua-ta, ut ueritas a uulgo 
 solet uariis sermonibus dissipata corrumpi nullo non addente 
 aliquid ad id quod audierat, carminibus suis conprehenderunt. et 
 hoc quidem inepte, quod tam mirabile tamque diuinum opificium 
 homini dederunt.

quid enim opus fuit hominem de 
 luto fingi, cum posset eadem ratione generari qua ipse Prometheus 
 ex Iapeto natus est? qui si fuit homo, generare hominem 
 potuit, facere non potuit: de diis autem illum non 
 fuisse poena eius in Caucaso monte declarat.

sed neque 
 patrem eius Iapetum patruumque Titana quisquam deos nuncupauit, 
 quia regni sublimitas penes Saturnum solum fuit, per 
 quam diuinos honores cum omnibus suis posteris consecutus 
 est. multis argumentis hoc figmentum poetarum coargui potest.

factum esse diluuium ad perdendam tollendamque ex orbe 
 terrae malitiam constat inter omnes. id enim et philosophi 
 et poetae scriptoresque rerum antiquarum locuntur in eoque 
 uel maxime cum prophetarum sermone consentiunt.

si ergo 
 cataclysmus ideo factus est, ut malitia quae per nimiam multitudinem 
 increuerat perderetur, quomodo fictor hominis Prometheus 
 fuit, cuius filium Deucalionem idem ipsi ob iustitiam 
 solum dicunt esse seruatum? quomodo unus gradus et una 
 progenies orbem terrae tam celeriter potuit hominibus inplere?

sed uidelicet hoc quoque sic corruperunt ut illut superius, 
 cum ignorarent et quo tempore cataclysmus sit factus in terra

 
 
 
 et quis ob iustitiam meruerit genere humano pereunte seruari 
 et quomodo aut cum quibus seruatus sit: quae omnia propheticae 
 litterae docent. apparet ergo esse falsum quod de opi- 
 Scio Promethei narrant.

uerum quia poetas dixeram non 
 omnino mentiri solere, sed figuris inuoluere et obscurare quae 
 dicant, non dico esse mentitos, sed primum omnium Promethea 
 simulacrum hominis formasse de molli ac pingui luto ab eoque 
 primo natam esse artem statuas et simulacra fingendi, 
 siquidem Iouis temporibus fuit, quibus primum templa constitui 
 et noui deorum cultus esse coeperunt.

sic ueritas fucata. 
 mendacio est et illut quod a deo factum ferebatur, homini, 
 qui opus diuinum imitatus est, coepit adscribi. ceterum 
 fictio ueri ac uiui hominis e limo dei est.

quod Hermes 
 quoque tradit, qui non tantum hominem ad imaginem dei 
 factum esse dixit a deo, sed etiam illut explanare temptauit, 
 quam subtili ratione singula quaeque in corpore hominis membra. 
 formauerit, cum eorum nihil sit quod non tantundem ad 
 usus necessitatem quantum ad pulchritudinem ualeat..

id 
 uero etiam Stoici cum de prouidentia disserunt, facere cona.ntur 
 et secutus eos Tullius pluribus quidem locis, sed tamen 
 materiam tam copiosam et uberem strictim contingit. quam

 

 

 

 
 
 
 ego nunc idcirco praetereo, quia nuper proprium de ea re 
 librum ad Demetrianum auditorem meum scripsi.

illut hoc 
 loco praeterire non possum quod errantes quidam philosophi 
 aiunt, homines ceteraque animalia sine ullo artifice orta. esse 
 de terra,. unde illud est Vergilianum 
 
 uirumque 
 terrea progenies duris caput extulit aruis. 
 
 et u maxime in ea fuere sententia qui esse prouidentiam negant: 
 nam Stoici animantium fabricam diuinae sollertiae tribuunt.

Aristoteles autem labore se ac molestia liberauit dicens semper 
 fuisse mundum: itaque et humanum genus et cetera 
 quae in eo sunt initium non habere, sed fuisse semper 
 ac semper fore.

sed cum uideamus singula quaeque animalia 
 quae ante non fuerint esse incipere et esse desinere, necesse 
 est totum genus aliquando esse coepisse et aliquando desiturum 
 esse, quia coepit.

omnia enim tribus temporibus contmen 
 necesse est, praeterito praesenti futuro. praeteriti est origo, 
 praesentis substantia, futuri dissolutio.

quae omnia in singulis 
 hominibus apparent : et incipimus enim, cum nascimur, et 
 sumus, cum uiuimus, et desinimus, cum interimus. unde 
 etiam tres Parcas esse uoluerunt, unam quae uitam hominis 
 ordiatur, alteram quae contexat, tertiam quae rumpat ac finiat.

in toto autem genere hominum quia solum praesens tempus 
 apparet, ex eo tamen et praeteritum id est origo colligitur et 
 futurum id est dissolutio.

nam quoniam est, apparet aliquando 
 coepisse — esse enim nulla res sine exordio potest - et 
 quia coepit, apparet quandoque desiturum; nec enim potest id 
 totum esse inmortale quod ex mortalibus constat.

nam sicut 
 uniuersi per singulos interimus, fieri potest ut aliquo casu 
 omnes simul, uel sterilitate terrarum, quae accidere particulatim 
 solet, uel pestilentia, ubique diffusa, quae singulas urbes aut 
 regiones plerumque populatur, uel incendio in orbem inmisso, 
 quale iam fuisse sub Phaethonte dicitur, uel diluuio aquarum, 
 quale sub Deucalione traditur, cum praeter unum hominem 
 genus omne deletum est.

quod diluuium si casu accidit, profecto 
 potuit accidere ut et ille unus qui superfuit interiret. si 
 autem diuinae prouidentiae nutu, quod negari non potest, ad 
 reparandos homines reseruatus est, apparet in dei potestate 
 esse uel uitam uel interitum generis humani. quod si potest 
 occidere in totum, quia per partes occidit, apparet aliquando 
 esse ortum, et fragilitas ut initium, sic declarat et terminum.

quae si uera sunt, non poterit defendere Aristoteles quominus 
 habuerit et mundus ipse principium. quod si Aristoteli Plato 
 et Epicurus extorquent, et Platoni et Aristoteli qui semper 
 fore mundum putauerunt, licet sint eloquentes, ingratis tamen 
 idem Epicurus eripiet quia sequitur ut habeat et finem.

sed 
 haec in ultimo libro pluribus: nunc ad hominis originem recurramus.

Aiunt certis conuersionibus caeli et astrorum motibus 
 maturitatem quandam extitisse animalium serendorum, itaque 
 terram nouam semen genitale retinentem folliculos ex se quosdam 
 in uterorum similitudinem protulisse — de quibus Lucretius: 
 
 crescebant uteri terram radicibus apti — 
 
 eosque cum maturuissent, natura cogente ruptos animalia tenera 
 profudisse.

deinde terram ipsam umore quodam qui esset 
 lacti similis exuberasse eoque alimento animantes esse nutritas. 
 quomodo igitur uim frigoris uel caloris ferre aut uitare potuerunt 
 aut omnino nasci, cum sol exureret, frigus adstringeret? 
 \'non erant\' inquiunt \'in principio mundi nec hiemps nec aestas, 
 sed perpetua temperies et uer aequabile.

cur ergo nihil horum 
 fieri etiamnunc uidemus? \'quia semel fieri necessarium 
 fuit ut animalia nascerentur; postquam uero esse coeperunt, 
 concessa. his facultate generandi et terra parere desiit et temporis 
 condicio mutata est.

o quam facile est redarguere 
 mendacia! primum, quod nihil potest esse in hoc mundo, 
 quod non sic permaneat ut coepit. nec enim sol et luna et 
 astra. tunc non erant aut cum essent, meatus non habeba-ut 
 ac non diuina moderatio, quae cursus eorum temperat et gubernat, 
 cum ipsis simul coeperat.

demue, quod si ita sit ut 
 dicunt, esse prouidentiam necesse est, et in id ipsum incidunt 
 quod maxime fugiunt.

nondum enim natis animalibus aliquis 
 utique prouidit ut nascerentur, ne orbis terrae desertus atque 
 incultus horreret. ut autem de terra sine officio parentum

 

 
 
 
 nasci possent, necesse est magna ratione esse prouisum; deinde 
 ut umor ille concretus e terra in uarias imagines corporum 
 fingeretur, item ut e folliculis quibus tegebantur accepta uiuendi 
 sentiendique ratione tamquam ei aluo matrum profunderentur, 
 mira inextricabilisque prouisio est.

sed putemus id quoque 
 casu accidisse, illa certe quae secuntur fortuita. esse non possunt, 
 ut terra continuo lacte manaret, ut aeris temperies esset 
 aequalis.

quae si constat idcirco esse tacta, ut animalia recens 
 edita uel haberent alimentum uel non haberent periculum, 
 necesse est ut aliquis diuina nescio qua ratione prouiderit. 
 quis autem potest prouidere nisi deus?

uideamus tamen an 
 id ipsum quod dictitant fieri potuerit, ut homines nascerentur 
 e terra. si consideret aliquis quamdiu et quibus modis educetur 
 infans, intelleget profecto non potuisse terrigenas illos 
 pueros sine ullo educatore nutriri.

fuit enim necesse conpluribus 
 mensibus iacere proiectos, donec confirmatis neruis 
 mouere se locumque mutare possent: quod uix intra unius 
 anni spatium fieri potest.

iam uide utrumne infans eodem 
 loco et eodem modo quo effusus est iacere per multos menses 
 ualuerit ac non et umore illo terrae, quem alimenti gratia 
 ministrabat, et sui corporis purgamentis in unum mixtis obrutus 
 corruptasque moreretur?

itaque nullo modo fieri potest 
 quin ab aliquo fuerit educatus: nisi forte animalia omnia non

 

 
 
 
 tenera nata sunt, sed excreta, quod ut dicerent numquam illis 
 uenit in mentem.

omnis igitur illa ratio inpossibilis et uana 
 est, si tamen ratio dici potest qua id agitur, ut nulla sit ratio. 
 qui enim dicit omnia sua sponte esse nata nihilque diuinae 
 prouidentiae tribuit, hic profecto rationem non adserit, sed 
 euertit.

quodsi neque fieri quicquam sine ratione neque nasci 
 potest, apparet esse diuinam prouidentiam, cuius est proprium 
 quod dicitur ratio. deus igitur rerum omnium machinator 
 fecit hominem.

quod Cicero quamuis expers caelestium litterarum 
 uidit tamen, qui libro de legibus primo hoc idem 
 tradidit quod prophetae.

cuius uerba. subieci. animal hoc 
 prouidum sagax multiplex acutum memor plenum ra.tionis 
 et consilii, quem uocamus hominem, praeclara 
 quadam condicione generatum esse a supremo deo. 
 solum est enim ex tot animantium generibus atque 
 naturis particeps rationis et cogitationis, cum cetera 
 sint omnia expertia.

uidesne hominem quamuis longe a 
 ueritatis notitia remotum tamen, quoniam imaginem sapientiae 
 tuebatur, intellexisse non nisi a deo hominem potuisse generari?

sed tamen diuinis opus est testimoniis, ne minus humana 
 sufficiant. Sibylla hominem dei opus esse testatur: 
 
 ὃς μόνος ἐστὶ θεὸς ϰτίστης ὰϰράτητος ύπάρχων 
 αὐτὸς δ\' ἐστήριξε τύπον μορϕῆς μερόπων τε - 



 

 
 
 
 αὐτὸς ἕμιξε ϕύσιν πάντων, γενέτης βιότοιο .

eadem sanctae litterae continent. deus ergo ueri patris officio 
 functus est, ipse corpus effinxit, ipse animam qua spiramus 
 infudit, illius est totum quidquid sumus.

quomodo id fecerit 
 si nos oporteret scire, docuisset, sicut docuit cetera quae cognitionem 
 nobis et pristini erroris et ueri luminis adtulerunt.

Cum ergo marem primum ad similitudinem suam finxisset, 
 tum etiam feminam configurauit ad ipsius hominis effigiem, 
 ut duo inter se permixti sexus propagare subolem possent 
 et omnem terram multitudine opere.

m ipsius autem 
 hominis fictione illarum duarum materiarum quas inter se 
 diximus esse contrarias, ignis et aquae, conclusit perfecitque 
 rationem.

ficto euim corpore, inspirauit ei animam de mtah 
 fonte spiritus sui qui est perennis, ut ipsius mundi ex contrariis 
 constantis elementis similitudinem gereret. constat enim 
 ex anima et corpore id est quasi ex caelo et terra,

 

 
 
 
 quandoquidem anima qua uiuimus uelut e caelo oritur a deo, corpus 
 e terra, cuius e limo diximus esse formatum.

Empedocles, 
 quem nescias utrumne inter poetas an inter philosophos numeres, 
 quia de rerum natura uersibus scripsit ut aput Romanos 
 Lucretius et Varro, quattuor elementa constituit, ignem 
 aerem aquam terram, fortasse Trismegistum secutus, qui nostra, 
 corpora ei his quattuor elementis constituta. esse 
 dixit a deo:

habere namque in se aliquid ignis, aliquid 
 aeris, aliquid aquae, aliquid terrae, et neque 
 ignem esse neque aerem neque aquam neque terram. 
 quae quidem falsa non sunt: nam terrae ratio in carne est,. 
 umoris in sanguine, aeris in spiritu, ignis in calore uitali.

sed neque sanguis a corpore secerni potest sicut umor a terra 
 neque calor uitalis a spiritu sicut ignis ab aere: adeo rerum 
 omnium duo sola reperiuntur elementa, quorum omnis ratio 
 in nostri corporis fictione conclusa est.

ex rebus ergo diuersis 
 ac repugnantibus homo factus est sicut ipse mundus ex luce 
 ac tenebris, ex uita et morte: quae duo inter se pugnare in 
 homine praecepit, ut si anima superauerit quae oritur ex deo, 
 sit inmortalis et in perpetua luce uersetur, si autem corpus 
 uicerit animam dicionique subiecerit, sit in tenebris sempiternis 
 et in morte.

cuius non ea uis est ut iniustas animas 
 extinguat omnino, sed ut puniat in aeternum. eam poenam 
 mortem secundam nominamus, quae est et ipsa perpetua. sicut 
 et inmortalitas.

primam sic definimus: mors est naturae 
 animantium dissolutio, uel ita: mors est corporis animaeque

 

 

 

 
 
 
 seductio; secundam uero sic: mors est aeterni doloris perpessio, 
 uel ita: mors est animarum pro meritis ad aeterna supplicia 
 damnatio. haec mutas pecudes non adtingit, quarum animae 
 non ex deo constantes, sed ex communi aere morte soluuntur.

in hac igitur societate caeli atque terrae, quorum effigies expressa 
 est in homine, superiorem partem tenent ea quae sunt 
 dei, anima scilicet quae dominium corporis habet, inferiorem 
 autem ea quae sunt diaboli, corpus utique, quod quia terrenum 
 est, animae debet esse subiectum sicut terra caelo.

est enim 
 quasi uasculum, quo tamquam domicilio temporali spiritus hic 
 caelestis utatur. utriusque officia sunt, ut hoc quod est ex 
 caelo et deo, imperet, illut uero quod ex terra et diabolo, seruiat.

quod quidem non fugit hominem nequam Sallustium, 
 qui ait: sed nostra omnis uis in a.nimo et corpore sita, 
 est: animi imperio, corporis seruitio magis utimur.

recte, si ita uixisset ut locutus est.

seruiuit enim foedissimis 
 uoluptatibus suamque ipse sententiam uitae prauitate dissoluit. 
 quodsi anima ignis est ut ostendimus, in caelum debet eniti 
 sicut ignis, ne exstinguatur, hoc est ad inmortalitatem, quae in 
 caelo est: et sicut ardere ac uiuere non potest ignis, nisi aliqua 
 pingui materia teneatur in qua habeat alimentum, sic 
 animae materia et cibus est sola iustitia, qua tenetur ad uitam.

post haec deus hominem qua exposui ratione generatum posuit 
 in Paradiso id est in horto fecundissimo et amoenissimo: quem

 

 

 
 
 
 in partibus orientis omni genere ligni arborumque conseuit, 
 ut ex earum uariis fructibus aleretur expersque omnium laborum 
 deo patri summa deuotione seruiret.

tum dedit ei certa 
 mandata, quae si obseruasset, inmortalis maneret, si transcendisset, 
 morte adficeretur. id autem praeceptum fuit, ut ex 
 arbore una quae fuerat in medio Paradiso non gustaret, in 
 qua posuerat intellegentiam boni ac mali.

tum criminator 
 ille inuidens operibus dei omnes fallacias et calliditates suas 
 ad deiciendum hominem intendit, ut ei adimeret inmortalitatem.

et primo mulierem dolo inlexit ut uetitum cibum 
 sumeret, et per ea.m ipsi quoque homini persuasit ut transcenderet 
 dei legem. percepta igitur scientia boni et mali pudere 
 eum nuditatis suae coepit absconditque se a facie dei, quod 
 antea non solebat.

tum deus sententia in peccatores data 
 eiecit hominem de Paradiso, ut uictum sibi labore conquireret, 
 ipsumque Paradisum igni circumuallauit, ne homo posset accedere, 
 donec summum iudicium faciat in terra et iustos uiros 
 cultores suos in eundem locum reuocet morte sublata, sicut 
 sacrae uoces docent et Sibylla Erythraea, cum dicit: 

 
 οἱ δὲ θεὸν τιμῶντες ἀληθινὸν ἀέναόν τε 
 ζωὴν κληρονομοῦσι, τὸν αἰῶνος χρόνον αὐτοὶ 
 οἰκοῦντες Παράδεισον ὁμῶς, ὲριθηλέα κῆπον .
 



 

 

 
 
 
 aerum haec quoniam extrema sunt, in extrema.

operis huius 
 parte tractabimus: nunc ea quae prima sunt explicemus. mors 
 itaque secuta est hominem secundum dei sententiam, quod 
 etiam Sibylla in carmine suo docet dicens: 
 
 ὰνθρωπον πλασθέντα θεοῦ παλάμαις άγίαισιν, 
 
 ὃν ἀ ὲπλάνησεν ὅϕις δολίως ἐπὶ μοῖραν ἀνελθεῖν 
 
 τοῦ θανάτου γνῶσιν τε λαβεῖν ἀγαθοῦ τε κακοῦ τε .

sic facta est uita hominis temporaria, sed tamen longa, quae 
 in mille annos prorogaretur. quod diuinis litteris proditum 
 et per omnium scientiam publicatum cum Varro non ignoraret, 



 

 

 
 
 
 argumentari nisus est, cur puta-rentur antiqui mille annos 
 uictitasse.

aitenim, aput Aegyptios pro annis menses 
 haberi, ut non solis per duodecim signa. circuitus faciat 
 annum, sed luna, quae orbem illum signiferum 
 triginta. dierum spatio lustrat. quod argumentum perspicue 
 falsum est: nemo enim tunc millesimum annum trans-

gressus est, nunc uero qui ad centesimum perueniunt, quod 
 fit saepissime, mille certe ac ducentis mensibus uiuunt. et 
 auctores idonei tradunt ad centum uiginti annos perueniri 
 solere.

sed quia ignorabat Varro cur aut quando esset uita 
 hominis deminuta, ipse deminuit, cum sciret, mille et qua.drmgentis 
 mensibus posse hominem uiuere.

Deus autem postea cum uideret orbem terrae malitia 
 et sceleribus obpletum, statuit humanum genus diluuio perdere. 
 sed tamen ad multitudinem reparandam delegit unum, quod 
 corruptis omnibus singulare iustitia supererat exemplum.

hic 
 cum sescentorum esset annorum, fabrica-uit arcam, sicut ei 
 praeceperat deus, in qua ipse cum coniuge ac tribus filiis totidemque 
 nuribus reseruatus est, cum aqua uniuersos montes 
 altissimos operuisset.

deinde orbe siccato exsecratus iniustitiam 
 prioris saeculi deus, ne rursus longitudo uitae causa esset 
 excogitandorum malorum, paulatim per singulas progenies deminuit 
 hominis aetatem atque in centum et uiginti annis metam 
 conlocauit, quam transgredi non liceret.

ille uero cum 
 egressus esset ex arca, sicuti sanctae litterae docent, terram

 

 
 
 
 studiose coluit ac uineam sua manu seuit. unde arguuntur 
 qui auctorem uini Liberum putant. ille enim non modo Liberum, 
 sed etiam Saturnum atque Uranum multis antecessit aetatibus.

qua ei uinea cum primum fructum cepisset, laetus 
 factas bibit usque ad ebrietatem iacuitque nudus. quod cum 
 uidisset unus ei filiis, cui nomen fuit Cham, non texit patris 
 nuditatem, sed egressus etiam fratribus indicauit. at illi sumpto 
 pallio intrauerunt auersis uultibus patremque texerunt.

quae 
 facta cum pater recognosset, abdicauit atque expulit filium. at 
 ille profugus in eius terrae parte consedit quae nunc Arabia, 
 nominatur, eaque terra de nomine eius Chanaan dicta est et 
 posteri eius Chananaei.

haec fuit prima gens quae deum ignoranit, 
 quoniam princeps eius et conditor cultum dei a patre 
 non accepit maledictus ab eo: itaque ignorantiam diuinitatis 
 minoribus suis reliquit.

ab hac gente proximi quique populi 
 multitudine increscente fluxerunt. ipsius autem patris posteri 
 Hebraei dicti: penes quos religio dei resedit.

sed et ab his 
 postea multiplicato in inmensum numero cum eos angustiae 
 locorum suorum capere non possent, tum adulescentes uel 
 missi a parentibus uel sua sponte, cum rerum penuria cogeret, 
 profugi ad quaerendas sibi nouas sedes huc atque illuc 
 dispersi omnes insulas et orbem totum repleuerunt et a stirpe 
 sanctae radicis auulsi nouos sibi mores atque instituta pro arbitrio 
 condiderunt.

sed omnium primi qui Aegyptum occupauerant 
 caelestia. suspicere atque adorare coeperunt. et quia

 

 

 
 
 
 neque domiciliis tegebantur propter aeris qualitatem nec ullis 
 in ea regione nubibus subtexitur caelum, cursus siderum et 
 effectus nota-uerunt, dum ea saepe uenerantes curiosius ac liberius 
 intuentur.

postea deinde portentificas animalium Sguras 
 quas colerent commenti sunt quibusdam prodigiis inducti, 
 quorum mox auctores aperiemus.

ceteri autem qui per terram 
 dispersi fuerant admirantes elementa mundi, caelum solem 
 terram mare, sine ullis imaginibus ac templis uenerabantur et 
 his sacrificia in aperto celebrabant, donec processu temporum 
 potentissimis regibus templa et simulacra fecerunt eaque uictimis 
 et odoribus colere instituerunt. sic aberrantes a notitia 
 dei gentes esse coeperunt.

errant igitur qui deorum cultus 
 ab exordio rerum fuisse contendunt et priorem esse gentilitatem 
 quam dei religionem, quam putant posterius inuentam, 
 quia. fontem atque originem ueritatis ignorant. nunc ad principium 
 mundi reuertamur.

Cum ergo numerus hominum coepisset increscere, prouidens 
 deus ne fraudibus suis diabolus, cui ab initio dederat 
 terrae potestatem, uel corrumperet homines uel disperderet, 
 quod in exordio fecerat, misit angelos ad tutelam cultumque 
 generis humani: quibus praecepit ante omnia, ne terrae contagione 
 maculati substantiae caelestis amitterent dignitatem. 
 scilicet id eos facere prohibuit quod sciebat esse facturos, ut

 

 

 

 
 
 
 ueniam sperare non possent.

itaque illos cum hominibus 
 commorantes dominator ille terrae fallacissimus consuetudine 
 ipsa paulatim ad uitia pellexit et mulierum congressibus inquinauit.

tum in caelum ob peccata quibus se inmerserant 
 non recepti ceciderunt in terram. sic eos diabolus ex angelis 
 dei suos fecit satellites ac ministros.

qui autem sunt ex his 
 procreati quia neque angeli neque homines fuerunt, sed mediam 
 quandam naturam gerentes, non sunt ad inferos recepti sicut 
 in caelum parentes eorum.

ita duo genera daemonum facta 
 sunt, unum caeleste, alterum terrenum. hi sunt immundi 
 spiritus, malorum quae geruntur auctores, quorum idem diabolus 
 est princeps.

unde illum Trismegistus daemonia-rchen 
 uocat. daemonas autem grammatici dictos aiunt quasi δαή- 
 μονας , id est peritos ac rerum scios: hos enim putant deos 
 esse. sciunt illi quidem futura multa, sed non omnia, quippe 
 quibus penitus consilium dei scire non liceat, et ideo solent 
 responsa in ambiguos exitus temperare.

eos poetae et sciunt 
 esse daemonas et locuntur. Hesiodus ita tradit:

 

 

 

 

 
 
 
 
 τοὶ μὲν δαίμονές εἰσι Διὸς μεγάλου διὰ βουλὰς 
 
 ἐσθλοί, ἐπιχθόνιοι, ϕύλαϰες θνητῶν ἀνθρώπων .

quod idcirco dictum est, quoniam custodes eos humano generi 
 deus miserat; sed et ipsi, cum sint perditores hominum, custodes 
 tamen se uideri uolunt, ut ipsi colantur et deus non colatur.

philosophi quoque de his disserunt. nam Plato etiam 
 naturas eorum in Symposio exprimere conatus est et Socrates 
 esse circa se adsiduum daemona loquebatur, qui puero sibi 
 adhaesisset, cuius nutu et arbitrio sua uita regeretur.

ma.gorum 
 quoque ars omnis ac potentia horum adspirationibus constat, 
 a quibus inuoca-ti uisus hominum praestigiis obcaecantibus 
 fallunt, ut non uideant ea quae sunt et uidere se putent illa 
 quae non sunt.

hi ut dico spiritus contaminati ac perditi 
 per omnem terram uagantur et in solacium perditionis suae 
 perdendis hominibus operantur.

itaque omnia insidiis fra.udibus 
 dolis erroribus conplent: adhaerent enim singulis hominibus 
 et omnes ostiatim domos occupant ac sibi geniorum 
 nomen adsumunt; sic enim latino sermone daemonas

 

 

 
 
 
 interpretantur.

hos in suis penetralibus consecrant, his cotidie 
 (uina.) profundunt, et scientes daemonas uenerantur quasi terrestres 
 deos et quasi depulsores malorum quae ipsi faciunt et 
 mroga.ut.

qui quomam spiritus sunt tenues et inconprehensibiies, 
 insinuant se corporibus hominum et occulte in uisceribus 
 operati ualetudinem uitiant, morbos citant, somniis animos 
 terrent, mentes furoribus quatiunt, ut homines his malis cogant 
 ad eorum auxilia decurrere.

Quarum omnium fallaciarum ratio expertibus ueritatis 
 obscura est. prodesse enim putant eos, cum nocere desinunt, 
 qui nihil possunt aliut quam nocere.

dicat fortasse aliquis 
 colendos ergo esse, ne noceant, siquidem possint nocere. nocent 
 illi quidem, sed iis a quibus timentur, quos manus dei potens 
 et excelsa. non protegit, qui profani sunt a sacramento ueritatis. 
 iustos autem id est cultores dei metuunt.

, cuius nomine adiurati 
 de corporibus excedunt: quorum uerbis tamquam flagris 
 uerbera.ti non modo daemonas esse se confitentur, sed etiam 
 nomina sua edunt, illa. quae in templis adorantur. quod plerumque 
 coram cultoribus suis faciunt, non utique in obprobrium 
 religionis, sed honoris sui, quia nec deo per quem adiurantur 
 nec iustis quorum uoce torquentur mentiri possunt.

itaque maximis saepe ululatibus editis uerberan se et ardere 
 et iam iamque exire proclamant:

tantum habet cognitio dei 

 

 
 
 
 ac iustitia potestatis. cui ergo nocere possunt nisi iis quos 
 habent in sua potestate?

denique adfirmat Hermes eos qui 
 cognouerint deum non tantum ab incursibus daemonum tutos 
 esse, uerum etiam ne fato quidem teneri.
 μία 
 inquit ϕυλαϰὴ 
 εὐσέβεια. εὐσεβοῦς γὰρ ἀνθρώπου οὔτε δαίμων ϰαϰὸς οὔτε 
 εἱμαρμένη ϰρατεῖ. θεὸς γὰρ
ῥύεται τὸν εὐσεβῆ ἐκ παντὸς κακοῦ. τὸ γὰρ ἓν καὶ μόνον ἐν ἀνθρώποις ἐστὶν ἀγαθὸν εὐσέβεια .

quid sit autem εὺσέβεια , ostendit alio loco his uerbis: 
 ἠ γὰρ εὐσέβεια γνῶσίς έστιν τοῦ θεοῦ . Asclepius quoque 
 auditor eius eandem sententiam latius explicauit in illo sermone 
 perfecto quem scripsit ad regem.

uterque uero daemonas 
 esse adfirmat inimicos et uexatores hominum, 
 quos ideo Trismegistus ἀγγέλους πονηρούς appellat: adeo non 
 ignorauit ex caelestibus deprauatos terrenos esse coepisse.

Eorum inuenta sunt astrologia et haruspicina et auguratio 
 et ipsa quae dicuntur oracula et necromantia. et ars magica et 
 quidquid praeterea malorum exercent homines uel palam uel 
 occulte: quae omnia per se falsa sunt, ut Sibylla Erythraea 
 testatur: 
 
 έπεὶ πλάνα πάντα τάδ\' έστιν, 
 
 ὅσσαπερ ἄϕρονες ἄνδρες έρευνῶσιν ϰατὰ ήμαρ .

sed idem ipsi auctores praesentia sua faciunt ut uera esse 
 credantur: ita hominum credulitatem mentita diuinitate deludunt, 
 quod illis uerum aperire non expedit.

ht sunt qm nngere 
 imagines et simulacra docuerunt, qui ut hominum mentes 
 a cultu ueri dei a.uerterent, effictos mortuorum regum uultus 
 et ornatos exquisita pulchritudine statui consecrarique fecerunt 
 et illorum sibi nomina quasi personas aliquas induerunt.

sed 

 

 

 

 
 
 
 eos magi et ii quos uere maleficos uulgus appellat, cum artes 
 suas exsecrabiles exercent, ueris suis nominibus cient, illis 
 caelestibus quae in litteris sanctis leguntur.

hi porro incesti 
 ac uagi spiritus ut turbent omnia et errores humanis pectoribus 
 offundant, serunt ac miscent falsa cum ueris. ipsi enim 
 caelestes multos esse finxerunt unumque omnium regem Iouem 
 eo, quod multi sint in caelo spiritus angelorum et unus dominus 
 ac parens omnium deus: sed ueritatem mentitis nominibus 
 inuolutam ex oculis abstulerunt.

nam deus, ut m principio 
 docui, neque nomine, cum solus sit, eget neque angeli, cum 
 sint inmortales, dici se deos aut patiuntur aut uolunt: quorum. 
 unum solumque officium est seruire nutibus dei nec omnino 
 quicquam nisi iussu facere.

sic enim mundum regi a deo 
 dicimus ut a rectore prouinciam: cuius apparitores nemo socios 
 esse in regenda. prouincia dixerit, quamuis illorum ministerio 
 res geratur.

et hi tamen possunt aliquid praeter iussa rectcris 
 per ipsius ignorantiam, quae est condicionis humanae: ille 
 autem praeses mundi et rector uniuersi, qui scit omnia, cuius 
 diuinis oculis nihil saeptum est, solus habet rerum omnium 
 potestatem nec est in angelis quicquam nisi parendi necessitas.

itaque nullum sibi honorem tribui uolunt, quorum honor omnis 
 in deo est, illi autem qui desciuerunt a dei ministerio, quia

 

 

 
 
 
 sunt ueritatis inimici et praeuaricatores dei, nomen sibi et cultum 
 deorum uindicare conantur, non quo ullum honorem desiderent 
 — quis enim perditis honor est? — nec ut deo noceant, 
 cui noceri non potest, sed ut hominibus: quos nituntur a cultu 
 et notitia uerae maiestatis auertere, ne inmortalitatem possint 
 adipisci, quam ipsi sua nequitia perdiderunt.

offundunt itaque 
 tenebras et ueritatem caligine obducunt, ne dominum, ne 
 patrem suum norint, et ut facile inliciant, in templis se occulunt 
 et sacrificiis omnibus praesto adsunt eduntque saepe prodigia, 
 quibus obstupefacti homines fidem commodent simulacris 
 diuinitatis ac numinis.

inde est quod ab augure lapis noua-cula 
 incisus est, quod Iuno Veiens migrare se Romam uelle respondit, 
 quod Fortuna Muliebris periculum denuntiauit, quod Claudiae 
 manum nauis secuta. est, quod in sacrilegos et Iuno nudata 
 et Locrensis Proserpina. et Ceres Milesia uindicauit et Hercules 
 de Appio et Iuppiter de Atinio et Minerua. do Caesare, hinc 
 quod serpens urbem Romam pestilentia liberauit Epidauro accersitus.

nam illuc daemoniarches ipse in figura sua sine 
 ulla dissimulatione perlatus est, siquidem legati a.d eam rem

 

 

 

 
 
 
 missi draconem secum mirae magnitudinis aduexerunt.

in 
 oraculis autem uel maxime fallunt, quorum praestrigias profani 
 a ueritate intellegere non possunt, ideoque ab ipsis adtribui 
 putant et imperia et uictorias et opes et euentus prosperos 
 rerum, denique ipsorum nutu saepe rem publicam periculis 
 inminentibus liberatam, quae pericula et responsis denuntiauerint 
 et sacrificiis placati auerterint.

sed omnia ista fallaciae 
 sunt. nam cum dispositiones dei praesentiant, quippe qui ministri 
 eius fuerunt, interponunt se in his rebus, ut quaecumque 
 a deo uel facta sunt uel fiunt, ipsi potissimum facere 
 aut fecisse uideantur, et quotiens alicui populo uel urbi secun- , 
 dum dei statutum boni quid inpendet, illi se id facturos uel 
 prodigiis uel somniis uel oraculis pollicentur, si sibi templa, 
 si honores, si sacrificia tribuantur. quibus datis cum illut 
 acciderit quod necesse est, summam sibi pariunt uenerationem.

hinc templa deuouentur et nouae imagines consecrantur, mactantur 
 greges hostiarum, sed cum haec facta sunt, nihilo minus 
 tamen uita et salus eorum qui haec fecerint immolatur.

quotiens 
 autem pericula impendent, ob aliquam se ineptam et 
 leuem causam profitentur iratos, sicut Iuno Varroni, quod

 

 

 
 
 
 formonsum puerum in tensa lorus ad exuuias tenendas conloca.cerat: 
 et ob hanc causam Romanum nomen aput Cannas paene 
 deletum est.

quodsi luno alterum Ganymeden uerebatur, 
 cor iuuentus Romana luit poenas? uel si dii tantummodo 
 duces curant, ceteram multitudinem neclegunt, cur Varro solus 
 euasit qui hoc fecit et Paulus qui nihil meruit occisus est? 
 uidelicet nihil tunc Romanis accidit fatis lunonis iniquae, 
 cum Hannibal duos exercitus populi Romani et astu et uirtute 
 confecit.

nam Juno audere non poterat aut Carthaginem defendere, 
 ubi arma eius et currus fuit, aut Romanis nocere, quia 
 
 progeniem — Troiano a sanguine duci 
 audierat, Tyrias olim quae uerteret arces.

sed illorum sunt isti lusus, qui sub nominibus mortuorum delitiscentes 
 uiuentibus plagas tendunt. itaque siue illut periculum 
 quod imminet uitari potest, uideri uolunt id placati 
 auertisse, siue non potest, id agunt ut propter illorum contemptum 
 accidisse uideatur. ita sibi aput homines qui eos 
 nesciunt auctoritatem pariunt ac timorem.

hac uersutia et 
 his artibus notitiam dei ueri et singularis apud omnes gentes 
 inueterauerunt. suis enim uitiis perditi saeuiunt et grassantur,

 

 

 
 
 
 ut perdant.

idcirco etiam humanas hostias excogitauerunt, 
 ipsi hostes generis humani, ut quam multas deuorent animas.

Dicet aliquis \'cur ergo deus haec fieri patitur nec 
 tam malis succurrit erroribus?\' ut mala cum bonis pugnent, 
 ut uitia sint aduersa uirtutibus, ut habeat alios quos puniat, 
 alios quos honoret. ultimis enim temporibus statuit de uiuis 
 ac mortuis iudicare; de quo iudicio mihi erit in ultimo libro 
 disputatio.

differt igitur, donec ueniat temporum finis, quo 
 effundat iram suam in potestate ac uirtute caelesti, sicut 
 
 uatum praedicta piorum 
 terribili monitu horrificant.

nunc autem patitur homines errare et aduersum se quoque 
 inpios esse, ipse iustus et mitis et patiens. nec enim fieri 
 potest ut non is in quo perfecta. sit uirtus, sit etiam perfecta.

patientia. unde quidam putant ne irasci quidem deum omnino, 
 quod adfectibus, qui sunt perturba-tiones animi, subiectus 
 non sit, quia fragile est omne animal quod adficitur et commouetur. 
 quae persuasio ueritatem ac religionem funditus tollit.

sed seponatur interim nobis hic locus de ira dei disserendi, quod 
 et uberior est materia et opere proprio latius exequenda.. illos 
 ergo nequissimos spiritus quisquis ueneratus fuerit ac secutus, 
 neque caelo neque luce potietur, quae sunt dei, sed in illa

 

 

 

 
 
 
 decidet quae in distributione rerum adtributa esse ipsi malorum 
 principi disputauimus, in tenebras scilicet et inferos et supplicium 
 sempiternum.

Docui religiones deorum triplici modo uanas esse: uno, quod 
 simulacra ista quae coluntur effigies sint hominum mortuorum; 
 esse autem peruersum et incongruens ut simulacrum hominis 
 a simulacro dei colatur: colit enim quod est deterius et inbecillius;

tum inexpiabile facinus esse deserere uiuentem, ut 
 defunctorum monumentis seruias, qui nec uitam nec lucem 
 dare cuiquam possunt, qua ipsi carent; nec esse alium quemquam 
 deum praeter unum, cuius iudicio ac potestati omnis 
 anima subiecta sit.

altero, quod ipsae imagines sacrae quibus 
 homines inanissimi seruiunt omni sensu careant, quoniam terra 
 sint.

quis autem non intellegat nefas esse rectum animal 
 curuari, ut adoret terram? quae idcirco pedibus nostris subiecta 
 est, ut calcanda nobis, non adoranda sit, qui simus ideo 
 excitati ex ea statumque sublimem praeter ceteras animantes 
 acceperimus, ut non reuoluamur deorsum nec hunc caelestem 
 uultum proiciamus ad terram, sed oculos eo dirigamus quo 
 illos naturae suae condicio direxit nihilque aliut adoremus, nihil 
 colamus nisi solius artificis parentisque nostri unicum nomen,

 

 

 
 
 
 qui propterea hominem rigidum figurauit, ut sciamus nos ad 
 superna et caelestia prouocari.

tertio, quod spiritus qui 
 praesunt ipsis religionibus condemnati et abiecti a deo per terram 
 uolutentur; qui non tantum nihil praestare cultoribus suis possint, 
 quoniam rerum potestas penes unum est, uerum etiam 
 mortiferis eos inlecebris et erroribus perdant, quoniam hoc illis 
 cottidianum sit opus, tenebras hominibus obducere, ne quaeratur 
 ab iis uerus deus.

non igitur colendi sunt, quia sententiae 
 dei subiacent. est enim piaculum maximum addicere se potestati 
 eorum quibus, si iustitiam sequare, potentior esse possis 
 et eos adiuratione diuini nominis expellere ac fugare.

quodsi 
 apparet religiones istas tot modis esse uanas quibus docui, 
 manifestum est eos qui uel mortuis supplicant uel terram 
 uenerantur uel spiritibus inpuris animas suas mancipant, rationem 
 hominum non tenere eosque inpietatis ac sceleris sui supplicia 
 pensuros, qui rebelles aduersus parentem generis humani 
 deum susceptis inexpiabilibus sacris fas omne uiolauerint.

Quicumque igitur sacramentum hominis tueri rationemque 
 naturae suae nititur obtinere, ipse se ab humo suscitet et 
 erecta mente oculos suos tendat in caelum. non sub pedibus 
 deum quaerat nec a uestigiis suis eruat quod adoret, quia quidquid 
 homini subiacet, infra hominem sit necesse est: sed quaerat 
 in sublimi, quaerat in summo, quia nihil potest esse homine 
 maius nisi quod fuerit supra hominem. deus autem maior 
 est homine: supra ergo, non infra est nec in ima potius, sed in

 

 
 
 
 summa regione quaerendus est.

quare non est dubium 
 quin religio nulla sit ubicumque simulacrum est. nam si religio 
 ex diuinis rebus est, diuini autem nihil est nisi in rebus 
 caelestibus, carent ergo religione simulacra, quia nihil potest 
 esse caeleste in ea re quae fit ex terra. quod quidem de 
 nomine ipso apparere sapienti potest.

quidquid enim simulatur, 
 id falsum sit necesse est, nec potest umquam ueri 
 nomen accipere quod ueritatem fuco et imitatione mentitur. 
 si autem omnis imitatio non res potissimum seria., sed quasi 
 ludus ac iocus est, non religio in simulacris, sed mimus religionis 
 est.

praeterendum est igitur taisis omniRus uerum, 
 calcanda terrena., ut caelestia. consequamur.

ita enim se res 
 habet, ut quisquis animam suam, cuius origo de caelo est, ad 
 inferna et ima prostrauerit, eo cadat quo se ipse deiecerit, ideoque 
 oportet rationis ac status sui memorem non nisi ad superna 
 niti semper ac tendere.

quod qui fecerit, hic plane sapiens, 
 hic iustus, hic homo, hic denique caelo dignus iudica-bitur, quem 
 suus parens non humilem nec ad terram more quadrupedis abiectum, 
 sed stantem potius ac rectum sicut eum fecit adgnouerit.

Peracta est nisi fallor magna et difficilis suscepti operis 
 portio et maiestate caelesti suggerente nobis dicendi facultatem 
 muetera.tos depulimus errores.

nunc uero maior nobis ac 
 difficilior cum philosophis proposita luctatio est, quorum summa 
 doctrina et eloquentia quasi moles aliqua mihi opponitur.

nam ut illic multitudine ac prope consensu omnium gentium 
 premebamur, ita hic auctoritate praestantium omni genere laudis 
 uirorum.

quis autem nesciat plus esse momenti in paucioribus 
 doctis quam in pluribus inperitis?

sed non est desperandum 
 istos quoque de sententia. deo et ueritate ducibus posse 
 depelli nec tam pertinaces fore arbitror, ut clarissimum solem 
 sanis ac patentibus oculis uidere se negent.

modo illut uerum 
 sit quod ipsi solent profiteri, studio inuestigandae ueritatis se 
 teneri, efficiam profecto ut quaesitam ueritatem diu et aliquando 
 inuentam esse credant et humanis ingeniis inueniri 
 non potuisse fateantur.

Vellem mihi, quoniam ueritas in obscuro latere adhuc 
 existimatur uel errore atque inperitia uulgi uariis et ineptis 
 superstitionibus seruientis uel philosophis prauitate ingeniorum 
 turbantibus eam potius quam inlustrantibus, etsi non qualis in 
 Marco Tullio fuit, quia praecipua et admirabilis fuit, aliquam 
 tamen proximam eloquentiae contingere facultatem, ut quantum 
 ueritas ui sua propria ualet, tantum ingenii quoque uiribus 
 nixa exereret se aliquando et discussis conuictisque tam publicis 
 quam eorum qui sapientes putantur erroribus humano generi 
 clarissimum lumen inferret.

quod quidem duabus ex causis 
 fieri uellem: uel quod magis possent credere homines ornatae 
 ueritati, qui etiam mendacio credunt capti orationis ornatu 
 lenocinioque uerborum, uel certe ut ipsi philosophi suis armis 
 potissimum, quibus placere sibi et confidere solent, opprimerentur 
 a nobis.

sed quoniam deus hanc rei uoluit esse naturam, 
 ut simplex et nuda ueritas esset luculentior, quia satis 
 ornata per se est ideoque ornamentis extrinsecus additis fucata 
 corrumpitur, mendacium uero specie placeret aliena, quia per 
 se corruptum uanescit ac diffluit, nisi ornatu aliunde quaesito 
 circumlitum fuerit ac politum, aequo animo fero ingenium mihi 
 mediocre esse concessum.

uerum ego non eloquentiae, sed 
 ueritatis fiducia suscepi hoc opus maius fortasse quam ut

 

 

 
 
 
 possit meis uiribus sustineri: quod tamen, etiamsi ego defecerim, 
 deo cuius hoc munus est adiuuante ueritas ipsa complebit.

etenim cum sciam maximos quosque oratores a causidicis mediocribus 
 saepe uictos, quod tanta est potentia ueritatis, ut se 
 ipsa quamuis in rebus exiguis sua claritate defendat, cur hanc 
 ego in maxima causa ab ingeniosis quidem illis ac disertis

uiris, sed tamen falsa dicentibus oppressuiri putem ac nou 
 illa si minus oratione nostra, quae de tenui fonte admodum 
 exilis emanat, lumine tamen suo clara et inlustris appareat? 
 nec si philosophi doctrina litterarum mirabiles extiterunt, ego 
 illis etiam scientiam ueri cognitionemque concesserim, quam.

nemo cogitando aut disputando adsequi potest. neque ego 
 nunc reprehendo eorum studium qui ueritatem scire uoluerunt, 
 quia naturam hominis deus ueri adipiscendi cupientissimam 
 fecit, sed id arguo, id reuinco, quod honestam illorum et optimam 
 uoluntatem non sit secutus effectus, quia neque quid 
 esset uerum ipsum sciebant neque quomodo aut ubi aut qua 
 mente quaerendum.

ita dum succurrere humanis erroribus 
 cupiunt, ipsi se in plagas et in errores maximos induerunt. ad 
 hoc igitur me opus coarguendi philosophiam susceptae materiae 
 ordo ipse deduxit.

nam cum error omnis aut ei religione 
 falsa oriatur aut ex sapientia, in eo conuincendo necesse est 
 utrumque subuertere.

cum enim sit nobis diuinis litteris 
 traditum cogitationes philosophorum stultas esse, id ipsum re

 

 
 
 
 et argumentis docendum est, ne quis honesto sapientiae nomine 
 inductus aut inanis eloquentiae splendore deceptus humanis 
 malit quam diuinis credere.

quae quidem tradita sunt bremter 
 ac nude. nec enim decebat ut cum deus ad hominem 
 loqueretur, argumentis adsereret suas uoces, tamquam aliter 
 fides ei non haberetur, sed ut oportuit locutus est tamquam 
 rerum omnium maximus iudex, cuius est non argumentari, sed 
 pronuntiare.

uerum ipse, ut deus: nos autem cum ad res 
 singulas testimonia diuinae uocis habeamus, profecto monstrabimus 
 quanto certioribus argumentis possint uera defendi, cum 
 etiam falsa sic defendantur, ut uera soleant uideri.

quare 
 non est quod philosophis tantum honoris habeamus, ut eorum 
 eloquentiam pertimescamus.

loqui enim bene potuerunt ut 
 homines eruditi, uere autem loqui nullo modo, quia ueritatem 
 non didicerant ab eo qui eius potens esset.

nec sane magnum 
 aliquid efficiemus, quod illos ignorantiae redarguemus, quam 
 ipsi saepissime confitentur.

in eo solo his quoniam non creditur 
 in quo solo credi debuit, conabor ostendere numquam illos 
 tam ueridicos fuisse quam cum sententiam de sua ignoratione 
 dixerunt.

Nunc, quoniam duobus prioribus libris religionum falsitas 
 demonstrata est nec non origo ipsa totius erroris exposita., 
 huius libri munus est philosophiam quoque ostendere quam 
 inanis et falsa sit, ut omni errore sublato ueritas patefacta

 

 

 
 
 
 clarescat.

ordiamur itaque a communi philosophiae nomine, 
 ut ipso capite destructo facilior nobis aditus pateat ad excindendum 
 omne corpus, si tamen potest corpus uocari, cuius partes 
 ac membra discordent nec ulla compage inter se cohaereant, 
 sed quasi disiecta et dissipata palpitare potius uideantur quam 
 uiuere.

Philosophia est, ut nomen indicat ipsique definiunt, studium 
 sapientiae. unde igitur probem philosophiam non esse sapientiam 
 quam ex ipsius nominis significatione? qui enim sapientiae 
 studet, utique nondum sapit, sed ut sapere possit studet.

in ceteris artibus studium quid efficiat et quo tendat apparet:. 
 quas cum discendo aliquis adsecutus est, iam non studiosus 
 artificii, sed artifex nominatur.

at enim uerecundiae causa 
 studiosos se sapientiae, non sapientes uocauerunt.

immo uero 
 Pythagoras, qui hoc primus nomen inuenit, cum paulo plus 
 saperet quam illi priores qui se sapientes putauerant, intellexit 
 nullo humano studio posse ad sapientiam perueniri et ideo 
 non oportere inconprehensae atque inperfectae rei perfectum 
 nomen inponi. itaque cum ab eo quaereretur quemnam se 
 profiteretur, respondit philosophum, id est quaesitorem sapientiae.

si ergo philosophia sapientiam quaerit, nec ipsa sapientia 
 est, quia necesse est aliut esse quod quaerit, aliut quod quaeritur, 
 nec quaesitio ipsa recta est, quia nihil potest inuenire. 
 ego uero ne studiosos quidem sapientiae philosophos esse concesserim, 
 quia illo studio ad sapientiam non peruenitur.

nam si

 

 
 
 
 facultas inueniendae ueritatis huic studio subiaceret, si esset 
 id studium tamquam iter ad sapientiam, aliquando esset inuenta. 
 cum uero tot temporibus, tot ingeniis in eius inquisitione 
 contritis non sit conprehensa, apparet nullam ibi esse 
 sapientiam.

non ergo sapientiae student qui philosophantur, 
 sed ipsi studere se putant, quia illut quod quaerunt ubi aut 
 quale sit nesciunt.

siue igitur sapientiae student siue non 
 student, sapientes non sunt, quia numquam reperiri potest 
 quod aut non recte quaeritur aut omnino non quaeritur. uideamus 
 tamen id ipsum, possitne hoc studio reperiri aliquid 
 an nihil.

Duabus rebus uidetur philosophia constare, scientia et 
 opinatione, nec ulla re alia.

scientia uenire ab ingenio non 
 potest nec cogitatione conprehendi, quia in se ipso habere 
 propriam scientiam non hominis, sed dei est.

mortalis autem 
 natura non capit scientiam nisi quae ueniat extrinsecus. idcirco 
 enim oculos et aures et ceteros sensus patefecit in corpore 
 diuina sollertia, ut per eos aditus scientia permanet ad 
 mentem.

nam causas naturalium rerum disquirere aut scire 
 uelle sol utrumne tantus quantus uidetur an multis partibus 
 maior sit quam omnis haec terra, item luna globosa sit an 
 concaua et stellae utrumne adhaereant caelo an per aerem 
 libero cursu ferantur, caelum ipsum qua magnitudine, qua

 

 

 

 
 
 
 materia constet, utrum quietum sit et immobile an incredibili 
 celeritate uoluatur, quanta sit terrae crassitudo aut quibus fundamentis 
 librata et suspensa sit,

haec inquam disputando 
 et coniecturis uelle conprehendere tale est profecto, quale si 
 disserere uelimus, qualem esse arbitremur cuiuspiam remotissimae 
 gentis urbem, quam numquam uidimus cuiusque nihil 
 aliut quam nomen audiuimus.

si nobis in ea re scientiam 
 uindicemus quae non potest sciri, nonne insanire uideamur qui 
 adfirmare id audeamus in quo reuinci possimus? quanto magis 
 qui naturalia, quae sciri ab homine non possunt, scire se putant, 
 furiosi dementesque sunt iudicandi!

recte ergo Socrates et eum 
 secuti Academici scientiam sustulerunt, quae non disputantis 
 est, sed diuinantis.

superest ut opinatio in philosophia sola sit: 
 nam unde abest scientia, id totum possidet opinatio. id enim 
 opinatur quisque quod nescit. illi autem qui de rebus naturalibus 
 disputant, opinantur ita esse ut disputant. nesciunt igitur ueritatem, 
 quoniam scientia certi est, opinatio incerti.

redeamus 
 ad superius illud exemplum. age, opinemur de statu et qualitate 
 urbis illius quae nobis rebus omnibus praeter nomen 
 ignota est. ueri simile est in plano sitam, lapideis moenibus, 
 aedificiis sublimibus, uiis pluribus, magnificis ornatisque delubris.

describamus si placet mores habitumque ciuium. sed 
 cum haec dixerimus, alius contraria disputabit et cum hic

 

 

 

 
 
 
 quoque perorauerit, surget tertius et alii deinceps et opinabuntur 
 multo disparia quam nos opinati sumus.

quid ergo ex omnibus 
 erit uerius? fortasse nihil. \'at omnia dicta sunt quae 
 in rerum naturam cadunt, ut necesse sit aliquid eorum esse 
 uerum.\' at nescietur quis uerum dixerit.

potest fieri ut 
 omnes ex parte aliqua errauerint, ex parte adtigerint ueritatem. 
 stulti ergo simus, si hoc disputatione quaeramus: potest enim 
 superuenire aliquis qui opiniones nostras derideat nosque pro 
 insanis habeat, qui uelimus id quod nesciamus quale sit opinari.

uerum non opus est longe posita conquirere, unde nemo 
 fortasse ueniat qui nos redarguat.

age opinemur quid nunc 
 in foro geratur, quid in curia. longum est id quoque. dicamus 
 interposito uno pariete quid fiat: nemo id potest scire 
 nisi qui audierit aut uiderit. nullus igitur audet id dicere, 
 quia statim non uerbis, sed re ipsa praesenti refutabitur.

atquin 
 hoc idem faciunt philosophi, qui disputant in caelo quid 
 agatur, sed eo se inpune id facere arbitrantur, quia nullus exsistit 
 qui errores eorum coarguat.

quodsi existimarent descensurum 
 aliquem qui eos delirare ac mentiri doceret, numquam 
 quicquam de iis rebus quas scire non possunt disputarent. 
 nec tamen ideo felicior putanda est eorum inpudentia et audacia, 
 quia non redarguuntur: redarguit enim deus, cui soli ueritas 
 nota est, licet coniuere uideatur, eamque hominum sapientiam 
 pro summa stultitia computat.

Recte igitur Zenon ac Stoici opinationem repudiarunt. 
 opinari enim te scire quod nescias non est sapientis, sed temerarii 
 potius ac stulti.

ergo si neque sciri quicquam potest, 
 ut Socrates docuit, neque opinari oportet, ut Zenon, tota philosophia 
 sublata est. quid quod non tantum ab his duobus 
 euertitur qui philosophiae principes fuerunt, sed ab omnibus, 
 ut iam uideatur iam pridem suis armis esse confecta?

in 
 multas sectas philosophia diuisa est et omnes uaria sentiunt. 
 in qua ponimus ueritatem? in omnibus certe non potest.

designemus quamlibet: nempe in ceteris omnibus sapientia non 
 erit. transeamus ad singulas: eodem modo quidquid uni dabimus, 
 ceteris auferemus. una quaeque enim secta omnes alias. 
 euertit, ut se suaque confirmet, nec ulli alteri sapere concedit, 
 ne se desipere fateatur: sed sicut alias tollit, sic ipsa quoque 
 ab aliis omnibus tollitur.

nihilominus enim philosophi sunt 
 qui eam stultitiae accusant. quamcumque laudauerisu eramque 
 dixeris, a philosophis uituperatur ut falsa.

credemusne igitur 
 uni se suamque doctrinam laudanti an multis unius alterius 
 ignorantiam culpantibus?

rectius sit necesse est quod plurimi 
 sentiunt quam quod unus. nemo enim de se potest recte 
 iudicare: quod nobilis poeta testatur:

 

 
 
 
 
 itan conparatam esse hominum naturam omnium, 
 aliena ut melius uideant et diiudicent 
 quam sua.

cum igitur omnia incerta sint, aut omnibus credendum est 
 aut nemini. si nemini, sapientes ergo non sunt, quia singuli 
 sapientes esse se putant, si omnibus, aeque non sunt sapientes, 
 quia singuli ab omnibus negantur esse sapientes.

pereunt 
 igitur uniuersi hoc modo et tamquam Sparti illi poetarum sic 
 inuicem iugulant, ut nemo ex omnibus restet: quod eo fit, quia 
 gladium habent, scutum non habent.

si ergo singulae sectae 
 multarum sectarum iudicio stultitiae conuincuntur, omnes igitur 
 uanae atque inanes reperiuntur: ita se ipsa philosophia consumit 
 et conficit.

quod cum intellegeret Arcesilas Academiae 
 conditor, reprehensiones inter se omnium collegit confessionemque 
 ignorantiae clarorum philosophorum armauitque se aduersus 
 omnes: ita constituit nouam non philosophandi philosophiam.

eo igitur auctore duo philosophiae genera esse coeperunt, unum 
 illut uetus, quod scientiam sibi uindicat, alterum nouum repugnans, 
 quod eam detrahit. in his duobus generibus uideo 
 discidium et quasi ciuile bellum:

sapientiam, quae distrahi 
 non potest, in qua parte ponemus? si natura rerum sciri

 

 

 
 
 
 potest, haec tironum caterua interibit; si non potest, ueterani 
 conficientur; si pares fuerint, nihilominus peribit dux omnium 
 philosophia, quia distracta est: nihil enim potest sine interitu 
 sibi esse contrarium.

si autem ut docui nulla in honiine 
 potest esse interna et propria scientia ob fragilitatem condicionis 
 humanae, Arcesilae manus uincit. sed ne ipse quidem 
 stabit, quia non potest omnino nihil sciri.

Sunt enim multa quae scire nos natura ipsa et usus frequens 
 et uitae necessitas cogit. itaque pereundum est, nisi scias 
 quae ad uitam sint utilia, ut adpetas, quae periculosa, ut fugias 
 et uites.

praeterea multa sunt quae usus inuenit. nam solis 
 ac lunae uarii cursus et meatus siderum et ratio temporum 
 deprehensa est, et natura corporum a medicis herbarumque 
 uires, et ab agricolis natura terrarum nec non imbrium futurorum 
 ac tempestatum signa collecta sunt: nulla denique ars 
 est quae non scientia constet.

debuit ergo Arcesilas, si quid 
 saperet, distinguere quae sciri possent quaeue nesciri. sed si 
 id fecisset, ipse se in populum redegisset.

nam uulgus interdum 
 plus sapit, quia tantum quantum opus est sapit. a quo 
 si quaeras utrum sciat aliquid an nihil, dicet se scire quae 
 sciat, fatebitur nescire quae nesciat.

recte ergo aliorum sustulit 
 disciplinas, sed non recte fundauit suam. ignoratio enim 
 rerum omnium non potest esse sapientia, cuius est scire proprium. 
 ita cum philosophos expugnauerit ac docuerit nihil 
 eos scire, ipse quoque nomen philosophi perdidit, quia doctrina

 

 
 
 
 eius est nihil sciri. nam qui alios reprehendit, quod nesciant.

, 
 ipse debet sciens esse: cum autem nihil sciat, quae peruersitas 
 quaeue insolentia est ob id ipsum se philosophum constituere 
 propter quod ceteros tollat? possunt enim sic respondere:

\'si nihil nos scire conuincis et ideo non esse sapientes, quia 
 nihil sciamus, ergo ne tu quidem sapiens es, quia te quoque 
 confiteris nihil scire:

quid ergo promouit Arcesilas nisi quod 
 confectis omnibus philosophis se quoque ipsum eodem mucrone 
 trans fixi t ?

Nusquamne igitur sapientia est? immo uero inter ipsos 
 fuit, sed nemo uidit. alii putauerunt posse sciri omnia: sapientes 
 utique non fuerunt; alii nihil: ne hi quidem sapientes fuerunt: 
 illi, quia plus homini dederunt, hi, quia minus; utrisque 
 in utramque partem modus defuit. ubi ergo sapientia est?

ut neque omnia scire te putes, quod est dei, neque omnia 
 nescire, quod pecudis. est enim aliquid medium quod sit hominis, 
 id est scientia cum ignoratione coniuncta et temperata.

scientia in nobis ab animo est, qui oritur e caelo, ignoratio a 
 corpore, quod ex terra; unde nobis et cum deo et cum animalibus 
 est aliqua communitas.

ita quoniam ex his duobus 
 constamus elementis, quorum alterum luce praeditum est, alterum 
 tenebris, pars nobis data est scientiae, pars ignorantiae. 
 per hunc quasi pontem transire sine cadendi periculo licet: 
 nam illi omnes qui se in alteram partem inclinauerunt, aut 
 dextro aut sinistro uersus ceciderunt. utraque autem pars

 
 
 
 quomodo errauerit dicam.

Academici contra physicos ex rebus 
 obscuris argumentati sunt nullam esse scientiam et exemplis 
 paucarum rerum inconprehensibilium contenti amplexi sunt 
 ignorantiam, tamquam scientiam totam sustulissent, quia in 
 parte sustulerant.

physici contra ex iis quae aperta sunt argumentum 
 trahebant (omnia) sciri posse contentique perspicuis 
 retinebant scientiam, tamquam totam defendissent, quia ex parte 
 defenderant. ita neque hi clara neque illi obscura uiderunt, 
 sed utrique dum solam scientiam consertis manibus uel retinent 
 uel eripiunt, non uiderunt in medio constitutam forem, 
 quae illos ad sapientiam transmitteret.

uerum Arcesilas ignorantiae 
 magister cum Zenoni obtrectaret principi Stoicorum, ut 
 totam philosophiam euerteret, auctore Socrate suscepit hanc 
 sententiam, ut adfirmaret sciri nihil posse.

itaque coarguit 
 existimationem philosophorum, qui putassent ingeniis suis erutam 
 esse atque inuentam ueritatem. uidelicet quia mortalis 
 fuerat illa sapientia paucisque ante temporibus instituta ad 
 summum iam incrementum peruenerat, ut iam necessario consenesceret 
 ac periret, extitit repente Academia tamquam senectus

philosophiae, quae illam conficeret iam deflorescentem, recteque 
 Arcesilas uidit adrogantes uel potius stultos esse qui 
 putent scientiam ueritatis coniectura posse conprehendi.

sed 
 tamen falsa dicentem redarguere non potest nisi qui scierit 
 ante quid uerum sit. quod Arcesilas ueritate non cognita facere 
 conatus introduxit genus philosophiae asystatum, quod latine

 

 
 
 
 instabile uel inconstans possumus dicere.

ut enim nihil sciendum 
 sit, aliquid sciri necesse est: nam si nihil omnino scias, 
 id ipsum, sciri nihil posse, tolletur.

ita qui uelut sententiae 
 loco pronuntiat nihil sciri, tamquam perceptum profitetur et 
 cognitum: ergo aliquid sciri potest.

huic simile est illut quod 
 in scholis proponi solet in asystati generis exemplum, somniasse 
 quendam ne somniis crederet. si enim crediderit, tum sequetur 
 ut non sit credendum, si autem non crediderit, tum sequetur 
 ut credendum sit.

ita si nihil sciri potest, necesse est id 
 ipsum sciri, quod nihil sciatur, si autem scitur non posse sciri, 
 falsum est ergo quod dicitur nihil sciri posse. sic inducitur 
 dogma sibi ipsi repugnans seque dissoluens.

sed homo uersutus 
 ceteris philosophis scientiam uoluit eripere, ut eam domi 
 absconderet — nam sibi illam profecto non adimit qui aliquid 
 adfirmat, ut ceteris adimat —: sed nihil agit; apparet enim ac 
 furem suum prodit.

quanto faceret sapientius ac uerius, 
 si exceptione facta diceret causas rationesque dumtaxat rerum 
 caelestium seu naturalium quia sunt abditae nec sciri posse, 
 quia nullus doceat, nec quaeri oportere, quia inueniri quaerendo 
 non possint.

qua exceptione interposita et physicos admonuisset, 
 ne quaererent ea quae modum excederent cogitationis 
 humanae, et se ipsum calumniae inuidia liberasset et 
 nobis certe dedisset aliquid quod sequeremur.

nunc autem 

 
 
 
 cum ab aliis sequendis nos retraxerit, ne uelimus plus scire 
 quam possumus, non minus a se quoque ipso retraxit.

quis 
 enim uelit laborare, ne quicquam sciat, aut eiusmodi suscipere 
 doctrinam, ut etiam communem scientiam perdat? quae si 
 doctrina est, scientia constet necesse est, si non est, quis tam 
 stultus, ut discendum id putet in quo aut nihil discitur aut 
 etiam dediscitur?

quare si neque omnia sciri possunt, quod 
 physici putauerunt, neque nihil, quod Academici, philosophia 
 omnis extincta est.

Transeamus nunc ad alteram philosophiae partem quam 
 ipsi moralem uocant, in qua totius philosophiae ratio contine-. 
 tur, siquidem in illa physica sola oblectatio est, in hac etiam 
 utilitas.

et quoniam in disponendo uitae statu formandisque 
 moribus periculo maiore peccatur, maiorem diligentiam necesse 
 est adhiberi, ut sciamus quomodo nos oporteat uiuere.

illic 
 potest uenia concedi, quia siue aliquid dicunt, nihil prosunt, 
 siue delirant, nihil nocent, hic uero nullus discidio, nullus errori 
 locus est. unum sentire omnes oportet ipsamque philosophiam 
 uno quasi ore praecipere, quia si quid fuerit erratum, 
 uita omnis euertitur.

in illa priore parte ut periculi minus, 
 ita plus difficultatis est, quod obscura rerum ratio cogit diuersa 
 et uaria sentire, hic ut plus periculi est, ita minus difficultatis,

 

 
 
 
 quod usus ipse rerum et cottidiana experimenta possunt docere 
 quid sit melius et uerius.

uideamus ergo utrumne consennant 
 aut quid nobis adferant, quo rectius uita degatur.

non 
 necesse est omnia circumire, unum eligamus ac potissimum, 
 quod est summum ac principale, in quo totius sapientiae cardo 
 uersatur.

Epicurus summum bonum in uoluptate animi esse 
 censet, Aristippus in uoluptate corporis; Callipho et Dinomachus 
 honestatem cum uoluptate iunxerunt. Diodorus in priuatione 
 doloris summum bonum posuit, Hieronymus in non dolendo, 
 Peripatetici autem in bonis animi et corporis et fortunae.

Herilli summum bonum est scientia, Zenonis, cum natura congruenter 
 uiuere, quorundam Stoicorum, uirtutem sequi. Aristoteles 
 in honestate ac uirtute summum bonum conlocauit. 
 hae sunt fere omnes omnium sententiae.

in tanta diuersitate 
 quem sequimur? cui credimus? par est in omnibus auctoritas. 
 si eligere possumus quod est melius, iam non est nobis philosophia 
 necessaria, quia sapientes iam sumus qui de sapientium

 

 

 
 
 
 sententiis iudicemus.

cum uero discendae sapientiae causa 
 ueniamus, qui possumus iudicare qui nondum sapere coeperimus, 
 maxime cum praesto adsit Academicus, qui nos pallio 
 retrahat ac uetet cuiquam credere nec tamen ipse adferat quod 
 sequamur?

Quid ergo superest nisi ut omissis litigatoribus furiosis 
 ac pertinacibus ueniamus ad iudicem, illum scilicet datorem 
 simplicis et quietae sapientiae, quae non tantum formare nos 
 et inducere in uiam possit, uerum etiam de controuersiis istorum 
 ferre sententiam?

haec nos docet quod sit hominis uerum 
 ac summum bonum. de quo priusquam dicere incipiam, illae. 
 omnes sententiae refellendae sunt, ut appareat neminem illorum 
 fuisse sapientem.

Cum de officio hominis agatur, oportet summum summi 
 animalis bonum in eo constitui, quod commune cum ceteris 
 animalibus esse non possit.

sed ut feris dentes, armentis 
 cornua, uolucribus pinnae propria sunt, sic homini aliquid suum 
 debet adscribi sine quo rationem suae condicionis amittat. 
 nam quod uiuendi aut generandi causa datum est omnibus, 
 est quidem bonum naturale, summum tamen non est, nisi 
 quod est uni cuique generi proprium.

sapiens ergo non fuit

 

 

 
 
 
 qui summum bonum credidit animi uoluptatem, quoniam siue 
 illa securitas siue gaudium est, communis est omnibus.

Aristippo 
 ne respondendum quidem duco, quem semper in corporis 
 uoluptates ruentem nihilque aliut quam uentri et Veneri 
 seruientem nemini dubium est hominem non fuisse. sic enim 
 uixit, ut nihil inter eum pecudemque distaret nisi unum, quod 
 loquebatur.

quodsi asino aut sui aut cani facultas loquendi 
 tribuatur quaerasque ab iis quid sibi uelint, cum feminas tam 
 rabide consectantur, ut uix diuelli queant, cibos etiam potumque 
 neglegant, cur aut alios mares uiolenter abigant aut ne uicti 
 quidem absistant, sed a fortioribus saepe contriti eo magis 
 insectentur, cur nec imbres nec frigora pertimescant, laborem 
 suscipiant, periculum non recusent, quid aliut respondebunt 
 nisi summum bonum esse corporis uoluptatem? eam se adpetere, 
 ut adficiantur suauissimis sensibus eosque esse tanti, 
 ut adsequendorum causa nec laborem sibi ullum nec uulnera 
 nec mortem ipsam recusandam putent.

ab hisne igitur praecepta 
 uiuendi petemus, qui hoc idem sentiunt quod animae 
 rationis expertes?

aiunt Cyrenaici uirtutem ipsam ex eo esse 
 laudandam, quod sit efficiens uoluptatis. \'uero\' inquit obscenus 
 canis aut sus ille lutulentus; \'nam ideo cum aduersario

 

 

 

 

 
 
 
summa uirium contentione depugno, ut uirtus mea pariat mihi
 uoluptatem, cuius expers sim necesse est, si uictus abscessero’.

ab his ergo sapere discamus, quos a pecudibus ac beluis non sententia, sed lingua discernit? priuationem doloris summum bonum putare non plane Peripateticorum aut Stoicorum, sed 
 clinicorum philosophorum est.

quis enim non intellegat ab aegrotis et in aliquo dolore positis esse hoc disputatum? quid tam ridiculum quam id habere pro summo bono, quod medicus possit dare? dolendum est ergo, ut fruamur bono, et quidem
 grauiter ac saepe, ut sit postea non dolere iucundius.

miser- 
rimus est igitur qui numquam doluit, quia bono caret: quem
 nos felicissimum putabamus, quia malo caruit.

ab hac uani-
tate non longe afuit qui omnino nihil dolere summum bonum dixit, nam praeter quod omne animal doloris est fugiens, quis potest sibi hoc bonum praestare, quod nobis ut eueniat, nihil
 aliut possumus quam optare?

summum autem bonum non potest efficere quemquam beatum, nisi semper fuerit in ipsius potestate: hoc autem 11011 uirtus homini, non doctrina, non
 labor, sed natura ipsa cunctis animantibus praestat.

qui uoluptatem cum honestate iunxerunt, communionem hanc effugere 
uoluerunt, sed effecerunt repugnans bonum, quoniam qui uo-luptati deditus est, honestate careat necesse est, qui honestati
 studet, uoluptate.

Peripateticorum bonum nimium multiplex et

 




 

 

 
 
 
 exceptis animi bonis, quae ipsa quae sint magna contentio 
 est, commune cum beluis potest uideri.

nam corporis bona 
 id est incolumitas indolentia ualetudo non minus sunt mutis 
 quam homini necessaria ac nescio an etiam magis, quia homo 
 et medellis et ministeriis subleuari potest, muta non possunt. 
 item, quae appellant fortunae bona:

nam sicut homini opibus 
 ad uitam tuendam, sic illis praeda et pabulis opus est.

ita 
 inducendo bonum quod non sit in hominis potestate, totum 
 hominem alienae dicioni subiugauerunt.

audiamus etiam Zenonem: 
 nam is interdum uirtutem somniat. \'summum\' inquit 
 *est bonum cum natura consentanee uiuere.\' beluarum igitur 
 nobis more uiuendum est.

nam quae abesse debent ab homine, 
 in his omnia deprehenduntur: uoluptates adpetunt, metuunt 
 fallunt insidiantur occidunt et, quod ad rem maxime 
 attinet, deum nesciunt.

quid ergo me docet ut uiuam secundum 
 naturam, quae ipsa in deterius prona est et quibusdam 
 blandimentis lenioribus in uitia praecipitat?

uel si aliam 
 mutorum, aliam hominis dicit esse naturam, quod homo ad 
 uirtutem sit genitus, nonnihil hoc, sed tamen non erit definitio 
 summi boni, quia nullum est animal quod non secundum naturam 
 suam uiuat.

qui scientiam summum bonum fecit, aliquid 
 homini proprium dedit, sed scientiam alterius rei gratia 
 homines adpetunt, non propter ipsam.

quis enim scire contentus 
 est non expetens aliquem fructum scientiae? artes ideo

 

 

 
 
 
 discuntur ut exerceantur, exercentur autem uel ad subsidia 
 uitae uel ad uoluptatem uel ad gloriam. non est igitur summum 
 bonum quod non propter se expetitur.

quid ergo interest 
 utrum scientiam summum bonum putemus an illa ipsa, 
 quae scientia ex se parit id est uictum gloriam uoluptatem? 
 quae non sunt homini propria et ideo ne summa quidem bona: 
 nam uoluptatis et uictus adpetentia non homini solum, sed 
 etiam mutis inest.

quid cupiditas gloriae? nonne in equis 
 deprehenditur, cum uictores exultant, uicti dolent? 
 
 
 
 tantus amor laudum, tantae est uictoria curae . 
 
 nec inmerito summus poeta experiendum esse ait,. 
 
 et quis cuique dolor uicto, quae gloria palmae .

quodsi ea quae parit scientia communia sunt cum aliis animalibus, 
 non est ergo summum bonum scientia. praeterea 
 non mediocre huius definitionis est uitium, quod scientia node 
 ponitur. incipient enim beati omnes uideri qui artem aliquam 
 scierint, immo uero qui et res malas scierint, ut tam beatus 
 sit qui uenena didicerit temperare quam qui mederi.

quaero 
 igitur ad quam rem scientia referenda sit. si ad causas rerum 
 naturalium, quae beatitudo mihi erit proposita, si sciero unde 
 Nilus oriatur uel quidquid de caelo physici delirant? quid quod 
 earum rerum non est scientia, sed opinatio, quae pro ingeniis

 

 
 
 
 naria est?

restat ut scientia bonorum ac malorum summum 
 bonum sit. cur ergo scientiam maluit quam ipsam sapientiam 
 summum bonum dicere, cum sit utriusque significatio et uis 
 eadem? nemo tamen usque adhuc summum bonum dixit esse 
 sapientiam, quod melius dici potuit.

nam scientia parum ost 
 ad bonum suscipiendum malumque fugiendum, nisi accedat 
 et uirtus. multi enim philosophorum cum de bonis malisque 
 dissererent, aliter tamen quam loquebantur natura cogente uixerunt, 
 quia uirtute caruerunt. uirtus autem cum scientia 
 coniuncta sapientia est.

superest ut eos etiam refellamus, 
 qui uirtutem ipsam summum bonum putauerunt, in qua opi- 
 Dione etiam Marcus Tullius fuit: in quo multum inconsiderati 
 fuerunt. non enim uirtus ipsa est summum bonum, sed effectrix 
 et mater est summi boni, quoniam perueniri ad illut sine 
 uirtute non potest. utrumque intellectu facile est.

quaero 
 enim utrumne ad praeclarum illut bonum facile perueniri putent 
 an cum difficultate ac labore? expediant acumen suum 
 erroremque defendant.

si facile ad illut ac sine ullo labore 
 perueniri potest, summum bonum non est. quid enim nos cruciemus, 
 quid conficiamus enitendo diebus ac noctibus, quandoquidem 
 tam in promptu id quod quaerimus iacet, ut illut quilibet 
 sine ulla contentione animi comprehendat?

sed si commune 
 quoque ac mediocre quodlibet bonum non nisi labore adsequimur, 
 quoniam bonorum natura in arduo posita est, malorum 
 in praecipiti, summo igitur labore summum bonum adsequi

 

 
 
 
 necesse est. quod si est uerissimum, ergo altera uirtute opus 
 est, ut perueniamus ad eam uirtutem quae dicitur summum 
 bonum: quod est incongruens et absurdum, ut uirtus per se 
 ipsam perueniat ad se ipsam.

si non potest ad ullum bonum 
 nisi per laborem perueniri, apparet uirtutem esse per quam 
 perueniatur, quoniam in suscipiendis ac perferendis laboribus 
 uis officiumque uirtutis est. ergo summum bonum non potest 
 esse id per quod necesse est ad aliut perueniri.

sed illi cum 
 ignorarent quid -efficeret uirtus aut quo tenderet, honestius 
 autem nihil reperirent, substiterunt in ipsius uirtutis nomine, 
 quam nullo proposito emolumento adpetendam esse dixerunt, 
 ut bonum sibi constituerent quod bono indigeret.

Aristoteles 
 ab his non longe recessit, qui uirtutem cum honestate summum 
 bonum putauit: quasi possit ulla esse uirtus inhonesta 
 ac non, si quid habuerit turpitudinis, uirtus esse desinat.

sed 
 uidit fieri posse ut de uirtute prauo iudicio male sentiatur, et 
 ideo existimationi hominum seruiendum putauit: quod qui faciat, 
 a recto bonoque discedet, quia non est in nostra potestate ut 
 uirtus pro suis meritis honestetur. nam quid est honestas 
 nisi honor perpetuus ad aliquem secundo populi rumore delatus?

quid ergo fiet, si errore ac prauitate hominum mala 
 existimatio subsequatur? abiciemusne uirtutem, quia flagitiosa 
 et turpis ab insipientibus iudicetur?

quae quoniam inuidia

 

 
 
 
 premi ac uexari potest, ut sit ipsa proprium ac perpetuum 
 bonum, nullo extrinsecus adiumento indigere debet, quin suis 
 . per se uiribus nitatur et constet.

itaque nec ullum ei ab 
 homine bonum sperandum est nec ullum malum recusandum.

Venio nunc ad uerae sapientiae summum bonum. cuius 
 natura hoc modo determinanda est, primum ut solius hominis 
 sit nec cadat in ullum aliut animal, deinde ut solius animi 
 nec communicari possit cum corpore, postremo ut non possit 
 cuiquam sine scientia et uirtute contingere.

quae circumscriptio 
 illorum omnes sententias excludit ac soluit: eorum 
 enim quae dixerunt nihil tale est.

dicam nunc quid sit, ut 
 doceam quod institui, philosophos omnes caecos atque insipientes 
 fuisse, qui quod esset homini summum bonum constitutum 
 nec uidere nec intellegere nec suspicari aliquando quiuerunt.

Anaxagoras, cum ab eo quaereretur cuius rei causa natus esset, 
 respondit caeli ac solis uidendi. hanc uocem admirantur omnes 
 ac philosopho dignam iudicant.

at ego hunc puto non inuenientem 
 quid responderet effudisse hoc passim, ne taceret: quod 
 quidem secum, si sapiens fuisset, commentatum meditatumque 
 habere debuit, quia si quis rationem sui nesciat, ne homo sit 
 quidem. set putemus non ex tempore dictum illut effusum. 
 uideamus in tribus uerbis quot et quanta peccauerit:

primum, 
 quod omne hominis officium in solis oculis posuit nihil ad 
 mentem referens, sed ad corpus omnia. quid ?

si caecus 

 

 
 
 
 fuerit, officiumne hominis amittet?

quod fieri sine occasu animae 
 non potest. quid ceterae corporis partes? num carebunt 
 suis quaeque muneribus? quid quod plus est in auribus quam . 
 in oculis situm, quoniam doctrina et sapientia percipi auribus 
 solis potest, oculis solis non potest?

caeli ac solis uidendi 
 causa natus es: quis te in hoc spectaculum induxit aut quid 
 caelo rerumque naturae uisio tua confert? nimirum ut hoc 
 inmensum et admirabile opus laudes.

confitere igitur esse 
 rerum omnium constitutorem deum, qui te in hunc mundum 
 quasi testem laudatoremque tanti sui operis induxit.

magnum 
 esse credis uidere caelum atque solem: cur ergo non gratias . 
 agis ei qui huius beneficii auctor est? cur non ipsius uirtutem 
 prouidentiam potestatem metiris animo, cuius opera miraris? 
 necesse est enim multo mirabilior sit qui mirabilia perfecit.

si te quispiam uocasset ad cenam in eaque optime acceptus 
 esses, num sanus uiderere, si pluris faceres ipsam uoluptatem 
 quam uoluptatis auctorem? adeo philosophi ad corpus referunt 
 omnia, nihil prorsus ad mentem nec uident amplius quam 
 quod sub oculos uenit.

atquin remotis omnibus officiis corporis 
 in sola mente ponenda est hominis ratio. non ergo ideo

 

 
 
 
 nascimur, ut ea quae sunt facta uideamus, sed ut ipsum factorem 
 rerum omnium contemplemur id est mente cernamus.

quare si quis hominem qui uere sapiat interroget, cuius rei 
 causa natus sit, respondebit intrepidus ac paratus colendi se 
 dei gratia natum, qui nos ideo generauit, ut ei seruiamus.

seruire autem deo nihil aliut est quam bonis operibus tueri et 
 conseruare iustitiam.. sed ille ut homo diuinarum rerum inperitus 
 rem maximam redegit ad minimum duo sola deligendo, 
 quae sibi diceret intuenda.

quodsi natum se esse dixisset, 
 ut mundum intueretur, quamquam omnia conprehenderet ac 
 maiore uteretur sono, tamen non inplesset hominis officium, 
 quia quanto pluris est anima quam corpus, tanto pluris est 
 deus quam mundus, quia mundum deus et fecit et regit.

non ergo mundus oculis, quia utrumque corpus est, sed deus 
 animo contemplandus est, quia deus ut est ipse inmortalis, sic 
 animum esse uoluit sempiternum. dei autem contemplatio 
 est uenerari et colere communem parentem generis humani.

quod si a philosophis afuit proiectique in terram fuerunt diuina 
 ignorando , existimandus est Anaxagoras ad quae uidenda 
 natum esse se dixerit, nec caelum uidisse nec solem.

expedita 
 est igitur hominis ratio, si sapiat: cuius propria est

 

 
 
 
 humanitas. (sed) ipsa humanitas quid est nisi iustitia? quid iustitia 
 nisi pietas? pietas autem nihil aliut quam dei parentis agnitio.

Summum igitur hominis bonum in sola religione est. 
 nam cetera, etiam quae putantur esse homini propria, in ceteris 
 quoque animalibus reperiuntur.

cum enim suas uoces 
 propriis inter se notis discernunt atque dinoscunt, conloqui 
 uidentur. ridendi quoque ratio apparet in his aliqua, cum 
 demulsis auribus contractoque rictu et oculis in lasciuiam resolutis 
 aut homini adludunt aut suis. quid coniugibus ac fetibus 
 propriis? nonne aliquid amori mutuo et indulgentiae simile 
 inpertiunt?

iam illa quae sibi prospiciunt in futurum et cibos 
 reponunt, habent utique prouidentiam. rationis quoque signa 
 in multis deprehenduntur. nam quando utilia sibi adpetunt, malo 
 cauent, periculum uitant, latibula sibi parant in plures exitus 
 dispatentia, profecto aliquid intellegunt.

potest aliquis negare 
 illis inesse rationem, cum hominem ipsum saepe deludant? nam 
 quibus generandi mellis officium est, cum adsignatas incolunt 
 sedes, castra muniunt, domicilia inenarrabili arte componunt, 
 regi suo seruiunt, nescio an in his sit perfecta prudentia.

incertam igitur est utrumne illa quae homini tribuuntur communia 
 sint cum aliis uiuentibus, religionis certe sunt expertia.

equidem sic arbitror, uniuersis animalibus datam esse rationem, 
 sed mutis tantummodo ad uitam tuendam, homini etiam ad 
 propagandam. et quia in homine ratio ipsa perfecta est, sapientia 
 nominatur, quae in hoc eximium facit hominem, quod 
 soli datum est intellegere diuina.

qua de re Ciceronis uera 
 sententia est: ex tot inquit generibus nullum est animal 
 praeter hominem quod habeat notitiam aliquam dei, 
 ipsisque in hominibus nulla gens est neque tam mansueta 
 neque tam fera, quae non etiamsi ignoret qualem 
 haberi deum deceat, tamen habendum sciat.

ex 
 quo efficitur ut is agnoscat deum, qui unde ortus sit 
 quasi recordetur.

qui ergo philosophi uolunt animos omui 
 metu liberare, tollunt etiam religionem et orbant hominem 
 suo proprio ac singulari bono: quod est a recte uiuendo atque 
 ab omni humanitate diiunctum, quia deus ut cuncta uiuentia 
 subiecit homini, sic ipsum hominem sibi.

nam quid est cur 
 idem ipsi disputent eo dirigendam esse mentem quo uultus 
 erectus est? si enim nobis in caelum spectandum est nihil

 

 
 
 
 utique aliut quam ob religionem, si religio tollitur, nulla nobis 
 ratio cum caelo est.

itaque aut eo spectandum est aut in terram 
 procumbendum. in terram procumbere ne si uelimus quidem 
 possumus, quorum status rectus est.

in caelum igitur spectandum 
 est, quo natura corporis prouocat. quod si constat esse 
 faciendum, aut ideo faciendum est, ut religioni seruiamus, a.ut 
 ideo, ut rationem rerum caelestium cognoscamus.

sed rationem 
 rerum caelestium cognoscere nullo modo possumus, quia nihil 
 eiusmodi potest cogitando inueniri, sicut supra docui.

religioni 
 ergo seruiendum est, quam qui non suscipit, ipse se prosternit 
 in terram et uitam pecudum secutus humanitate se abdi-.

cat. sapientiores igitur inperiti, qui etiamsi errant in religione 
 deligenda, tamen naturae suae condicionisque meminerunt.

Constat igitur totius humani generis consensu religionem 
 suscipi oportere. sed quomodo in ea erretur explicandum est.

naturam hominis deus hanc esse uoluit, ut duarum rerum cupidus 
 et adpetens esset, religionis et sapientiae. sed homines 
 ideo falluntur, quod aut religionem suscipiunt omissa sapientia 
 aut sapientiae soli student omissa religione, cum alterum sine 
 altero uerum esse non possit.

cadunt ergo ad multiplices 
 religiones, sed ideo falsas, quia sapientiam reliquerunt, quae 
 illos docere poterat deos multos esse non posse, aut student 
 sapientiae, sed ideo falsae, quia religionem summi dei

 

 

 
 
 
 omiserunt, qui eos ad ueri scientiam potuit erudire.

sic homines 
 qui alterutrum suscipiunt uitam deuiam maximisque erroribus 
 plenam secuntur, quoniam in his duobus inseparabiliter conexis 
 et officium hominis et ueritas omnis inclusa est.

miror 
 itaque nullum omnino philosophorum extitisse, qui sedem ac 
 domicilium summi boni reperiret.

potuerunt enim sic quaerere: 
 quodcumque est summum bonum, necesse est omnibus 
 esse propositum. uoluptas est quae adpetitur a cunctis, sed 
 haec et communis est cum beluis et honesti uim non habet 
 et satietatem adfert et nimia nocet et processu minuitur aetatis 
 et multis non contingit; nam qui opibus carent, quorum maior 
 est numerus, etiam uoluptate careant necesse est. non est 
 igitur summum bonum, sed ne bonum quidem uoluptas.

quid 
 diuitiae? multo magis: nam et paucioribus et plerumque casu 
 et inertibus saepe et nonnumquam scelere contingunt et optantur 
 ab iis qui eas iam tenent. quid regnum ipsum?

ne id 
 quidem: non enim cuncti homines regnare possunt et necesse 
 est uniuersos summi boni capaces esse.

quaeramus igitur aliquid 
 quod propositum sit omnibus. num uirtus? negari non 
 potest quin et bonum sit et omnium certe bonum. sed si 
 beata esse non potest, quia uis et natura eius in malorum 
 perferentia posita est, non est profecto summum bonum. quaeramus 
 aliut.

at nihil uirtute pulchrius, nihil sapiente dignius 

 

 

 
 
 
 inueniri potest. si enim uitia ob turpitudinem fugienda sunt, 
 uirtus igitur adpetenda est ob decorem. quid ergo? potestne 
 fieri ut quod bonum, quod honestum esse constat, mercede ac 
 praemio careat sitque tam sterile, ut nihil ex se commodi pariat?

labor ille magnus et difficultas et eluctatio aduersus 
 mala, quibus haec uita plena est, aliquid magni boni pariat 
 necesse est.

id uero quid esse dicemus? num uoluptatem? 
 at nihil turpe ex honesto nasci potest. num diuitias? num 
 potentatus? at ea quidem fragilia sunt et caduca. num gloriam? 
 num honorem? num memoriam nominis? at haec 
 omnia non sunt in ipsa uirtute, sed in aliorum existimatione 
 atque arbitrio posita.

nam saepe uirtus et inuisa est et malo 
 adficitur. debet autem id bonum quod ex ea nascitur ita cohaerere, 
 ut diuelli atque abstrahi nequeat, nec aliter summum 
 bonum uideri potest, quam si et proprium sit uirtutis et tale, 
 ut neque adici quicquam neque detrahi possit.

quid quod in 
 his omnibus contemnendis uirtutis officia consistunt? nam uoluptates 
 opes potentias honores eaque omnia quae pro bonis 
 habentur non concupiscere, non adpetere, non amare, quod 
 ceteri faciunt uicti cupiditate, id est profecto uirtutis.

aliut 
 ergo sublimius atque praeclarius efficit nec frustra his praesentibus 
 bonis reluctatur, nisi quod maiora et ueriora desiderat.

non desperemus inueniri posse, modo uerset se cogitatio in 
 omnia: neque enim leuia aut ludicra petuntur praemia.

Si quaeritur quid sit propter quod nascimur, quid efficiat 
 uirtus, possumus sic inuestigare. duo sunt ex quibus homo 
 constat, animus et corpus. multa sunt propria animi, multa 
 propria corporis, multa utrique communia, sicut est ipsa uirtus: 
 quae quotiens ad corpus refertur, discernendi gratia fortitudo 
 nominatur.

quoniam igitur utrique subiacet fortitudo, utrique 
 proposita dimicatio est et utrique ex dimicatione uictoria: corpus 
 quia solidum est et conprehensibile, cum solidis et conprehensibilibus 
 confligat necesse est, animus autem quia tenuis 
 est et inuisibilis, cum iis congreditur hostibus qui uideri tangique 
 non possunt.

qui sunt autem hostes animi nisi cupiditates 
 uitia peccata? quae si uicerit uirtus ac fugauerit, inmaculatus 
 erit animus ac purus.

unde igitur colligi potest 
 quid efficiat animi fortitudo? nimirum ex coniuncto et pari 
 hoc est ex corporis fortitudine: quod cum in aliquam congressionem 
 certamenque uenerit, quid aliut ex uictoria quam uitam 
 petit? siue enim cum homine siue cum bestia dimices, pro 
 salute certatur.

ergo ut corpus uincendo id adsequitur, ut 
 non intereat, sic et animus, ut permaneat, et sicut corpus ab 
 hostibus suis uictum morte multatur, ita superatus a uitiis 
 animus moriatur necesse est.

quid ergo intererit inter animi 
 et corporis dimicationem nisi quod corpus temporalem uitam 
 expetit, animus sempiternam?

si ergo uirtus per se ipsam 

 

 
 
 
 beata non est, quoniam in perferendis ut dixi malis tota uis 
 eius est, si omnia quae pro bonis concupiscuntur neclegit, si 
 summus eius gradus ad mortem patet, quandoquidem uitam 
 quae optatur a ceteris saepe respuit mortemque quam ceteri 
 timent fortiter suscipit, si necesse est ut aliquid ex se magni 
 boni pariat, quia suscepti et superati usque ad mortem labores

sine praemio esse non possunt, si nullum praemium quod 
 ea dignum sit reperitur in terra, quandoquidem cuncta quae 
 fragilia et caduca sunt spernit, quid aliud restat nisi ut caeleste 
 aliquid efficiat, quia terrena uniuersa contemnit, et ad 
 altiora nitatur, quia humilia despicit? id uero nihil potest esse 
 aliut quam inmortalitas.

merito ergo philosophorum non obscurus 
 Euclides qui fuit Megaricorum conditor disciplinae, dissentiens 
 a ceteris id esse dixit summum bonum, quod simile 
 sit et idem semper.

intellexit profecto quae sit natura summi 
 boni, licet id non explicauerit, quid sit: id est autem inmortalitas 
 nec aliut omnino quicquam, quia sola nec inminui nec 
 augeri nec immutari potest.

Seneca quoque inprudens incidit 
 ut fateretur nullum esse aliud uirtutis praemium quam inmortalitatem. 
 laudans enim uirtutem in eo libro quem de inmatura 
 morte conscripsit, una inquit res est uirtus, quae nos 
 inmortalitate donare possit et pares diis facere.

sed

 

 

 

 
 
 
 et Stoici, quos secutus est, negant sine uirtute effici posse quemquam 
 beatum. ergo uirtutis praemium beata uita est, si uirtus, 
 at recte dictum est, beatam uitam facit.

non est igitur ut 
 aiunt propter se ipsam uirtus expetenda, sed propter uitam 
 beatam, quae uirtutem necessario sequitur.

quod argumentum 
 docere eos potuit, quod esset summum bonum. haec autem 
 uita praesens et corporalis beata esse non potest, quia malis 
 est subiecta per corpus.

Epicurus deum beatum et incorruptum 
 uocat, quia sempiternus est. beatitudo enim perfecta 
 esse debet, ut nihil sit quod eam uexare aut minuere aut inmutare 
 possit.

nec aliter quicquam existimari beatum potest 
 nisi fuerit incorruptum. incorruptum autem nihil est nisi quod 
 est inmortale. sola ergo inmortalitas beata est, quia corrumpi 
 ac dissolui non potest.

quodsi cadit in hominem uirtus, 
 quod negare nullus potest, cadit et beatitudo: non potest enim 
 fieri ut sit miser qui uirtute est praeditus. si cadit beatitudo, 
 ergo et inmortalitas cadit in hominem, quae beata est.

summum 
 igitur bonum sola inmortalitas inuenitur, quia nec aliut 
 animal nec corpus adtingit nec potest cuiquam sine scientia 
 et uirtute id est sine dei cognitione ac iustitia prouenire.

cuius adpetitio quam recta, quam uera sit, ipsa uitae huiusce 
 cupiditas indicat, quae licet sit temporalis et labore plenissima,

 

 

 

 

 
 
 
 expetitur tamen ab omnibus et optatur: hanc enim tam senes 
 quam pueri, tam reges quam infimi, tam denique sapientes 
 quam stulti cupiunt.

tanti est, ut Anaxagorae uisum est, 
 contemplatio caeli ac lucis ipsius, ut quascumque miserias libeat 
 sustinere.

cum igitur laboriosa haec et breuis uita non 
 tantum hominum, sed etiam ceterarum animantium consensu 
 magnum bonum esse ducatur, manifestum est eandem summum 
 ac perfectum fieri bonum, si et fine careat et omni malo.

denique nemo umquam extitisset qui hanc ipsam breuem contemneret 
 aut subiret (mortem) nisi spe uitae longioris. nam 
 illi qui pro salute ciuium uoluntariae se neci optulerunt, sicut 
 Thebis Menoeceus, Athenis Codrus, Romae Curtius et Mures 
 duo, numquam mortem uitae commodis praetulissent, nisi se inmortalitatem 
 opinione ciuium consequi putauissent. qui tamenetsi 
 nescierunt inmortalitatis uiam, res eos tamen non fefellit.

si enim uirtus diuitias et opes ideo contemnit, quia fragiles 
 sunt, uoluptates ideo, quia breues, ergo et uitam fragilem 
 breuemque ideo contemnit, ut solidam et perpetuam consequatur.

ipsa igitur cogitatio per ordinem gradiens et uniuersa considerans 
 perducit nos ad eximium illut ac singulare cuius causa 
 nascimur bonum.

quod si fecissent philosophi, non quod semel 
 apprehenderant tueri pertinaciter maluissent, profecto peruenissent 
 ad uerum hoc, ut ostendi modo. quod si non fuit eorum 
 qui caelestes animas una cum corporibus extinguunt, illi tamen

 
 
 
 qui de inmortalitate animae disputant intellegere debuerunt 
 ideo propositam nobis esse uirtutem, ut perdomitis libidinibus 
 rerumque terrestrium cupiditate superata purae ac uictrices 
 animae ad deum id est ad originem suam reuertantur.

idcirco 
 enim soli animantium ad aspectum caeli erecti sumus, 
 ut summum bonum nostrum in summo esse credamus,

ideo 
 religionem soli capimus, ut ex hoc sciamus humanum spiritum 
 non esse mortalem, quod deum qui est inmortalis et desiderat 
 et agnoscit.

igitur ex omnibus philosophis qui aut scientiam 
 pro summo bono aut uirtutem sunt amplexi, tenuerunt quidem 
 ueritatis uiam, sed non peruenerunt ad summum.

haec enim 
 duo sunt, quae simul efficiant illut quod quaeritur: scientia 
 id praestat, ut quomodo et quo perueniendum sit nouerimus, 
 uirtus, ut perueniamus. alterum sine altero nihil ualet: ex 
 scientia enim uirtus, ex uirtute summum bonum nascitur.

beata igitur uita, quam philosophi quaesierunt semper et quaerunt 
 siue in cultu deorum siue in philosophia, nulla est et 
 ideo non potuit ab his reperiri, quia summum bonum non in 
 summo quaesierunt, sed in imo.

summum autem quid est 
 nisi caelum et deus, unde animus oritur? imum quid nisi 
 terra, unde corpus est?

itaque licet quidam philosophi summum 
 bonum non corpori, sed animo dederint, tamen quoniam 
 illut ad hanc uitam rettulerunt quae cum corpore terminatur, 
 ad corpus reuoluti sunt, cuius est omne hoc tempus quod 
 transigitur in terra.

quare non inmerito summum bonum non 
 conprehenderunt, quia quidquid spectat ad corpus et inmortalitatis 
 est expers, imum sit necesse est.

non cadit ergo in 
 hominem beatitudo illo modo quo philosophi putauerunt, sed

 

 

 
 
 
 ita cadit, non ut tunc beatus sit, cum uiuit in corpore, quod 
 utique ut dissoluatur corrumpi necesse est, sed tunc, cum 
 anima societate corporis liberata in solo spiritu uiuit.

hoc 
 uno beati esse in hac uita possumus, si minime beati esse 
 uideamur, si fugientes inlecebras uoluptatum solique uirtuti 
 seruientes in omnibus miseriis laboribusque uiuamus, quae sunt 
 exercitia et corroboramenta uirtutis, si denique asperam illam 
 uiam difficilemque teneamus, quae nobis ad beatitudinem patefacta 
 est.

summum igitur bonum quod beatos facit non 
 potest esse nisi in ea religione atque doctrina, cui spes inmortalitatis 
 adiuncta est.

Res exigere uidetur hoc loco, ut quoniam docuimus in-\' 
 mortalitatem esse summum bonum, id ipsum, inmortalem esse 
 animam, conprobemus.

qua de re ingens inter philosophos 
 disceptatio est, nec quicquam tamen explicare aut probare potuerunt 
 ii qui uerum de anima sentiebant.

expertes enim diuinae 
 huius eruditionis nec argumenta uera quibus uincerent adtulerunt 
 nec testimonia quibus probarent. sed oportunius hanc 
 quaestionem tractabimus in ultimo libro, cum de uita beata 
 nobis erit disserendum.

superest pars illa philosophiae tertia 
 quam uocant Xoycxiav , in qua tota dialectica et omnis loquendi 
 ratio continetur.

hanc diuina eruditio non desiderat, quia non

 

 

 
 
 
 in lingua, sed in corde sapientia est nec interest quali utare 
 sermone. res enim, non uerba quaeruntur. et nos non de 
 grammatico aut oratore, quorum scientia est quomodo loqui 
 deceat, sed de sapiente disserimus, cuius doctrina est quomodo 
 uiuere oporteat.

quodsi neque physica illa ratio necessaria 
 est neque haec logica, quia beatum facere non possunt, restat 
 at in sola ethica totius philosophiae uis contineatur; ad quam 
 se abiectis omnibus Socrates contulisse dicitur.

in qua etiam 
 parte quoniam philosophos errasse docui, qui summum bonum 
 cuius capiendi gratia generati sumus non conprehenderunt, 
 apparet falsam et inanem esse omnem philosophiam, quia 
 nec instruit ad iustitiae munera nec officium hominis rationemque 
 consummat.

sciant igitur errare se qui philosophiam putant 
 esse sapientiam; non trahantur auctoritate cuiusquam, sed 
 ueritati potius et faueant et accedant. nullus hic temeritati 
 locus est, in aeternum stultitiae poena subeunda est, si aut 
 persona inanis aut opinio falsa deceperit.

homo autem, qualiscumque 
 est, si sibi credit hoc est si homini credit, ut non 
 dicam stultus, qui suum non uideat errorem, certe adrogans 
 est, qui sibi audeat uindicare quod humana condicio non recipit.

ipse e Romanae linguae summus auctor quantum fallatur, 
 licet ex illa sententia peruidere: qui cum in libris

 

 

 

 
 
 
 officiorum philosophiam nihil aliut esse dixisset quam 
 studium sapientiae, ipsam autem sapientiam rerum 
 diuinarum et humanarum scientiam, tum adiecit: cuius 
 studium qui uituperat, haut sane intellego quidnam 
 sit quod laudandum putet.

nam si oblectatio quaeritur 
 animi requiesque curarum, quae conferri cum 
 eorum studiis potest, qui semper aliquid anquirunt 
 quod spectet et ualeat ad bene beateque uiuendum? 
 siue ratio constantiae uirtutisque ducitur, aut haec 
 est ars aut nulla omnino, per quam eas adsequamur. 
 nullam dicere maximarum rerum artem esse, cum, 
 minimarum sine arte nulla sit, hominum est parum 
 considerate loquentium atque in maximis rebus errantium. 
 si autem est aliqua disciplina uirtutis, ubi ea 
 quaeretur, cum ab isto discendi genere discesseris?

equidem tametsi operam dederim ut quantulamcumque dicendi 
 adsequerer facultatem propter studium docendi, tamen eloquens 
 numquam fui, quippe qui forum ne adtigerim quidem: sed 
 necesse est ipsa me faciat causae bonitas eloquentem, ad quam 
 diserte copioseque defendendam scientia diuinitatis et ipsa ueritas 
 sufficit.

uellem igitur Ciceronem paulisper ab inferis

 

 
 
 
 surgere, ut uir eloquentissimus ab homunculo non diserto doceretur: 
 primum quidnam sit quod laudandum putet qui uituperat 
 id studium quod uocatur philosophia; deinde neque illam 
 esse artem qua uirtus et iustitia discatur nec aliam ullam, 
 sicut putauit; postremo quoniam est uirtutis disciplina, ubi 
 quaerenda sit, cum ab illo discendi genere discesseris, quod 
 ille non audiendi discendique gratia quaerebat. a quo enim 
 posset audire, cum sciret id nemo?

sed ut in causis facere 
 solebat, interrogatione uoluit urguere ad confessionemque perducere, 
 tamquam confideret responderi prorsus nihil posse, 
 quominus philosophia esset magistra uirtutis. quod quidem in 
 Tusculanis disputationibus aperte professus est ad eam ipsam 
 conuersa oratione, tamquam se declamatorio dicendi genere 
 iactaret.

o (uitae) philosophia dux inquit o uirtutis indagatrix 
 expultrixque uitiorum! quid non modo nos, 
 sed omnino uita hominum sine te esse potuisset? — 
 tu inuentrix legum, tu magistra morum et disciplinae 
 fuisti:

quasi uero aliquid per se ipsa sentiret ac non potius 
 ille laudandus esset qui eam tribuit. potuit eodem modo

 

 
 
 
 gratias agere cibo et potui, quod sine his rebus constare uita non 
 possit, in quibus ut sensus ita beneficii nihil est: atquin ut 
 illa corporis alimenta sunt, sic animae sapientia.

Rectius itaque Lucretius, cum eum laudat qui sapientiam 
 primus inuenit, sed hoc inepte, quod ab homine inuentam 
 putauit: quasi uero illam alicubi iacentem homo ille quem 
 laudabat inuenerit tamquam tibias ad fontem, ut poetae 
 aiunt.

quodsi repertorem sapientiae ut deum laudauit — ita 
 enim dicit: 
 
 nemo, ut opinor, erit mortali corpore cretus . 
 nam si, ut ipsa petit maiestas cognita rerum, - 
 dicendum est, deus ille fuit, deus, inclute Memmi —

tamen non erat sic laudandus deus, quod sapientiam inuenerit, 
 sed quod hominem fecerit qui posset capere sapientiam: minuit 
 enim laudem qui partem laudat ex toto.

sed ille ut hominem 
 laudauit, qui tamen ob id ipsum deberet pro deo haberi, quod 
 sapere inuenerit: nam sic ait: 
 
 nonne decebit 
 hunc hominem numero diuum dignarier esse?

unde apparet aut Pythagoram uoluisse laudare, qui se primus 
 ut dixi philosophum nominauit, aut Milesium Thalen, qui de 
 rerum natura primus traditur disputasse.

ita dum hominem

 

 

 
 
 
 quaerit extollere, rem ipsam depressit: non est enim magna, 
 si ab homine potuit inueniri.

uerum potest ut poetae dari 
 uenia. at ille idem perfectus orator, idem summus philosophus, 
 ne Graecos reprehendam quorum leuitatem semper accusat et 
 tamen sequitur, ipsam sapientiam, quam alias donum, alias 
 inuentum deorum uocat, poetice figuratam laudat in faciem. 
 grauiter etiam queritur extitisse aliquos qui eam uituperarent.

quisquamne inquit uituperare uitae parentem et hoc 
 parricidio se inquinare audet et tam inpie ingratus 
 It esse?

nos ergo, Marce Tulli, parricidae sumus et insuendi 
 iudice in culleum, qui philosophiam negamus parentem 
 esse uitae,

an tu, qui aduersus deum tam inpie ingratus 
 es, non hunc cuius effigiem ueneraris in Capitolio sedentem, 
 sed illum qui mundum fecit hominemque generauit, qui sapientiam 
 quoque ipsam inter cetera caelestia sua beneficia largitus 
 est? magistram tu uirtutis aut parentem uitae uocas? 
 ad quam si quis accesserit, multo sit incertior necesse est

 

 
 
 
 quam prius fuerit.

cuius enim uirtatisP quae ipsa ubi sita sit, 
 adhuc philosophi non expediunt. cuius uitae? cum ipsi doctores 
 ante fuerint senectute ac morte confecti quam constituerint 
 quomodo uiui deceat. cuius ueritatis indagatricem profiteri 
 potes, qui saepe testaris, cum tanta multitudo fuerit philosophorum, 
 sapientem tamen extitisse adhuc neminem ? 
 quid ergo te magistra illa uitae docuit?

an ut 
 potentissimum consulem maledictis incesseres eumque hostem 
 patriae uenenatis orationibus faceres? sed omittamus illa quae 
 possunt excusari fortunae nomine.

studuisti nempe philosophiae 
 et quidem sic, ut nullus umquam diligentius, quippe 
 qui omnes cognoueris disciplinas, sicut ipse gloriari soles, eamque 
 ipsam Latinis litteris inlustraueris imitatoremque te Platonis 
 ostenderis.

cedo igitur quid didiceris aut in qua secta 
 ueritatem deprehenderis. in Academia scilicet, quam secutus 
 es, quam probasti.

at haec nihil docet nisi ut scias te nihil 
 scire. tui ergo te libri arguunt, quam nihil a philosophia 
 disci possit ad uitam. haec tua uerba sunt: mihi autem

 

 
 
 
 non modo ad sapientiam caeci uidemur, sed ad ea 
 ipsa quae aliqua ex parte cerni uideantur, hebetes 
 et obtunsi.

si ergo philosophia uitae magistra est, cur 
 tibi ipse caecus et hebes et obtunsus uidebare, quem oportuit 
 illa docente et sentire et sapere et in clarissima luce uersari?

at quam confisus fueris philosophiae ueritate, docent ad filium 
 conposita praecepta, quibus mones philosophiae quidem 
 praecepta noscenda, uiuendum autem esse ciuiliter. 
 quid tam repugnans dici potest?

si noscenda sunt praecepta 
 philosophiae, ideo utique noscenda sunt, ut recte sapienterque 
 uiuamus, uel si ciuiliter uiuendum est, non est igitur philosophia 
 sapientia, siquidem melius est ciuiliter quam philosophe 
 uiuere.

nam si sapientia est quae dicitur philosophia, stulte 
 profecto uiuet qui non secundum philosophiam uiuet: si autem. 
 non stulte uiuit qui ciuiliter uiuit, sequitur ut stulte uiuat qui 
 philosophe uiuit. tuo itaque iudicio philosophia stultitiae inanitatisque 
 damnata est.

idem in Consolatione id est in opere 

 

 
 
 
 non ioculari hanc de philosophia sententiam tulisti: sed nescio a 
 qui nos teneat error ac miserabilis ignoratio ueri. ubi 
 est ergo philosophiae magisterium aut quid te docuit illa uitae 
 parens, si uerum miserabiliter ignoras?

quodsi haecerroris 
 ignorationisque confessio paene inuito tibi ab intimo 
 pectore expressa est, cur non tibi uerum fateris aliquando, : 
 philosophiam, quam tu nihil docentem in caelum laudibus extulisti, 
 magistram uirtutis esse non posse?

Eodem ductus errore Seneca — quis enim ueram uiam 
 teneret errante Cicerone? — philosophia inquit nihil aliut 
 est quam recta ratio uiuendi uel honeste uiuendi 
 scientia uel ars rectae uitae agendae. non errabimus, 
 si dixerimus philosophiam esse legem bene honesteque 
 uiuendi, et qui dixerit illam regulam uitae, 
 suum illi reddidit.

hic plane non respexit ad commune 
 philosophiae nomen. quae cum sit in plures sectas disciplinasque 
 diffusa nihilque habeat certi, nihil denique de quo uniuersi 
 una mente ac uoce consentiant, quid potest esse tam 
 falsum quam regulam uitae philosophiam nominari, in qua 
 diuersitas praeceptorum rectum iter inpediat et turbet aut 
 legem bene uiuendi, cuius capita longe dissonant, aut scientiam 
 uitae agendae, in qua nihil aliut efficitur contraria saepe 
 dicendo quam ut nemo quicquam sciat?

quaero enim utrumne 
 Academiam philosophiam putet esse an non. negaturum 
 non arbitror. quod si est, nihil ergo illorum cadit in philo- ss 
 sophiam, quae ut omnia reddat incerta, legem abrogat, artem

 

 
 
 
 nullam putat, rationem subuertit, regulam deprauat, scientiam 
 funditus tollit. falsa igitur illa omnia, quia in rem semper 
 incertam et adhuc nihil explicantem cadere non possunt.

nulla 
 itaque ratio uel scientia uel lex bene uiuendi nisi in hac unica 
 et uera et caelesti sapientia constituta est, quae philosophis 
 fuerat ignota.

nam illa terrena quoniam falsa est, uaria et 
 multiplex sibique tota contraria est. et sicut unus est huius 
 mundi constitutor et rector deus, una ueritas, ita unam esse 
 ac simplicem sapientiam necesse est, quia quidquid est uerum 
 ac bonum, id perfectum esse non potest, nisi fuerit singulare.

quodsi philosophia uitam posset instruere, nulli alii nisi philosophi 
 essent boni et qui eam non didicissent, essent omnes 
 semper mali.

cum uero innumerabiles exsistant et semper 
 extiterint qui sint aut fuerint sine ulla doctrina boni, ex philosophis 
 autem perraro fuerit qui aliquid in uita fecerit laude 
 dignum, quis est tandem qui non uideat eos homines uirtutis, 
 qua ipsi egent, non esse doctores?

nam si quis mores eorum 
 diligenter inquirat, inueniet iracundos cupidos libidinosos adrogantes 
 proteruos et sub obtentu sapientiae sua uitia celantes, 
 tum domi facientes ea quae in scolis arguissent.

mentior 
 fortasse accusandi gratia: nonne id ipsum Tullius et fatetur 
 et queritur? quotus quisque inquit philosophorum inuenitur 
 qui sit ita moratus, ita animo ac uita

 

 
 
 
 constitutus, ut ratio postulat? qui disciplinam (suam) non 
 ostentationem scientiae, sed legem uitae putet? qui 
 obtemperet ipse sibi et decretis pareat suis? uidere 
 licet alios tanta leuitate et iactatione, ut iis fuerit 
 non didicisse melius, alios pecuniae cupidos, alios 
 gloriae, multos libidinum seruos, ut cum eorum uita 
 mirabiliter pugnet oratio.

Nepos quoque Cornelius ad 
 eundem Ciceronem ita scribit: tantum abest ut ego magistram 
 putem esse uitae philosophiam beataeque uitae 
 perfectricem, ut nullis magis existimem opus esse 
 magistros uiuendi quam plerisque qui in ea disputanda 
 uersantur. uideo enim magnam partem eorum 
 qui in schola de pudore (et) continentia praecipiant 
 argutissime, eosdem in omnium libidinum cupiditatibus 
 uiuere.

item Seneca in Exhortationibus plerique inquit 
 philosophorum tales sunt, diserti in conuicium suum. 
 quos si audias in auaritiam, in libidinem, in ambitionem 
 perorantes, indicium professos putes: adeo redundant 
 ad ipsos maledicta in publicum missa. quos non 
 aliter intueri decet quam medicos, quorum tituli remedia 
 habent, puxides uenena.

quosdam uero nec pudor 
 uitiorum tenet, sed patrocinia turpitudini suae

 

 
 
 
 fingunt, ut etiam honeste peccare uideantur.

— faciet 
 sapiens inquit idem Seneca etiam quae non. probabit, 
 ut etiam ad maiora transitum inueniat, nec relinquet 
 mores bonos, sed tempori aptabit, et quibus alii utuntur 
 in gloriam aut uoluptatem, utetur agendae rei 
 causa.

deinde paulo post: omnia quae luxuriosi faciunt 
 quaeque inperiti, faciet et sapiens, sed non eodem 
 modo eodemque proposito. atquin nihil interest quo animo 
 facias quod fecisse uitiosum est, quia facta cernuntur, animus 
 non uidetur.

Aristippo Cyrenaicorum magistro cum Laide 
 nobili scorto fuit consuetudo. quod flagitium grauis ille philosophiae 
 doctor sic defendebat, ut diceret multum inter se et 
 ceteros Laidis amatores interesse, quod ipse haberet Laidem, 
 alii a Laide haberentur.

o praeclara et bonis imitanda sapientia! 
 huic uero liberos in disciplinam dares, ut discerent habere 
 meretricem? aliquid inter se ac perditos interesse dicebat, 
 scilicet quod illi bona sua perderent, ipse gratis luxuriaretur. 
 in quo tamen sapientior meretrix fuit:

quae philosophum habuit 
 pro lenone, ut ad se omnis iuuentus doctoris exemplo et

 

 

 

 
 
 
auctoritate corrupta sine ullo pudore concurreret.

quid ergo interfuit 
 quo animo philosophus ad meretricem famosissimam commearet, 
 cum eum populus et riuales sui uiderent omnibus 
 perditis nequiorem?

nec satis fuit ita uiuere, sed docere 
 etiam libidines coepit ac mores suos de lupanari ad scolam 
 transtulit disserens uoluptatem corporis esse summum bonum. 
 quae doctrina exsecrabilis et pudenda non in corde philosophi, 
 sed in sinu meretricis est nata.

nam quid ego de Cynicis 
 loquar, quibus in propatulo coire cum coniugibus mos fuit? 
 quid mirum si a canibus, quorum uitam imitantur, etiam uocabulum 
 nomenque traxerunt?

nullum igitur m hac disciplina 
 magisterium uirtutis est, cum etiam illi qui honestiora praecipiunt, 
 aut non faciant ipsi quae suadent aut si faciunt, quod 
 raro accidit, non disciplina eos ad rectum, sed natura producat, 
 quae saepius etiam indoctos inpellit ad laudem.

Verum enim cum se perpetuae desidiae tradant nullam- que uirtutem capessant et omnem suam uitam nihil aliut 
 quam in eloquendo peragant, quid aliut quam inertes debent 
 putari?

sapientia enim nisi in aliquo actu fuerit quo uim 
 suam exerceat, inanis et falsa est recteque Tullius ciuiles uiros, 
 qui rem publicam gubernent, qui urbes aut nonas constituant 
 aut constitutas aequitate tueantur, qui salutem libertatemque

 

 

 

 
 
 
 ciuium uel bonis legibus uel salubribus consiliis uel iudiciis 
 grauibus conseruent, philosophiae doctoribus praefert.

bonos 
 enim facere oportet potius quam inclusos in angulis facienda 
 praecipere quae ne ipsi quidem faciant qui locuntur; et quoniam 
 se a ueris actibus remouerunt, apparet eos exercendae 
 linguae causa uel auocandi (animi) gratia artem istam philosophiae 
 repperisse. qui autem docent tantum nec faciunt, ipsi 
 praeceptis suis detrahunt pondus. quis enim optemperet, cum 
 ipsi praeceptores doceant non optemperare?

bonum est autem 
 recta et honesta praecipere, sed nisi et facias, mendacium est, 
 et est incongruens atque ineptum non in pectore, sed in labris 
 habere bonitatem.

non ergo utilitatem ex philosophia, sed 
 oblectationem petunt. quod quidem Cicero testatus est. profecto 
 inquit omnis istorum disputatio quamquam uberrimos 
 fontes uirtutis et scientiae continet, tamen conlata 
 cum eorum actis perfectisque rebus uereor ne 
 non tantum uideatur utilitatis adtulisse negotiis hominum 
 quantam oblectationem otiis.

uereri quidem non 
 debuit, cum uerum diceret, sed quasi timeret ne proditi mysterii 
 reus a philosophis citaretur, non est ausus confidenter

 

 

 

 
 
 
 pronuntiare quod fuit uerum, illos non ideo disputare ut do-1 
 ceant, sed ut se oblectent in otio. qui quoniam auctores sunt i 
 rerum gerendarum nec ipsi quicquam gerunt, pro loquacibus \' 
 sunt habendi.

sed profecto quia nihil ad uitam boni adferebant, 
 nec ipsi decretis suis obtemperauerunt nec quisquam per 
 tot saecula inuentus est qui eorum legibus uiueret. abicienda 
 est igitur omnis philosophia, quia non studendum sapientiae, 
 quod fine ac modo caret, sed sapiendum est et quidem mature.

non enim nobis altera uita conceditur, ut cum in hac sapientiam 
 quaeramus, in illa sapere possimus: in hac utrumque fieri 
 necesse est. cito inueniri debet, ut cito suscipi possit, ne quid 
 pereat ex uita, cuius finis incertus est.

Ciceronis Hortensius 
 contra philosophiam disserens circumuenitur arguta conclusione, 
 quod cum diceret philosophandum non esse, nihilominus 
 philosophari uidebatur, quoniam philosophi est quid in uita 
 faciendum uel non faciendum sit disputare.

nos ah hac 
 calumnia inmunes ac liberi sumus qui philosophiam tollimus, 
 quia humanae cogitationis inuentio est, sophiam defendimus, 
 quia diuina traditio est, eamque ah omnibus suscipi oportere 
 testamur.

ille cum philosophiam tolleret nec melius aliquid 
 adferret, sapientiam tollere putabatur eoque facilius de sententia 
 pulsus est, quia constat hominem non ad stultitiam, sed ad 
 sapientiam nasci.

praeterea illut quoque argumentum contra

 

 

 
 
 
 philosophiam ualet plurimum, quo idem est usus Hortensius, 
 ex eo posse intellegi philosophiam non esse sapientiam, 
 quod principium et origo eius appareat.

quando 
 inquit philosophi esse coeperunt? Thales ut opinor 
 primus. recens haec quidem aetas: ubi ergo aput 
 antiquiores latuit amor iste inuestigandae ueritatis? 
 idem Lucretius ait:

denique natura haec rerum ratioque reperta est 
 nuper, et hanc primus cum primis ipse repertus 
 nunc ego sum in patrias qui possim uertere uoces.

et Seneca non sunt inquit mille anni, ex quo initia sapientiae 
 mota sunt. multis igitur saeculis humanum genus 
 sine ratione uixit: quod inridens Persius 
 
 postquam inquit sapere urbi 
 cum pipere et palmis uenit, 
 
 tamquam sapientia cum saporis mercibus fuerit inuecta. quae 
 si est secundum hominis naturam, cum homine ipso coeperit 
 necesse est, si uero non est, ne capere quidem illam posset 
 humana natura.

sed quia recipit, a principio igitur fuisse 
 sapientiam necesse est: ergo philosophia quia non a principio

 

 

 
 
 
 fuit, non est eadem uera sapientia. sed uidelicet Graeci quia 
 sacras ueritatis litteras non attigerant, quemadmodum deprauata 
 esset sapientia nescierunt;

et ideo cum uacare sapientia 
 humanam uitam putarent, philosophiam commenti sunt id est 
 latentem atque ignotam sibi ueritatem disserendo eruere uoluerunt: 
 quod studium per ignorantiam ueri sapientiam putauerunt.

Dixi de philosophia ipsa quam potui breuiter. nunc ad philosophos ueniamus, non ut cum his decertemus, qui stare 
 non possunt, sed ut eos fugientes atque deiectos nostro campo 
 insequamur.

Epicuri disciplina multo celebrior semper fuit 
 quam ceterorum, non quia ueri aliquid adferat, sed quia multos 
 populare nomen uoluptatis inuitat. nemo enim non in 
 uitia pronus est.

praeterea ut ad se multitudinem contrahat, 
 adposita singulis quibusque moribus loquitur. desidiosum uetat is 
 litteras discere, auarum populari largitione liberat, ignauum 
 prohibet accedere ad rem publicam, pigrum exerceri, timidum 
 militare.

inreligiosus audit deos nihil curare, inhumanus et 
 suis commodis seruiens iubetur nihil cuiquam tribuere: omnia 
 enim sua causa facere sapientem.

fugienti turbam solitudo Jt\'

 

 

 
 
 
 laudatur, qui nimium parcus est, discit aqua et polenta uitam 
 posse tolerari. qui odit uxorem, huic enumerantur caelibatus 
 bona, habenti malos liberos orbitas praedicatur, aduersus parentes 
 inpio, nullum uinculum esse naturae. inpatienti ac delicato 
 dolorem esse omnium malorum maximum dicitur, forti, 
 etiam in tormentis beatum esse sapientem.

qui claritati ac 
 potentiae studet, huic praecipitur reges colere, qui molestiam 
 ferre non potest, huic regiam fugere.

ita homo astutus ex 
 uariis diuersisque moribus circulum cogit et dum studet placere 
 omnibus, maiore discordia secum ipse pugnauit quam inter se 
 uniuersi. unde autem disciplina eius tota descendat, quam 
 originem habeat, explicandum est.

uidebat Epicurus bonis 
 aduersa semper accidere, paupertatem labores exilia carorum 
 amissiones, malos contra beatos esse, augeri potentia, honoribus 
 adfici; uidebat innocentiam minus tutam, scelera inpune committi; 
 uidebat sine dilectu morum, sine ordine ac discrimine 
 annorum saeuire mortem, sed alios ad senectutem peruenire, 
 alios infantes rapi, alios iam robustos interire, alios in primo 
 adulescentiae flore inmaturis funeribus extingui, in bellis meliores 
 potius et uinci et peru\'e.

maxime autem commouebat 
 homines in primis religiosos grauioribus malis adfici, iis autem

 

 
 
 
 qui aut deos omnino neclegerent aut non pie colerent, uel 
 minora incommoda euenire uel nulla; ipsa etiam saepe templa 
 fulminibus conflagrare.

quod Lucretius queritur, cum dicit de deo: 
 
 tum fulmina mittat et aedis 
 ipse suas disturbet et in deserta recedens 
 saeuiat exercens telum, quod saepe nocentes 
 praeterit exanimatque indignos inque merentes.

quodsi uel exiguam ueritatis auram colligere potuisset, numquam 
 diceret aedis illum suas disturbare, cum ideo disturbet, 
 quia non sint suae.

Capitolium, quod est Romanae urbis 
 et religionis caput summum, non semel, sed saepius fulmine 
 ictum conflagrauit:

homines autem ingeniosi quid de hoc existimauerint, 
 ex dicto Ciceronis apparet, qui ait diuinitus 
 extitisse illam flammam, non quae terrestre illut domicilium 
 Iouis deleret, sed quae sublimius magnificentiusque 
 deposceret.

qua de re etiam in libris consulatus 
 sui eadem dixit quae Lucretius: 
 
 nam pater altitonans stellanti nixus Olympo 
 ipse suas arces atque inclyta templa petiuit 
 et Capitolinis iniecit sedibus ignes .

pertinaci ergo stultitia non modo uim maiestatemque ueri dei 
 non intellexerunt, sed etiam inpietatem sui erroris auxerunt, 
 qui templum caelesti iudicio saepe damnatum restituere contra 
 fas omne contenderint.

cum haec igitur cogitaret Epicurus, 
 earum rerum uelut iniquitate inductus — sic enim causam 
 rationemque ignoranti uidebatur — existimauit nullam esse 
 prouidentiam. quod cum sibi persuasisset, suscepit etiam defendendum: 
 sic in errores inextricabiles se ipse coniecit.

si 
 enim prouidentia nulla est, quomodo tam ordinate, tam disposite 
 mundus effectus est? nulla inquit dispositio est: multa 
 enim facta sunt aliter quam fieri debuerunt. et inuenit 
 homo diuinus quae reprehenderet.

quae singula si 
 uacaret refellere, facile ostenderem nec sapientem hunc fuisse 
 nec sanum. item si nulla prouidentia est, quomodo animalium 
 corpora tam prouidenter ordinata sunt, ut singula quaeque 
 membra mirabili ratione disposita sua officia conseruent?

nihil 
 inquit in procreandis animalibus prouidentiae ratio 
 molita est. nam neque oculi ad uidendum facti sunt 
 neque aures ad audiendum neque lingua ad loquendum 
 neque pedes ad ambulandum, quoniam prius haec nata 
 sunt quam esset uidere audire loqui ambulare. itaque 
 non haec ad usum nata sunt, sed usus ex illis 
 natus est.

si nulla prouidentia est, cur imbres cadunt, 

 

 

 
 
 
 fruges oriuntur, arbusta frondescunt? non inquit animantium 
 causa ista fiunt, quoniam prouidentiae nihil prosunt, 
 sed omnia sua sponte fieri necesse est.

j unde ergo 
 nascuntur aut quomodo fiunt omnia quae geruntur non est 
 inquit prouidentiae opus: sunt enim semina per inane 
 uolitantia, quibus inter se temere conglobatis uniuersa 
 gignuntur atque concrescunt.

cur igitur illa non 
 sentimus aut cernimus? quia nec colorem habent inquit 
 nec calorem ullum nec odorem. saporis quoque et 
 umoris expertia sunt et tam minuta, ut secari ac diuidi 
 nequeant.

sic eum, quia falsum in principio susceperat, 
 consequentium rerum necessitas ad deliramenta perduxit. ubi 
 enim sunt aut unde ista corpuscula? cur nemo illa praeter 
 unum Leucippum somniauit, a quo Democritus eruditus hereditatem 
 stultitiae reliquit Epicuro?

quae si sunt corpuscula et 
 quidem solida ut dicunt, sub oculos certe uenire possunt. si eadem 
 est natura omnium, quomodo res uarias efficiunt? uario 
 inquit ordine ac positione conueniunt sicut litterae: quae 
 cum sint paucae, uarie tamen collocatae innumerabilia 
 uerba conficiunt.

at litterae uarias formas habent. 20 
 ita inquit et haec ipsa primordia: nam sunt aspera,

 

 

 
 
 
 sunt hamata, sunt leuia. secari ergo ac diuidi possunt, si 
 aliquid inest illis quod emineat. si autem leuia sunt et hamis 
 indigent, cohaerere non possunt. hamata igitur esse oportet, 
 ut possint inuicem concatenari.

cum uero tam minuta esse 
 dicantur, ut nulla ferri acie dissici ualeant, quomodo hamos 
 aut angulos habent? quos, quia extant, necesse est posse diuelli.

deinde quo foedere inter se, qua mente conueniunt, 
 ut ex iis aliquid construatur? si sensu carent, nec coire tam 
 disposite possunt, quia non potest quicquam rationale perficere 
 nisi ratio. quam multis coargui haec uanitas potest!

sed 
 properat oratio. hic est ille, 
 
 qui genus humanum ingenio superauit et omnes 
 restinxit, stellas exortus ut aetherius sol. 
 
 quos equidem uersus numquam sine risu legere possum.

non 
 enim de Socrate hoc saltem aut Platone dicebat, qui uelut 
 reges habentur philosophorum, sed de homine, quo sano ac 
 uigente nullus aeger ineptius delirauit. itaque poeta inanissimus 
 leonis laudibus murem non ornauit, sed obruit et obtriuit.

at idem nos liberat metu mortis, de qua haec ipsius expressa 
 uerba sunt: quando nos sumus, mors non est: quando 
 mors est, nos non sumus. mors ergo nihil ad nos. 
 quam argute nos fefellit!

quasi uero transacta mors timeatur, 

 

 

 
 
 
 qua iam sensus ereptus est, ac non ipsum mori, quo sensus 
 eripitur. est enim tempus aliquod quo et nos iam non sumus 
 et mors tamen nondum est, idque ipsum uidetur esse miserum, 
 quod et mors esse incipit et nos esse desinimus;

nec frustra 
 dictum est: mors misera non est, aditus ad mortem 
 est miser, hoc est morbo tabescere, ictum perpeti, ferrum 
 corpore excipere, ardere igni, dentibus laniari.

haec sunt 
 quae timentur, non quia mortem adferunt, sed quia dolorem 
 magnum. quin potius effice ne dolor malum sit omnium 
 inquit malorum maximum est. qui ergo possum non timere, 
 si id quod mortem antecedit aut efficit, malum est? quid quod 
 totum illut argumentum falsum est, quia non intereunt animae?

(minime) uero inquit; nam quod cum corpore nascitur, 
 cum corpore intereat necesse est. iam superius dixi differre 
 me hunc locum et operi ultimo reseruare, ut hanc Epicuri 
 persuasionem, siue illa Democriti siue Dicaearchi fuit, et 
 argumentis et diuinis testimoniis redarguam.

uerum ille fortasse 
 inpunitatem uitiis suis spopondit: fuit enim turpissimae

 

 

 
 
 
 uoluptatis adsertor, cuius capiendae causa nasci hominem putauit.

quis cum hoc adfirmari audiat, uitiis et sceleribus abstineat? 
 nam si periturae sunt animae, adpetamus diuitias, ut 
 omnes suauitates capere possimus. quae si nobis desunt, ab 
 iis qui habent auferamus clam dolo ui; eo magis, si humanas 
 res nullus deus curat, quandocumque spes inpunitatis adriserit, 
 rapiamus necemus.

sapientis est enim male facere, si et 
 utile sit et tutum, quoniam si quis in caelo deus est, non 
 irascitur cuiquam. aeque stulti est bene facere, quia sicut ira 
 non commouetur, ita nec gratia tangitur.

uoluptatibus igitur 
 quoquo modo possumus seruiamus: breui enim tempore nulli 
 erimus omnino. ergo nullum diem, nullum denique temporis 
 punctum fluere nobis sine uoluptate patiamur, ne quia ipsi 
 quandoque perituri sumus, id ipsum quod uiuimus pereat. 
 haec ille tametsi non dicit uerbo, re tamen ipsa docet.

nam 
 cum disputat omnia sapientem sua causa facere, ad utilitatem 
 suam refert omnia quae agit.

ita qui audit haec flagitia, nec 
 boni quicquam faciendum putabit, quoniam bene facere ad utilitatem 
 spectat alienam, nec ab scelere abstinendum, quia

 

 

 
 
 
 maleficio praeda coniuncta est.

archipirata quispiam uel latronum 
 ductor si suos ad grassandum cohortetur, quo alio sermone uti 
 potest quam ut eadem dicat quae dicit Epicurus?

deos nihil 
 curare; non ira, non gratia tangi; inferorum poenas non esse 
 metuendas, quod animae post mortem occidant nec ulli omnino 
 sint inferi; uoluptatem esse maximum bonum; nullam esse 
 humanam societatem; sibi quemque consulere; neminem esse 
 qui alterum diligat nisi sua causa; mortem non esse metuendam 
 forti uiro nec ullum dolorem, qui etiamsi torqueatur, si 
 uratur, nihil curare se dicat.

est plane cur quisquam putet 
 hanc uocem uiri esse sapientis, quae potest latronibus aptissime 
 commodari.

Alii autem contraria his disserunt, superesse animas post 
 mortem: et hi sunt maxime Pythagorei ac Stoici, quibus etsi 
 ignoscendum est, quia uerum sentiunt, non possum tamen non 
 reprehendere eos, quia non scientia, sed casu inciderunt in 
 ueritatem. itaque in eo ipso quod recte sentiebant, aliquid errarunt.

nam cum timerent argumentum illud quo colligitur 
 necesse esse ut occidant animae cum corporibus, quia cum 
 corporibus nascuntur, dixerunt non nasci animas, sed insinuari 20 
 potius in corpora et de aliis in alia migrare.

non putauerunt

 

 

 
 
 
 aliter fieri posse ut supersint animae post corpora, nisi uideantur 
 fuisse ante corpora. par igitur ac prope similis error est 
 partis utriusque. sed haec in praeterito falsa est, illa in futuro.

nemo enim uidit quod est uerissimum, et nasci animas et non 
 occidere, quia cur id fieret aut quae ratio esset hominis nescierunt.

multi ergo ex iis qui aeternas esse animas suspicabantur, 
 tamquam in caelum migraturi essent, sibi ipsi manus 
 intulerunt, ut Cleanthes, ut Chrysippus, ut Zenon, ut Empedocles, 
 qui se in ardentis Aetnae specus intempesta nocte 
 deiecit, ut cum repente non apparuisset, abisse ad deos crederetur, 
 et ex Romanis Cato, qui fuit in omni sua uita Stoicae 
 uanitatis imitator.

nam Democritus in alia fuit persuasione, 
 sed tamen 
 
 sponte sua leto caput obuius optulit ipse, 
 
 quo nihil sceleratius fieri potest. nam si homicida nefarius 
 est, quia hominis extinctor est, eidem sceleri obstrictus est 
 qui se necat, quia hominem necat.

immo uero maius esse 
 id facinus existimandum est, cuius ultio soli deo subiacet. 
 nam sicut in hanc uitam non nostra sponte uenimus, ita

 

 

 

 
 
 
 rursus ex hoc domicilio corporis, quod tuendum nobis adsignatum 
 est, eiusdem iussu recedendum est, qui nos in hoc corpus 
 induxit tamdiu habitaturos, donec iubeat emitti. et si uis aliqua 
 inferatur, aequa mente patiendum, cum extincta innocentis 
 anima inulta esse non possit habeamusque iudicem 
 magnum, cui soli uindicta in integro semper est.

homicidae 
 igitur illi omnes philosophi et ipse Romanae sapientiae princeps 
 Cato, qui antequam se occideret, perlegisse Platonis librum 
 dicitur qui est scriptus de aeternitate animarum, et ad summum 
 nefas philosophi auctoritate conpulsus est. et hic tamen 
 aliquam moriendi causam uidetur habuisse, odium seruitutis.

quid Ambraciotes ille, qui cum eundem librum perlegisset, 
 praecipitem se dedit nullam aliam ob causam nisi quod Platoni 
 credidit? execrabilis prorsus ac fugienda doctrina, si abigit 
 homines a uita.

quodsi scisset Plato atque docuisset a 
 quo et quomodo et quibus et quae ob facta et quo tempore 
 inmortalitas tribuatur, nec Theombrotum inpegisset in mortem 
 uoluntariam nec Catonem, sed eos ad uitam et iustitiam potius 
 erudisset.

nam mihi Cato uidetur causam quaesisse moriendi 
 non tam ut Caesarem fugeret, quam ut Stoicorum decretis obtemperaret, 
 quos sectabatur, suumque nomen grandi aliquo

 

 
 
 
 facinore clarificaret: cui quid mali potuerit accidere, si uiueret, 
 non inuenio.

Gaius enim Caesar ut erat clemens, nihil aliut 
 efficere uolebat etiam in ipso belli ciuilis ardore, quam ut bene 
 mereri de re publica uideretur duobus optimis ciuibus Cicerone 
 et Catone seruatis. sed redeamus ad eos qui mortem pro bono 
 laudant.

de uita quereris, quasi uixeris aut umquam tibi 
 ratio constiterit, cur omnino sis natus. nonne igitur tibi uerus 
 ille et communis omnium pater Terentianum illut iure increpauerit: 
 
 
 prius disce quid sit uiuere, 
 si displicebit uita, tum istoc utitor.

indignaris te malis esse subiectum, quasi quicquam merearis 
 boni qui patrem, qui dominum, qui regem tuum nescis, qui 
 quamuis clarissimam lucem intuearis oculis, mens tamen caeca 
 est et in profundis ignorantiae tenebris iacet. quae ignorantia 
 effecit ut quosdam dicere non puderet idcirco nos esse natos, 
 ut scelerum poenas lueremus: quo quid delirius dici possit non 
 uideo.

ubi enim uel quae scelera potuimus admittere qui 
 omnino non fuimus? nisi forte credemus inepto illi seni, qui 
 se in priore uita Euphorbum fuisse mentitus est. hic credo

 

 

 
 
 
 quod erat ignobili genere natus, familiam sibi ex Homeri carminibus 
 adoptauit.

o miram et singularem Pythagorae memoriam 
 et o miseram obliuionem nostrum omnium, qui nesciamus 
 qui ante fuerimus! sed fortasse uel errore aliquo uel 
 gratia sit effectum, ut ille solus Lethaeum gurgitem non adtigerit 
 nec obliuionis aquam gustauerit. uidelicet senex uanus, 
 sicut otiosae aniculae solent, fabulas tamquam infantibus credulis 
 finxit.

quodsi bene sensisset de iis quibus haec locutus 
 est, si homines eos existimasset, numquam sibi tam petulanter 
 mentiendi licentiam uindicasset. sed deridenda hominis leuissimi 
 uanitas.

quid Cicerone faciemus? qui cum in principio 
 Consolationis suae dixisset luendorum scelerum causa 
 nasci homines, iterauit id ipsum postea quasi obiurgans 
 eum qui uitam non esse poenam putet. recte ergo praefatus 
 est errore ac miserabili ueritatis ignorantia se teneri.

At illi qui de mortis bono disputant quia nihil ueri 
 sciunt, sic argumentantur: si nihil est post mortem, non est 
 malum mors; aufert enim sensum mali. si autem supersunt 
 animae, etiam bonum est, quia inmortalitas sequitur.

quam 
 sententiam Cicero de Legibus sic explicauit: gratulemurque

 

 
 
 
 nobis, quoniam mors aut meliorem quam qui est in 
 uita aut certe non deteriorem adlatura est statum: 
 nam sine corpore animo uigente diuina uita est, sensu 
 carente nihil profecto est mali.

argute, ut sibi uidentur, 
 quasi nihil esse aliut possit. atquin utrumque hoc falsum est. 
 docent enim diuinae litterae non extingui animas, sed aut pro 
 iustitia praemio adfici aut poena pro sceleribus sempiterna.

nec 
 enim fas est aut eum qui sceleratus in uita feliciter fuerit, 
 effugere quod meretur aut eum qui ob iustitiam miserrimus 
 fuerit, sua mercede fraudari.

quod adeo uerum est, ut idem 
 Tullius in Consolatione non easdem sedes incolere iustos atque 
 inpios praedicauerit.

nec enim omnibus inquit idem illi 
 sapientes arbitrati sunt eundem cursum in caelum 
 patere. nam uitiis et sceleribus contaminatos deprimi 
 in tenebras atque in caeno iacere docuerunt, castos 
 autem animos, puros integros incorruptos, bonis 
 etiam studiis atque artibus expolitos leui quodam et 
 facili lapsu ad deos id est ad naturam similem sui 
 peruolare. quae sententia superiori illi argumento repugnat.

illut enim sic adsumptum est, tamquam necesse sit omnem 
 hominem natum inmortalitate donari. quod igitur erit.

discrimen 
 uirtutis ac sceleris, si nihil interest utrumne Aristides

 

 

 

 

 
 
 
 sit aliquis an Phalaris, utrum Cato an Catilina? sed hanc 
 repugnantiam rerum sententiarumque non cernit nisi qui tenet 
 ueritatem.

si quis igitur nos roget utrumne bonum sit mors . 
 an malum, respondebimus qualitatem eius ex uitae ratione 
 pendere. nam sicut uita ipsa bonum est, si cum uirtute uiuatur, 
 malum, si cum scelere, sic et mors ex praeteritis uitae 
 actibus ponderanda est.

ita fit ut si uita in dei religione 
 transacta sit, mors malum non sit, quia translatio est ad 
 inmortalitatem: sin aliter, malum sit necesse est, quoniam 
 ut dixi ad aeterna supplicia transmittit.

quid ergo dicemus 
 nisi errare illos qui aut mortem adpetunt tamquam bonum 
 aut uitam fugiunt tamquam malum? nisi quod sunt iniquissimi, 
 qui pauciora mala non pensant bonis pluribus.

nam cum 
 omnem uitam per exquisitas et uarias traducant uoluptates, 
 mori cupiunt, si quid forte iis amaritudinis superuenit, et sic 
 habent, tamquam illis numquam fuerit bene, si aliquando fuerit 
 male. damnant igitur uitam omnem plenamque nihil aliut 
 quam malis opinantur.

hine nata est inepta illa sententia, 
 hanc esse mortem quam nos uitam putemus, illam uitam quam 
 nos pro morte timeamus: ita primum bonum esse non nasci, 
 secundum, citius mori.

quae ut maioris sit auctoritatis, Sileno 
 adtribuitur. Cicero in Consolatione non nasci inquit longe 
 optimum nec in hos scopulos incidere uitae, proximum 
 autem, si natus sis, quam primum tamquam

 

 
 
 
 ex incendio effugere fortunae. credidisse illum uanissimo 
 dicto exinde apparet, quod adiecit de suo aliquid, ut ornaret.

quaero igitur cui esse optimum putet non nasci, cum sit nullns 
 omnino qui sentiat: nam ut bonum sit aliquid aut malum, 
 sensus efficit.

deinde, cur omnem uitam nihil esse aliud 
 quam scopulos et incendium putauerit: quasi aut in nostra 
 fuerit potestate ne nasceremur aut uitam nobis fortuna tribuat, 
 non deus, aut uiuendi ratio quicquam simile incendio habere 
 uideatur.

non dissimile Platonis illut est, quod aiebat se 
 gratias agere naturae: primum quod homo natus esset 
 potius quam mutum animal, deinde quod mas potius 
 quam femina, quod Graecus quam barbarus, postremo 
 quod Atheniensis et quod temporibus Socratis.

dici 
 non potest quantam mentibus caecitatem, quantos pariat errores 
 ignoratio ueritatis. ego plane contenderim numquam quicquam 
 in rebus humanis dictum esse delirius: quasi uero si 
 ant barbarus aut mulier aut asinus denique natus esset, idem 
 ipse Plato esset ac non illud ipsum quod natus fuisset.

sed 
 uidelicet Pythagorae credidit, qui ut uetaret homines animalibus 
 uesci, dixit animas de corporibus in aliorum animalium 
 corpora commeare. quod et uanum et inpossibile est: uanum,

 

 

 

 
 
 
 quia necesse non fuit ueteres animas in noua corpora inducere, 
 cum idem artifex qui primas aliquando fecerat, potuerit semper 
 nouas facere, inpossibile, quia rectae rationis anima tam inmutare 
 naturam status sui non potest quam ignis aut deorsum 
 niti aut in transuersum fluminis modo flammam suam fundere.

existimauit igitur homo sapiens potuisse fieri, ut anima quae 
 tunc erat in Platone, in aliquod mutum animal includeretur 
 essetque humano sensu praedita, ut intellegeret ac doleret incongruenti 
 se corpore oneratam.

quanto sanius faceret, si 
 gratias agere se diceret, quod ingeniosus, quod docilis natus 
 esset, quod in iis opibus, ut liberaliter erudiretur!

nam quod 
 Athenis natus est, quid in eo beneficii fuit? an non plurimi 
 extiterunt in aliis ciuitatibus excellenti ingenio atque doctrina 
 uiri, qui meliores singuli quam omnes Athenienses fuerunt?

quanta hominum milia fuisse credamus qui et Athenis nati 
 et temporibus Socratis indocti tamen ac stulti fuerint? non 
 enim parietes aut locus in quo quisque est effusus ex utero, 
 conciliat homini sapientiam.

quid uero attinuit Socratis se 
 temporibus natum gratulari? num Socrates ingenia discentibus 
 potuit commodare?

non uenit in mentem Platoni Alcibiaden 
 quoque et Critiam eiusdem Socratis adsiduos auditores

 
 
 
 fuisse, quorum alter hostis patriae acerrimus fuit, alter crudelissimus 
 omnium tyrannorum?

Videamus nunc quid in Socrate ipso tam magnum fuerit, 
 ut homo sapiens merito gratias ageret illius temporibus esse 
 se natum.

non infitior fuisse illum paulo cordatiorem quam 
 ceteros, qui naturam rerum putauerint ingenio posse conprehendi: 
 in quo illos non excordes tantum fuisse arbitror, sed 
 etiam inpios, quod in secreta caelestis illius prouidentiae curiosos 
 oculos uoluerint inmittere.

Romae et in plerisque urbibus 
 scimus esse quaedam sacra quae aspici a uiris nefas habeatur. 
 abstinent igitur aspectu quibus contaminare illa non licet, et 
 si forte uel errore uel casu quopiam uir aspexit, primo poena 
 eius, deinde instauratione sacrificii scelus expiatur.

quid his 
 facias qui inconcessa scrutari uolunt? nimirum multo sceleratiores 
 qui arcana mundi et hoc caeleste templum profanare 
 inpiis disputationibus quaerunt quam qui aedem Vestae aut 
 Bonae Deae aut Cereris intrauerit. quae penetralia quamuis 
 adire uiris non liceat, tamen a uiris fabricata sunt.

hi uero 
 non tantum inpietatis crimen effugiunt, sed, quod est multo

 

 
 
 
 indignius, eloquentiae famam et ingenii gloriam consecuntur.

quid si aliquid inuestigare possent? sunt enim tam stulti in 
 adseuerando quam inprobi in quaerendo, cum neque inuenire 
 quicquam possint nec defendere, etiamsi inuenerint.

nam si 
 uerum uel fortuito uiderint, quod saepius contingit, committunt 
 ut ab aliis id pro falso refellatur. non enim descendit aliquis 
 e caelo qui sententiam de singulorum opinionibus ferat.

quapropter 
 nemo dubitauerit eos qui ista conquirant stultos ineptos 
 insanos esse.

aliquid ergo Socrates habuit cordis humani, 
 qui cum haec intellegeret non posse inueniri, ab eiusmodi 
 quaestionibus se remouit, uereorque ne in eo solo. multa enim 
 sunt eius non modo laude indigna, sed etiam reprehensione 
 .

dignissima, in quibus fuit suorum simillimus. ex his unum 
 eligam quod ab omnibus sit probatum. celebre hoc prouerbium 
 Socrates habuit: quod supra nos, nihil ad nos.

procumbamus 
 igitur in terram et manus ad praeclara opera nobis 
 datas conuertamus in pedes, nihil ad nos caelum, ad cuius 
 contemplationem sumus excitati, nihil denique lux ipsa pertineat.

(at) certe uictus nostri causa de caelo est. quodsi hoc 
 sensit, non esse de rebus caelestibus disputandum, ne illorum 
 quidem rationem poterat conprehendere quae sub pedibus habebat. 
 quid ergo? num errauit in uerbis? ueri simile non est,

 

 

 
 
 
 sed nimirum id sensit quod locutus est, religioni minime seruiendum: 
 quod si aperte diceret, nemo pateretur.

quis enim 
 non sentiat hunc mundum tam mirabili ratione perfectum aliqua 
 prouidentia gubernari, quandoquidem nihil est quod possit 
 sine ullo moderatore consistere?

sic domus ab habitatore 
 deserta dilabitur, nauis sine gubernatore abit pessum et corpus 
 relictum ab anima diffluit, nedum putemus tantam istam molem 
 aut construi sine artifice aut stare tamdiu sine rectore potuisse.

quodsi publicas illas religiones uoluit euertere, non inprobo, 
 quin etiam laudabo, si ipse quod est melius inuenerit. uerum 
 idem per canem et anserem deierabat. o hominem scurram, 
 ut ait Zeno Epicureus, ineptum perditum desperatum, si cauillari 
 uoluit religionem, dementem, si hoc serio fecit, ut animal 
 turpissimum pro deo haberet!

quis iam superstitiones 
 Aegyptiorum audeat reprehendere quas Athenis Socrates auctoritate 
 sua confirmauit? illut uero nonne summae uanitatis, 
 quod ante mortem familiares suos rogauit, ut Aesculapio gallum 
 quem uouerat prosecarent?

timuit uidelicet ne aput 

 

 

 
 
 
 Rhadamanthum reciperatorem reus uoti fieret ab Asclepio. dementisse 
 hominem putarem, si morbo adfectus perisset. cum 
 uero sanus hoc fecerit, est ipse insanus qui eum putat fuisse 
 sapientem. en cuius temporibus natum esse se homo sapiens 
 gratuletur!

Videamus tamen quid illum Socrates docuerit: qui cum 
 totam physicam repudiasset, eo se contulit, ut de uirtute atque 
 officio quaereret. itaque non dubito quin auditores suos iustitiae 
 praeceptis erudierit.

docente igitur Socrate non fugit 
 Platonem iustitiae uim in aequitate consistere, siquidem omnes 
 pari condicione nascuntur. ergo nihil inquit priuati ac proprii 
 habeant, sed ut pares esse possint, quod iustitiae 
 ratio desiderat, omnia in commune possideant.

ferri 
 hoc potest, quamdiu de pecunia dici uidetur. quod ipsum 
 quam inpossibile sit et quam iniustum, poteram multis rebus 
 ostendere, concedamus tamen ut possit fieri: omnes 
 enim sapientes erunt et pecuniam contemnent.

quo ergo 
 illum communitas ista perduxit? matrimonia quoque inquit 
 communia esse debebunt: scilicet ut ad eandem mulierem 
 multi uiri tamquam canes confluant et is utique optineat 20

 

 

 

 
 
 
 qui uiribus uicerit aut, si patientes sunt ut philosophi, expectent, 
 ut uicibus tamquam lupanar obeant.

o miram Platonis 
 aequitatem! ubi est igitur uirtus castitatis? ubi fides 
 coniugalis? quae si tollas, omnis iustitia sublata est.

at 
 idem dixit beatas ciuitates futuras fuisse, si aut philosophi 
 regnarent aut reges philosopharentur. huic uero 
 tam iusto, tam aequo uiro regnum dares, qui aliis abstulisset 
 sua, aliis condonasset aliena, prostituisset pudicitiam feminarum, 
 quae nullus umquam non modo rex, sed ne tyrannus quidem 
 fecit? quam tamen intulit rationem turpissimi huius consilii?

sic inquit ciuitas concors erit et amoris mutui constricta 
 uinculis, si omnes omnium fuerint et mariti 
 et patres et uxores et liberi.

quae ista confusio generis 
 humani est? quomodo seruari caritas potest, ubi nihil certum 
 est quod ametur? quis aut uir mulierem aut mulier uirum 
 diliget, nisi habitauerint semper una, nisi deuota mens et seruata 
 inuicem fides indiuiduam fecerit caritatem? quae uirtus 
 in illa promiscua uoluptate locum non habet.

item si omnes 
 omnium liberi sint, quis amare filios tamquam suos poterit, 
 cum suos esse aut ignoret aut dubitet? quis honorem tamquam 
 patri deferet, cum unde natus sit nesciat? ex quo fit

ut non tantum alienum pro patre habeat, sed etiam patrem 
 pro alieno. quid quod uxor potest esse communis, filius non 
 potest? quem concipi non nisi ex uno necesse est. perit ergo 
 illi uni communitas ipsa reclamante natura.

superest ut tantummodo 
 concordiae causa uxores uelit esse communes. at 
 nulla uehementior discordiarum causa est quam unius feminae 
 a multis maribus adpetitio.

quod Plato si ratione non potuit, 
 exemplis certe potuit admoneri et mutorum animalium, quae 
 ob hoc uel acerrime pugnant, et hominum, qui semper ob eam 
 rem grauissima inter se bella gesserunt.

Restat ut communio ista nihil aliut habeat praeter adulteria 
 et libidines, propter quas funditus eruendas uirtus est 
 uel maxime necessaria.

itaque non inuenit concordiam quam 
 quaerebat, quia non uidebat unde oriatur. nam iustitia in 
 extra positis nihil momenti habet, ne in corpore quidem, sed 
 tota in hominis mente uersatur.

qui ergo uult homines adaequare, 
 non matrimonia, non opes subtrahere debet, sed adrogantiam 
 superbiam tumorem, ut illi potentes et elati pares 
 esse se etiam mendicissimis sciant.

detracta enim diuitibus 
 insolentia et iniquitate nihil intererit utrumne alii diuites, alii 
 pauperes sint, cum animi pares fuerint, quod efficere nulla res 
 alia praeter religionem dei potest.

putauit igitur se inuenisse

 
 
 
 iustitiam, cum eam prorsus euerteret, quia non rerum fragilium, 
 sed mentium debet esse communitas. nam si iustitia uirtutum 
 omnium mater est, cum illae singulae tolluntur, ipsa subuertitur.

tulit autem Plato ante omnia frugalitatem, quae utique 
 nulla est ubi proprii nihil habetur, tulit abstinentiam, siquidem 
 nihil fuerit quo abstineatur alienum, tulit temperantiam, tulit 
 castitatem, quae uirtutes in utroque sexu maximae sunt, tulit 
 uerecundiam pudorem modestiam, si honesta et legitima esse 
 incipiunt quae solent flagitiosa et turpia iudicari.

sic uirtutem 
 dum uult omnibus dare, omnibus ademit. nam rerum 
 proprietas et uitiorum et uirtutum materiam continet, communitas 
 autem nihil aliut quam uitiorum licentiam.

nam uiri 
 qui multas mulieres habent, nihil aliut dici possunt quam luxuriosi 
 ac nepotes. item mulieres quae a multis habentur, non 
 utique adulterae, quia certum matrimonium nullum est, sed 
 prostitutae ac meretrices sint necesse est.

redegit ergo humanam 
 uitam ad similitudinem non dicam mutorum, sed pecudum 
 ac beluarum. nam uolucres paene omnes matrimonia faciunt 
 et paria iungunt et nidos suos tamquam geniales toros concordi 
 mente defendunt et fetus suos quia certi sunt amant 
 et si alienos subieceris abigunt.

at homo sapiens contra morem 
 hominum contraque naturam stultiora sibi quae imitaretur elegit 
 et quoniam uidebat in ceteris animalibus officia marum 
 feminarumque non esse diuisa, existimauit oportere etiam

 

 
 
 mulieres militare et consiliis publicis interesse et magistratus 
 gerere et imperia suscipere. itaque his arma et equos adsignauit: 
 consequens est ut lanam et telam uiris et infantium gestationes.

nec uidit inpossibilia esse quae diceret et ex eo, quod 
 adhuc in orbe terrae neque tam stulta neque tam sapiens ulla 
 gens extitit, quae hoc modo uiueret.

Cum igitur in tanta uanitate ipsi philosophorum principes 
 deprehendantur, quid illos minores putabimus? numquam 
 sibi tam sapientes uideri solent quam cum pecuniae contemptu 
 gloriantur. \'fortis animus.\' sed expecto quid faciant et quo 
 ille contemptus euadat.

tradita sibi a parentibus patrimonia 
 tamquam malum fugiunt ac deserunt et ne in tempestate naufragium 
 faciant, in tranquillum se ultro praecipitant, non uirtute, 
 sed peruerso metu fortes, sicut illi, qui cum timent ne 
 ab hoste iugulentur, ipsi se iugulant, ut mortem morte deuitent.

sic isti unde possent gloriam liberalitatis adquirere, sine 
 honore, sine gratia perdunt.

laudatur Democntus, quod agros 
 suos reliquerit eosque pascua publica fieri passus sit. probarem, 
 si donasset. nihil autem sapienter fit, quod si ab omnibus 
 fiat, inutile est ac malum.

sed haec neclegentia tolerabilis. 20 
 quid ille qui patrimonium in nummos redactum effudit in mare?

 

 
 
 
 ego dubito utrumne sanus an demens fuerit. \'abite\' inquit \'in 
 profundum malae cupiditates, ego uos mergam, ne ipse mergar 
 a uobis.

\' si tantus pecuniae contemptus est, fac illam beneficium, 
 fac humanitatem, largire pauperibus: potes hoc quod 
 perditurus es multis succurrere, ne fame aut siti aut nuditate 
 moriantur.

imitare insaniam saltem furoremque Tuditani: 
 sparge populo diripiendam. potes et pecuniam effugere 
 et tamen bene collocare, quia saluum est quidquid pluribus profuit. 
 Zenonis autem paria peccata quis probat?

sed omittamus 
 id quod est ab omnibus semper inrisum: illut satis est 
 ad coarguendum furiosi hominis errorem, quod inter uitia et 
 morbos misericordiam ponit. adimit nobis adfectum quo ratio 
 humanae uitae paene omnis continetur.

cum enim natura 
 hominis inbecillior sit quam ceterorum animalium, quae uel 
 ad perferendam uim temporum uel ad incursiones a suis corporibus 
 arcendas naturalibus munimentis prouidentia caelestis 
 armauit, homini autem quia nihil istorum datum est, accepit 
 pro istis omnibus miserationis adfectum qui plane uocatur humanitas, 
 qua nosmet inuicem tueremur.

nam si homo ad 
 conspectum alterius hominis efferaretur, quod facere uidemus 
 animantes quarum natura soliuaga est, nulla esset hominum 
 societas, nulla urbium condendarum uel cura uel ratio, sic ne 
 uita quidem satis tuta, cum et ceteris animalibus exposita esset 
 inbecillitas hominum et ipsi inter semet ipsos beluarum more 
 saeuirent. non minor in aliis dementia.

quid enim dici 

 

 
 
 
 potest de illo qui nigram esse dixit niuem? quam consequens 
 erat ut etiam picem albam esse diceret! hic est ille qui se 
 idcirco natum esse dixit, ut caelum ac solem uideret, qui in 
 terra nihil uidebat sole lucente.

Xenophanes dicentibus mathematicis 
 orbem lunae duodeuiginti partibus maiorem esse 
 quam terram stultissime credidit et quod huic leuitati fuit 
 consentaneum, dixit intra concauum lunae sinum esse aliam 
 terram et ibi aliut genus hominum simili modo uiuere, quo 
 nos in hac terra uiuimus.

habent igitur illi lnnatici homines 
 alteram lunam, quae illis nocturnum lumen exhibeat sicut haec 
 exhibet nobis, et fortasse noster hic orbis alterius inferioris 
 terrae luna sit.

fuisse Seneca inter Stoicos ait qui deliberaret, 
 utrumne soli quoque suos populos daret: inepte 
 scilicet, qui dubitauerit. quid enim perderet, si dedisset? 
 sed credo calor deterrebat, ne tantam multitudinem periculo 
 committeret, ne si aestu nimio perissent, ipsius culpa euenisse 
 tanta calamitas diceretur. 
 S

Quid? illi qui esse contrarios uestigiis nostris antipodas 
 putant num aliquid locuntur ? aut est quisquam tam ineptus 
 qui credat esse homines quorum uestigia sint superiora quam 
 capita? aut ibi quae aput nos iacent, inuersa pendere, fruges 
 et arbores deorsum uersus crescere, pluuias et niues et grandines 
 sursum uersus cadere in terram P et miratur aliquis

 

 

 

 
 
 
 hortos pensiles inter septem mira narrari, cum philosophi et . 
 agros et urbes et maria et montes pensiles faciant? huius 
 quoque erroris aperienda nobis origo est.

nam semper eodem 
 modo falluntur. cum enim falsum aliquid in principio sumpserint 
 ueri similitudine inducti, necesse est eos in ea quae 
 consecuntur incurrere. sic incidunt in multa ridicula, quia necesse 
 est falsa esse quae rebus falsis congruunt.

cum autem 
 primis habuerint fidem, qualia sint ea quae secuntur non circumspiciunt, 
 sed defendunt omni modo, cum debeant prima 
 illa utrumne uera sint an falsa ex consequentibus iudicare. 
 quae igitur illos ad antipodas ratio perduxit?

uidebant siderum 
 cursus in occasum meantium, solem atque lunam in eandem 
 partem semper occidere et oriri semper ab eadem.

cum 
 autem non perspicerent quae machinatio cursus eorum temperaret 
 nec quomodo ab occasu ad orientem remearent, caelum 
 autem ipsum in omnes partes putarent esse deuexum, quod 
 sic uideri propter inmensam latitudinem necesse est, existimauerunt 
 rotundum esse mundum sicut pilam et ex motu siderum 
 opinati sunt caelum uolui; sic astra solemque, cum occiderint, 
 uolubilitate ipsa mundi ad ortum referri.

itaque et aereos 
 orbes fabricati sunt quasi ad figuram mundi eosque caelarunt 
 portentosis quibusdam simulacris, quae astra esse dicerent.

hanc igitur caeli rotunditatem illut sequebatur, ut terra in 

 
 
 
 medio sinu eius esset inclusa. quod si ita esset, (esse) etiam 
 ipsam terram globo similem: neque enim fieri posse ut non 
 esset rotundum quod rotundo conclusum teneretur.

si autem 
 rotunda etiam terra esset, necesse esse ut in omnes caeli partes 
 eandem faciem gerat, id est montes erigat, campos (ex)tendat, 
 maria consternat. quod si esset, etiam sequebatur illut extremum, 
 ut nulla sit pars terrae quae non ab hominibus ceterisque 
 animalibus incolatur. sic pendulos istos antipodas caeli 
 rotunditas adinuenit.

quodsi quaeras ab iis qui haec portenta 
 defendunt, quomodo ergo non cadant omnia in inferiorem illam 
 caeli partem, hanc respondent rerum esse naturam, ut pondera 
 in medium ferantur et ad medium conexa sint omnia, sicut 
 radios uidemus in rota, quae autem lenia sunt, ut nebula 
 fumus ignis, a medio differantur, ut caelum petant.

quid 
 dicam de his nescio, qui cum semel aberrauerint, constanter 
 in stultitia perseuerant et uanis uana defendunt, nisi quod eos 
 interdum puto aut ioci causa philosophari aut prudentes et 
 scios mendacia defendenda suscipere, quasi ut ingenia sua in 
 malis rebus exerceant uel ostendant.

at ego multis argumentis 
 probare possem nullo modo fieri posse ut caelum terra sit inferius, 
 nisi et liber iam concludendus esset et adhuc aliqua 
 restarent quae magis sint praesenti operi necessaria. et quoniam 
 singulorum errores percurrere non est unius libri opus, satis

 
 
 
 sit pauca enumerasse, ex quibus possit qualia sint cetera intellegi.

Nunc pauca nobis de philosophia in commune dicenda 
 sunt, ut confirmata causa peroremus. summus ille noster 
 Platonis imitator existimauit philosophiam non esse uulgarem, 
 quod eam non nisi docti homines adsequi possint.

est inquit 
 philosophia paucis contenta iudicibus multitudinem 
 consulto ipsa fugiens. non est ergo sapientia, si ab hominum 
 coetu abhorret, quoniam sapientia si homini data est, 
 sine ullo discrimine omnibus data est, ut nemo sit prorsus qui 
 eam capere non possit.

at illi uirtutem humano generi datam 
 sic amplexantur, ut soli omnium publico bono frui uelle uideantur, 
 tam inuidi quam si uelint deligare oculos aut effodere 
 ceteris, ne solem uideant.

nam quid est aliut hominibus 
 negare sapientiam quam mentibus eorum uerum ac diuinum 
 lumen auferre?

quodsi natura hominis sapientiae capax est, 
 oportuit et opifices et rusticos et mulieres et omnes denique 
 qui humanam formam gerunt doceri, ut sapiant, populumque 
 (sapientium) ex omni lingua et condicione et sexu et aetate 
 conflari.

maximum itaque argumentum est philosophiam neque 
 ad sapientiam tendere neque ipsam esse sapientiam, quod 
 mysterium eius barba tantum celebratur et pallio.

senserunt 
 hoc adeo Stoici, qui et seruis et mulieribus philosophandum

 

 

 

 
 
 
 esse dixerunt, Epicurus quoque, qui rudes omnium litterarum ^ 
 ad philosophiam inuitat, item Plato, qui ciuitatem de sapientibus 
 uoluit conponere.

conati quidem sunt illi facere quod

ueritas exigebat, sed non potuit ultra uerba procedi, primum, 
 quia multis artibus opus est, ut ad philosophiam possit accedi.: 
 discendae istae communes litterae propter usum legendi, quia 
 in tanta rerum uarietate nec disci audiendo possunt omnia nec 
 memoria contineri.

grammaticis quoque non parum operae 
 dandum est, ut rectam loquendi rationem scias; id multos annos 
 auferat necesse est.

ne oratoria quidem ignoranda est, ut ea 
 quae didiceris proferre atque eloqui possis. geometria quoque 
 ac musica et astrologia necessaria est, quod hae artes cum 
 philosophia habent aliquam societatem.

quae uniuersa perdiscere 
 neque feminae possunt, quibus intra puberes annos 
 officia mox usibus domesticis profutura discenda sunt, neque 
 serui, quibus per eos annos uel maxime seruiendum est quibus 
 possunt discere, neque pauperes aut opifices aut rustici, quibus 
 in diem uictus labore quaerendus est. ob eam causam Tullius 
 ait abhorrere a multitudine philosophiam.

at enim 
 rudes Epicurus accipiet. quomodo ergo illa quae de principiis 
 rerum dicuntur intellegent, quae perplexa et inuoluta uix etiam 
 politi homines adsecuntur ?

in rebus igitur obscuritate 




 

 
 
 
 inplicatis et ingeniorum uarietate confusis et eloquentium uirorum 
 exquisito sermone fucatis quis inperito ac rudi locus est?

denique nullas umquam mulieres philosophari docuerunt praeter 
 unam ex omni memoria Themisten neque seruos praeter unum 
 Phaedonem, quem male seruientem redemisse ac docuisse traduntur.

enumerant etiam Platonem ac Diogenem, qui tamen 
 non serui fuerunt, sed his seruitus euenerat: sunt enim capti. 
 Platonem quidem redemisse Anniceris quidam traditur sestertiis 
 octo. itaque insectatus est conuiciis hunc ipsum redemptorem 
 Seneca, quod Platonem paruo aestimauerit,

furiosus, 
 ut mihi uidetur, qui homini fuerit iratus, quod non multam pecuniam 
 perdidit: scilicet aurum appendere debuit tamquam 
 pro mortuo Hectore aut tantum ingerere nummorum, quantum 
 uenditor non poposcit.

ex barbaris uero nullum praeter unum 
 Anacharsin Scytham, qui philosophiam ne somniasset quidem, 
 nisi et linguam et litteras ante didicisset.

Quod ergo illi poscente natura faciendum esse senserunt, 
 sed tamen neque ipsi facere potuerunt neque a philosophis fieri 
 posse uiderunt, sola haec efficit doctrina caelestis, quia sola 
 sapientia est.

illi scilicet persuadere cuiquam potuerunt, qui 
 nihil persuadent etiam sibi, aut cuiusquam cupiditates

 

 

 
 
 
 oppriment, iram temperabunt, libidinem cohercebunt, cum ipsi et 
 cedant uitiis et fateantur plus ualere naturam?

dei autem 
 praecepta quia et simplicia et uera sunt, quantum ualeant in 
 animis hominum, cottidiana experimenta demonstrant.

da mihi 
 uirum qui sit iracundus maledicus effrenatus, paucissimis dei 
 uerbis tam placidum quam ouem reddam.

da cupidum 
 auarum tenacem, iam tibi eum liberalem dabo et pecuniam 
 suam plenis manibus largientem.

da timidum doloris ac 
 mortis, iam cruces et ignes et Perilli taurum contemnet.

da 
 libidinosum adulterum ganeonem, iam sobrium castum continentem 
 uidebis.

da cruaeiem et sanguinis aapetenteIll, lam 
 in meram clementiam furor ille mutabitur.

da iniustum insipientem 
 peccatorem, continuo et aequus et prudens et innocens 
 erit: uno enim lauacro malitia omnis abolebitur.

tanta 
 diuinae sapientiae uis est, ut in hominis pectus infusa matrem 
 delictorum stultitiam uno semel inpetu expellat: ad quod efficiendum 
 non mercede, non libris, non lucubrationibus opus 
 est.

gratis ista fiunt, facile, cito, pateant modo aures et pectus 
 sapientiam sitiat. nemo uereatur: nos aquam non uendimus 
 nec solem mercede praestamus. dei fons uberrimus atque plenissimus 
 patet cunctis et hoc caeleste lumen uniuersis oritur

 

 
 
 
 quicumque oculos habent.

num quis haec philosophorum aut 
 umquam praestitit aut praestare si uelit potest? qui cum aetates 
 suas in studio philosophiae conterant, neque alium quemquam 
 neque se ipsos, si natura paululum obstitit, possunt facere 
 meliores. itaque sapientia illorum, ut plurimum efficiat, non 
 excindit uitia, sed abscondit.

pauca uero dei praecepta sic 
 totum hominem inmutant et exposito uetere nouum reddunt, 
 ut non cognoscas eundem esse.

Quid ergo? nihilne illi simile praecipiunt? immo permulta, 
 et ad uerum frequenter accedunt, sed nihil ponderis 
 habent illa praecepta, quia sunt humana et auctoritate maiore 
 id est diuina carent.

nemo igitur credit, quia tam se hominem 
 putat esse qui audit, quam est ille qui praecipit.

praeterea 
 nihil aput eos certi est, nihil quod a scientia ueniat, sed 
 cum omnia coniecturis agantur, multa etiam diuersa et uaria 
 proferantur, stultissimi est hominis praeceptis eorum uelle parere, 
 quae utrum uera sint an falsa dubitatur: et ideo nemo 
 paret, quia nemo uult ad incertum laborare.

uirtutem esse 
 Stoici aiunt, quae sola efficiat uitam beatam. nihil potest 
 10 uerius. sed quid si cruciabitur aut dolore adficietur? poteritne 
 quisquam inter carnifices beatus esse? immo uero inlatus corpori 
 dolor materia uirtutis est, itaque ne in tormentis quidem

 

 
 
 
 miser est.

Epicurus multo fortius sapiens inquit semper 
 beatus est et uel inclusus in Phalaridis tauro hanc 
 uocem emittet: suaue est et nihil curo. quis eum non 
 inriserit, maxime quod homo uoluptarius personam sibi uiri 
 fortis inposuit et quidem supra modum? non enim fieri potest 
 ut quisquam cruciatus corporis pro uoluptatibus ducat, cum 
 satis sit ad officium uirtutis inplendum perferre ac sustinere.

quid dicitis Stoici? quid tu Epicure? beatus est sapiens, 
 etiam cum torquetur. si propter gloriam patientiae, non 
 fruetur: in tormentis enim fortasse morietur; si propter memoriam, 
 aut non sentiet, si occidunt animae, aut si sentiet, nihil ex 
 ea consequetur.

quis ergo alius in uirtute fructus est? quae 
 beatitudo uitae? aequo aiunt animo moriatur. bonum 
 mihi adfertis unius horae aut fortasse momenti, propter quod 
 non expediat in tota uita miseriis et laboribus confici.

quantum 
 autem temporis mors occupat? quae cum uenit, utrum 
 aequo an iniquo animo subieris, iam nihil refert. ita fit ut 
 nihil aliut ex uirtute captetur nisi gloria.

sed haec aut superuacua 
 et breuis est aut prauis hominum iudiciis non sequetur. 
 nullus igitur ex uirtute fructus est, ubi uirtus mortalis est et 
 caduca.

ita qui haec locuti sunt, umbram quandam uirtutis

 

 
 
 
 uidebant, ipsam uirtutem non uidebant. defixi enim fuerunt 
 in terram nec uultus suos in altum erigebant, ut eam possent 
 intueri, quae sese a caeli regionibus ostentabat.

haec 
 causa est cur praeceptis eorum nullus obtemperet, quoniam 
 aut ad uitia erudiunt, si uoluptatem defendunt, aut si uirtutem 
 adserunt, neque peccato poenam minantur nisi solius turpitudinis 
 neque uirtuti ullum praemium pollicentur nisi solius honestatis 
 et laudis, cum dicant non propter aliut, sed propter 
 se ipsam expetendam esse uirtutem.

beatus est igitur sapiens 
 in tormentis: sed cum torquetur pro fide, pro iustitia, pro deo, 
 illa patientia doloris beatissimum faciet.

est enim deus qui 
 solus potest honorare uirtutem, cuius merces inmortalitas sola 
 est. quam qui non adpetunt nec religionem tenent, cui aeterna 
 subiacet uita, profecto neque uirtutis uim sciunt, cuius praemium 
 ignorant, neque in caelum spectant, quod ipsi facere se 
 putant, cum res non uestigabiles quaerunt, quia ratio in caelum 
 spectandi nulla est alia nisi aut religionem suscipere aut 
 animam suam inmortalem esse credere.

quisquis enim aut 
 deum colendum esse intellegit aut inmortalitatis spem propositam 
 sibi habet, mens eius in caelo est et licet id non aspiciat 
 oculis, animi tamen lumine aspicit.

qui autem religionem 
 non suscipiunt, terreni sunt, quia religio de caelo est, et qui 
 animam putant cum corpore interire, aeque in terram spectant, 
 quia ultra corpus, quod est terra, nihil amplius uident quod sit 
 inmortale.

nihil igitur prodest ita fictum esse hominem, ut 

 

 
 
 
 recto corpore spectet in caelum, nisi erecta mente deum cernat 
 et cogitatio eius in spe uitae perpetuae tota uersetur.

Quapropter nihil est aliut in uita quo ratio, quo condicio 
 nostra nitatur, nisi dei qui nos genuit agnitio et religiosus ac 
 pius cultus: unde quoniam philosophi aberrauerunt, sapientes 
 utique non fuerunt.

quaesiuerunt illi quidem sapientiam, sed 
 quia non rite quaerebant, prolapsi sunt longius et in nobis 
 errores inciderunt, ut etiam communem sapientiam non tenerent.

non enim tantum religionem adserere noluerunt, uerum 
 etiam sustulerunt, dum specie falsae uirtutis inducti conantur 
 animos omni metu liberare. quae religionis euersio naturae 
 nomen inuenit.

illi enim cum aut ignorarent a quo esset 
 mundus effectus aut persuadere uellent nihil esse diuina mente 
 perfectum, naturam esse dixerunt rerum omnium matrem, 
 quasi dicerent omnia sua sponte esse nata: quo uerbo plane 
 inprudentiam suam confitentur. natura enim, remota prouidentia 
 et potestate diuina, prorsus nihil est.

quodsi deum naturam 
 uocant, quae peruersitas est naturam potius quam deum nominare? 
 si autem natura est ratio uel necessitas uel condicio 
 nascendi, non est per se ipsa sensibilis, sed necesse est mentem 
 esse diuinam, quae sua prouidentia nascendi principium rebus 
 omnibus praebeat, aut si natura est caelum atque terra et 
 omne quod natum est, non est deus natura, sed dei opus.

non dissimili errore credunt esse fortunam quasi deam quandam 
 res humanas uariis casibus inludentem, quia nesciunt unde

 
 
 
 sibi bona et mala eueniant.

cum hac se compositos ad proeliandum 
 putant nec ullam tamen rationem reddunt a quo et 
 quam ob causam, sed tantum cum fortuna se digladiari momentis 
 omnibus gloriantur.

iam quicumque consolati sunt 
 alios ob interitum amissionemque carorum, fortunae nomen 
 acerrimis accusationibus prosciderunt nec omnino ulla eorum 
 disputatio de uirtute est, in qua non fortuna uexetur.

Marcus 
 Tullius in sua Consolatione pugnasse se semper contra 
 fortunam loquitur eamque a se esse superatam, cum 
 fortiter inimicorum impetus rettudisset; ne tum quidem 
 se ab ea fractum, cum domo pulsus patria caruerit: 
 tum autem, cum amiserit carissimam filiam, uictum 
 se a fortuna turpiter confitetur. cedo inquit et manum 
 tollo. quid hoc homine miserius, qui sic iaceat?

insipienter 
 inquit, sed qui se profitetur esse sapientem. quid ergo sibi 
 uult adsumptio nominis? quid contemptus ille rerum, qui 
 magnificis uerbis praetenditur? quid dispar ceteris habitus? 
 aut cur omnino praecepta sapientiae datis, si nemo adhuc qui 
 sapiat inuentus est? et quisquam nobis inuidiam facit, quia 
 philosophos negamus esse sapientes, cum ipsi nec scire se 
 quicquam nec sapere fateantur?

nam si quando ita defecerint, 
 ut ne adtingere quidem quicquam possint, quod faciunt in rebus

 

 

 

 
 
 
 ceteris, tura uero admonentur ignorantiae et quasi furibundi 
 exiliunt et exclamant caecos esse se et excordes.

Anaxagoras 
 pronuntiat circumfusa esse tenebris omnia; Empedocles angustas 
 esse sensuum semitas queritur, tamquam illi ad cogita-ndum 
 reda et quadrigis opus esset;

Democritus quasi in puteo 
 quodam sic alto, ut fundus nullus sit, ueritatem iacere demersam: 
 nimirum stulte, ut cetera.

non enim tamquam in puteo 
 demersa ueritas est, quo uel descendere uel etiam cadere illi 
 licebat, sed tamquam in summo montis excelsi uertice uel 
 potius in caelo, quod est uerissimum.

quid est enim cur eam 
 potius in imum depressam diceret quam in summum leuatam? 
 nisi forte mentem quoque in pedibus aut in imis calcibus constituere 
 malebat potius quam in pectore aut in capite.

adeo 
 remotissimi fuerunt ab ipsa ueritate, ut eos ne status quidem 
 sui corporis admoneret ueritatem illis in summo esse quaerendam.

ex hac desperatione confessio illa Socratis nata est, 
 qua se nihil scire dixit nisi hoc unum, quod nihil sciat, hinc 
 Academiae disciplina manauit, si tamen disciplina dici potest 
 in qua ignoratio et discitur et docetur.

sed ne illi quidem 
 qui scientiam sibi adsumpserunt, id ipsum, quod scire se putabant, 
 constanter defendere potuerunt.

qui, quoniam ratio illis 
 non quadrabat per ignorantiam rerum diuinarum, tam uarii, 
 tam incerti fuerunt sibique saepe contraria disserentes, ut quid

 

 

 
 
 
 sentirent, quid uellent, statuere ac diiudicare non posses.

quid 
 igitur pugnes aduersus eos homines qui suo sibi gladio pereunt? 
 quid labores ut eos destruas, quos sua ipsos destruit atque 
 adfligit oratio? Aristoteles inquit Cicero ueteres philosophos 
 os accusans ait eos aut stultissimos aut gloriosissimos 
 fuisse, qui existimauissent philosophiam suis 
 ingeniis esse perfectam: sed se uidere, quod paucis 
 annis magna accessio facta esset, breui tempore philosophiam 
 plane absolutam fore.

quod igitur fuit illut 
 tempus? quando est aut a quibus absoluta? nam quod ait 
 stultissimos fuisse, qui putassent ingeniis suis perfectam 
 esse sapientiam, uerum est: sed ne ipse quidem 
 satis prudenter, qui aut a ueteribus coeptam aut a nouis auctam 
 [aut] mox a posterioribus perfectuiri putauit.

numquam enim 
 potest inuestigari quod non per uiam suam quaeritur.

Sed repetamus id quod omisimus. fortuna ergo per se 
 nihil est: nec sic habendum est, tamquam sit in aliquo sensu, 
 siquidem fortuna est accidentium rerum subitus atque inopinatus 
 euentus.

uerum philosophi, ne aliquando non errent, 
 in re stulta uolunt esse sapientes: qui fortunae sexum mutant 
 eamque non deam sicut uulgus, sed deum esse dicunt.

eundem 

 

 

 
 
 
 tamen interdum naturam, interdum fortunam uocant, quod 
 multa inquit idem Cicero efficiat inopinata nobis propter 
 obscuritatem ignorationemque causarum. cum igitur 
 causas ignorent propter quas fiat aliquid, et ipsum qui faciat 
 ignorent necesse est.

idem in opere ualde serio, in quo pritecepta 
 uitae deprompta ex philosophia filio dabat, magnam inquit 
 esse fortunae uim in utramque partem quis nescit? 
 nam et cum prospero flatu eius utimur, ad exitus peruenimus 
 optatos, et cum reflauit, adfligimur.

primum, 
 qui negat sciri posse quicquam, sic hoc dixit, tamquam et ipse 
 et omnes sciant. deinde, qui etiam quae clara sunt, dubia conatur 
 efficere, hoc putauit esse clarum quod illi esse debuit 
 uel maxime dubium: nam sapienti omnino falsum est.

quis 
 inquit nescit? ego uero nescio. doceat me, si potest, quae 
 sit illa uis, qui flatus iste et qui reflatus. turpe igitur, hominem 
 ingeniosum id dicere, quod si neges probare non possit.

postremo, quod is qui dicit adsensus esse retinendos, quod 
 stulti sit hominis rebus incognitis temere assentire, 
 is plane uulgi et inperitorum opinionibus credidit, qui fortunam

 

 
 
 
 putant esse quae tribuat hominibus bona et mala. nam simulacrum 
 eius cum copia et gubernaculo fingunt, tamquam haec 
 et opes tribuat et humanarum rerum regimen optineat.

cui 
 opinioni et Vergilius adsentit, qui fortunam omnipotentem 
 uocat, et historicus, qui ait: sed profecto fortuna in omni 
 re dominatur. quid ergo ceteris diis loci superest?

cur 
 non aut ipsa regnare dicitur, si plus potest, aut sola colitur, 
 si omnia? uel si tantum mala immittit, aliquid causae proferant 
 cur, si dea sit, inuideat hominibus eosque perditos cupiat, 
 cum ab iis religiose colatur, cur aequior sit malis, iniquior autem 
 bonis, cur insidietur adfligat decipiat exterminet,

quis illam 
 generi hominum uexatricem perpetuam constituerit, cur denique 
 tam malam sortita sit potestatem, ut res cunctas ex 
 libidine magis quam ex uero celebret obscuretque.

haec, inquam, philosophos inquirere oportuit potius quam temere 
 innocentem accusare fortunam: quae etiamsi sit aliqua, nihil 
 tamen adferri ab iis potest, cur hominibus tam inimica sit 
 quam putatur.

itaque illae omnes orationes quibus iniquitatem 
 fortunae lacerant suasque uirtutes contra fortunam superbissime 
 iactant, nihil sunt aliut quam deliramenta inconsideratae 
 leuitatis.

quare non inuideant nobis, quibus aperuit ueritatem 

 

 
 
 
 deus: qui sicut scimus nihil esse fortunam, ita scimus esse 
 prauum ac subdolum spiritum, qui sit inimicus bonis hostisque 
 iustitiae, qui contraria faciat quam deus, cuius inuidiae causam 
 in secundo libro explicauimus.

hic ergo insidiatur uniuersis: 
 sed eos qui deum nesciunt errore inpedit, stultitia obruit, tenebris 
 circumfundit, ne quis possit ad diuini nominis peruenire 
 notitiam, in quo uno et sapientia continetur et uita perpetua;

eos autem qui deum sciunt dolis et astu adgreditur, ut cupiditate 
 aut libidine inretiat, ut peccatis blandientibus deprauatos 
 inpellat ad mortem, uel si dolo nihil profecerit, ui et uiolentia 
 deicere conatur.

idcirco enim in primordiis transgressionis 
 non statim ad poenam detrusus a deo est, ut hominem malitia 
 sua exerceat ad uirtutem: quae nisi agitetur, nisi uexatione 
 adsidua roboretur, non potest esse perfecta, siquidem uirtus 
 est perferendorum malorum fortis atque inuicta patientia. ex 
 quo fit ut uirtus nulla sit, si aduersarius desit.

huius itaque 
 peruersae potestatis cum uim sentirent uirtuti repugnantem, 
 nomen ignorarent, fortunae sibi uocabulum inane finxerunt: 
 quod quam longe a sapientia sit remotum, declarat Iuuenalis 
 his uersibus:

 

 

 

 
 
 
 
 nullum numen habes, si sit prudentia: nos te, 
 nos facimus, fortuna, deam caeloque locamus.

stultitia igitur et error et caecitas pt, ut Cicero ait, ignoratio 
 rerum atque causarum naturae ac fortunae nomina induxit.

sed ut aduersarium suum nesciunt, sic ne uirtutem quidem 
 sciunt, cuius scientia ab aduersarii notione descendit. quae si 
 coniuncta est cum sapientia uel, ut ipsi dicunt, eadem ipsa 
 sapientia est, ignorent necesse est in quibus rebus sita sit.

nemo enim potest ueris armis instrui, si hostem contra quem 
 fuerit armandus ignorat, nec aduersarium uincere qui in dimicando 
 non hostem uerum, sed umbram petit. prosternetur 
 enim qui alio intentus uenientem uitalibus suis ictum nec 
 praeuiderit ante nec cauerit.

Docui, quantum mea mediocritas tulit, longe deuium 
 philosophos iter a ueritate tenuisse, sentio tamen quam multa 
 praeterierim, quia non erat mihi propria contra philosophos 
 disputatio.

sed huc necessario deuertendum fuit, ut ostenderem 
 tot ac tanta ingenia in rebus falsis esse consumpta, ne quis 
 forte a prauis religionibus exclusus ad eos se conferre uellet tamquam 
 certi aliquid reperturus.

una igitur spes homini, una 

 

 

 
 
 
 salus in hac doctrina quam defendimus posita est, omnis sapientia 
 hominis in hoc uno est, ut deum cognoscat et colat: 
 hoc nostrum dogma, haec sententia est.

quanta itaque uoce 
 possum, testificor proclamo denuntio: hic, hic est illut, quod 
 philosophi omnes in tota sua uita quaesierunt nec umquam 
 tamen inuestigare conprehendere tenere ualuerunt, quia religionem 
 aut prauam retinuerunt aut totam penitus sustulerunt.

facessant igitur illi omnes, qui humanam uitam non instruunt, 
 sed turbant. quid enim docent aut quem instruunt qui se ipsos 
 nondum instruxerunt? quem sanare aegroti, quem regere caeci 
 possunt? huc ergo nos omnes, quibus est cura sapientiae, conferamus.

an expectabimus, donec Socrates aliquid sciat aut 
 Anaxagoras in tenebris lumen inueniat aut Democritus ueritatem 
 de puteo extrahat aut Empedocles dilatet animi sui semitas 
 aut Arcesilas et Carneades uideant sentiant percipiant?

uox 
 ecce de caelo ueritatem docens et nobis sole ipso clarius lumen 
 ostendens. quid nobis iniqui sumus et sapientiam suscipere 
 cunctamur, quam docti homines contritis in quaerendo aetatibus 
 suis numquam reperire potuerunt?

qui uult sapiens ac 
 beatus esse, audiat dei uocem, discat iustitiam, sacramentum 
 natiuitatis suae norit, humana contemnat, diuina suscipiat, ut 
 summum illut bonum ad quod natus est possit adipisci.

Dissolutis religionibus uniuersis et omnibus quaecumque in 
 earum defensionem dici uel solebant uel poterant refutatis,

 

 
 
 
 deinde conuictis philosophiae disciplinis, ad ueram nobis religionem 
 sapientiamque ueniendum est, quoniam est ut docebo 
 utrumque coniunctum, ut eam uel argumentis uel exemplis 
 uel idoneis testibus adseramus et stultitiam, quam nobis isti 
 deorum cultores obiectare non desinunt, ut nullam penes nos, 
 sic totam penes ipsos esse doceamus.

et quamquam prioribus 
 libris, cum falsas arguerem religiones, et hoc, cum falsam 
 sapientiam tollerem, ubi ueritas sit ostenderim, planius tamen 
 quae religio et quae sapientia uera sit liber proximus indicabit.

Cogitanti mihi et cum animo meo saepe reputanti priorem 
 illum generis humani statum et mirum pariter et indignum 
 uideri solet, quod unius saeculi stultitia religiones uarias suscipientis 
 deosque multos esse credentis in tantam subito ignorationem 
 sui uentum est, ut ablata ex oculis ueritate neque religio 
 dei ueri neque humanitatis ratio teneretur, hominibus non in 
 caelo summum bonum quaerentibus, sed in terra.

quam ob 
 causam profecto saeculorum ueterum mutata felicitas est. coeperunt. 
 enim relicto parente et constitutore omnium deo insensibilia 
 digitorum suorum figmenta uenerari. quae prauitas quid 
 effecerit aut quid malorum adtulerit, res ipsa declarat.

auersi 
 namque a summo bono, quod ideo beatum ac sempiternum 
 est, quia uideri tangi conprehendi non potest, et a uirtutibus 
 ei bono congruentibus, quae sunt aeque inmortales, ad hos 
 corruptos et fragiles deos lapsi et studentes iis rebus quibus 
 solum corpus ornatur alitur delectatur, mortem sibi perpetuam

 
 
 
 cum diis et cum bonis corporalibus quaesierunt, quia morti 
 corpus omne subiectum est.

insecuta est igitur huiusmodi 
 religiones iniustitia et inpietas, sicuti fuerat necesse. desierunt 
 etenim uultus suos in caelum tollere, sed deorsum mentes 
 hominum depressae terrenis ut religionibus, sic etiam bonis 
 inhaerebant.

secutum est discidium generis humani et fraus 
 et nefas omne, quia spretis aeternis atque incorruptis bonis, 
 quae sola debent ab homine concupisci, temporalia et breuia 
 maluerunt maiorque hominibus ad malum fides fuit, qui prauum 
 recto, quia praesentius fuerat, praetulerunt.

sic humanam 
 uitam prioribus saeculis in clarissima luce uersatam caligo 
 ac tenebrae conprehenderunt: et quod huic prauitati congruens 
 erat, postquam sublata sapientia est, tunc demum sibi homines 
 sapientium nomen uindicare coeperunt.

tum autem nemo 
 sapiens uocabatur, cum omnes erant: utinamque nomen illut 
 aliquando publicum quamuis ad paucos redactum tamen uim 
 suam retineret.

possent enim fortasse pauci illi uel ingenio 
 uel auctoritate uel adsiduis hortamentis liberare populum uitiis 
 et erroribus. sed adeo in totum sapientia occiderat, ut ex ipsa 
 nominis adrogantia nullum eorum qui uocarentur appareat fuisse 
 sapientem.

et tamen prius quam haec philosophia quae 

 

 

 
 
 
 dicitur esset inuenta, septem fuisse traduntur, qui primi omnium 
 quia de rebus naturalibus quaerere ac disputare sunt ausi, 
 sapientes haberi appellarique meruerunt.

o miserum calamitosumque 
 saeculum, quo per orbem totum septem soli fuerunt 
 qui hominum uocabulo cierentur! nemo enim potest iure dici 
 homo nisi qui sapiens est.

sed si ceteri omnes praeter ipsos 
 stulti fuerunt, ne illi quidem sapientes, quia nemo sapiens esse 
 uere iudicio stultorum potest.

adeo ab iis afuit sapientia, ut 
 ne postea quidem increscente doctrina et multis magnisque 
 ingeniis in id ipsum semper intentis potuerit perfici ac ueritas 
 conprehendi. nam post illorum septem sapientium gloriam incredibile 
 est, quanto studio inquirendae ueritatis Graecia omnis 
 exarserit.

ac primum nomen ipsum sapientiae adrogans putauerunt 
 seque non sapientes, sed studiosos sapientiae uocauerunt. 
 quo facto et illos qui temere sapientium sibi nomen asciue- rant, erroris stultitiaeque damnarunt et se quoque ipsos igno- .

rantiae, quam quidem non diffitebantur. nam ubicumque rerum 
 natura ingeniis eorum quasi manus opposuerat, ne rationem 
 possent aliquam reddere, testificari solebant nihil scire 
 se, nihil cernere. unde multo sapientiores inueniuntur qui se 20

 
 
 
 (insipientes esse) aliqua ex parte uiderunt quam illi qui se 
 sapere crediderant.

Quare si neque illi fuere sapientes qui sunt appellati 
 neque posteriores qui non dubitauerunt insipientiam confiteri, 
 quid superest nisi ut alibi sit quaerenda sapientia, quia non 
 est ubi quaerebatur inuenta?

quid autem putemus fuisse 
 causae cur tot ingeniis totque temporibus summo studio ac 
 labore quaesita non reperiretur, nisi quod eam philosophi extra 
 fines suos quaesierunt?

qui quoniam peragratis et exploratis 
 omnibus nusquam ullam sapientiam conprehenderunt et alicubi 
 esse illam necesse est, apparet ibi potissimum esse quaerendam 
 ubi stultitiae titulus apparet: cuius uelamento deus, ne arcanum 
 sui diuini operis in propatulo esset, thensaurum sapientiae 
 ac ueritatis abscondit.

unde equidem soleo mirari, quod cum 
 Pythagoras et postea Plato amore indagandae ueritatis incensi 
 ad Aegyptios et Magos et Persas usque penetrassent, ut earum 
 gentium ritus et sacra cognoscerent — suspicabantur enim 
 sapientiam in religione uersari —, ad Iudaeos tantum non accesserint, 
 penes quos tunc solos erat et quo facilius ire potuissent.

sed auersos esse arbitror diuina prouidentia, ne scire 
 possent ueritatem, quia nondum fas erat alienigenis hominibus 
 religionem dei ueri iustitiamque notescere. statuerat 
 enim deus adpropinquante ultimo tempore ducem magnum 
 caelitus mittere, qui eam perfido ingratoque populo ablatam.

 

 
 
 
 exteris nationibus reuelaret. qua de re in hoc libro adgrediar 
 disputare, si prius ostendero sapientiam cum religione sic cohaerere, 
 ut diuelli utrumque non possit.

Deorum cultus, ut in primo libro docui, non habet sapientiam, 
 non modo quia diuinum animal, hominem, terrenis 
 fragilibusque substernit, sed quia nihil ibi disseritur quod pro- 
 Sciat ad mores excolendos uitamque formandam; nec habet 
 inquisitionem aliquam ueritatis, sed tantummodo ritum colendi, 
 qui non officio mentis, sed ministerio corporis constat.

et 
 ideo non est illa uera religio iudicanda, quia nullis iustitiae 
 uirtutisque praeceptis erudit efficitque meliores. ita philosophia 
 quia religionem id est summam pietatem non habet, non est 
 uera sapientia.

nam si diuinitas, quae gubernat hunc mundum, 
 incredibili beneficentia genus hominum sustentat et quasi paterna 
 indulgentia fouet, uult profecto gratiam sibi referri et 
 honorem dari, nec constare homini ratio pietatis potest, si caelestibus 
 beneficiis extiterit ingratus, quod non est utique sapientis.

quoniam igitur ut dixi philosophia et religio deorum diiuncta 
 sunt longeque discreta, siquidem alii sunt professores sapientiae, 
 per quos utique ad deos non aditur, alii religiones antistites, 
 per quos sapere non discitur, apparet nec illam esse 
 ueram sapientiam nec hanc religionem.

idcirco nec philosophia 
 potuit ueritatem conprehendere nec religio deorum rationem 
 sui, qua caret, reddere.

ubi autem sapientia cum religione

 

 
 
 
 inseparabili nexu cohaeret, utrumque esse uerum necesse est, 
 quia et in colendo sapere debemus, id est scire quid nobis et 
 quomodo sit colendum, et in sapiendo colere id est re et actu 
 quod scierimus inplere.

ubi ergo sapientia cum religione 
 coniungitur? ibi scilicet ubi deus colitur unus, ubi uita et 
 actus omnis ad unum caput et ad unam summam refertur, 
 denique idem sunt doctores sapientiae qui et dei sacerdotes.

nec tamen moueat quemquam quia et saepe factum est et fieri 
 potest, ut philosophus aliquis deorum suscipiat sacerdotium: 
 quod cum fit, non tamen coniungitur philosophia cum religione, 
 sed et philosophia inter sacra cessabit, et religio, quando philosophia 
 tractabitur.

illa enim religio muta est, non tantum 
 quia mutorum est, sed quia ritus eius in manu et in digitis est, 
 non in corde aut in lingua, sicut nostra, quae uera est.

idcirco 
 et in sapientia religio et in religione sapientia est. ergo 
 non potest segregari, quia sapere nihil aliut est nisi deum 
 uerum iustis ac piis cultibus honorare.

multorum autem deorum 
 cultum non esse secundum naturam etiam hoc argumento 
 colligi et conprehendi potest: omnem deum qui ab homine 
 colitur necesse est inter sollemnes ritus et precationes patrem 
 nuncupari, non tantum honoris gratia, uerum etiam rationis, 
 quod et antiquior est homine et quod uitam salutem uictum

 

 
 
 
 praestat ut pater.

itaque et Iuppiter a precantibus pater uocatur 
 et Saturnus et Ianus et Liber et ceteri deinceps: quod 
 Lucilius in deorum concilio inridet: 
 
 ut 
 nemo sit nostrum, quin aut pater optimus diuum 
 aut Neptunus pater, Liber, Saturnus pater, Mars, 
 Ianus, Quirinus pater siet ac dicatur ad unum.

quodsi natura non patitur ut sint unius hominis multi patres 
 — ex uno enim procreatur —, ergo etiam deos multos colere 
 contra naturam est contraque pietatem.

unus igitur colendus 
 est, qui potest uere pater nominari: idem etiam dominus sit 
 necesse est, quia sicut potest indulgere, ita etiam cohercere.

pater ideo appellandus est, quia nobis multa et magna largitur, 
 dominus ideo, quia castigandi ac puniendi habet maximam 
 potestatem. dominum uero eundem esse qui sit pater etiam 
 iuris ciuilis ratio demonstrat. quis enim poterit filios educare, 
 nisi habeat in eos domini potestatem?

nec inmerito pater 
 familias dicitur, licet tantum filios habeat: uidelicet nomen 
 patris conplectitur etiam seruos, quia \'familias\' sequitur, et 
 nomen familiae conplectitur etiam filios, quia \'pater\' antecedit.

 

 
 
 
 unde apparet eundem ipsum et patrem esse seruorum et dominum 
 filiorum.

denique et filius manu emittitur tamquam 
 seruus et seruus liberatus patroni nomen accipit tamquam 
 filius. quodsi propterea pater familias nominatur, ut appareat 
 eum duplici potestate praeditum, quia et indulgere 
 debet, quia pater est, et cohercere, quia dominus, ergo idem 
 seruus est qui et filius, idem dominus qui et pater.

sicut 
 igitur naturae necessitate non potest esse nisi unus pater, ita 
 nec dominus nisi unus. quid enim faciet seruus, si multi 
 domini diuersa imperauerint?

-ergo contra rationem contraque 
 naturam sunt religiones multorum deorum, siquidem nec patres 
 multi possunt esse nec domini, deos autem et patres et dominos 
 nuncupari necesse est.

teneri ergo ueritas non potest 
 ubi homo idem multis patribus dominisque subiectus est, ubi 
 animus in multa dispersus huc atque illuc diuagatur,

nec 
 habere ullam firmitatem religio potest, quando certo et stabili 
 domicilio caret.

cultus igitur deorum ueri esse non possunt, 
 eodem modo quo matrimonium dici non potest ubi mulier una 
 multos uiros habet, sed haec aut meretrix aut adultera nominabitur: 
 a qua enim pudor castitas fides abest, uirtute careat 
 necesse est.

sic et religio deorum iupudica est et incesta, 
 quia fide caret, quia honos ille instabilis et incertus caput atque 
 originem non habet.

Quibus rebus apparet quam inter se coniuncta sint sapientia 
 et religio. sapientia spectat ad filios, quae exigit amorem, religio 
 ad seruos, quae exigit timorem. nam sicut illi patrem 
 diligere debent et honorare, sic hi dominum colere ac uereri.

deus autem, qui unus est, quoniam utramque personam sustinet 
 et patris et domini, et amare eum debemus, quia filii 
 sumus, et timere, quia serui. non potest igitur nec religio a 
 sapientia separari nec sapientia a religione secerni, quia idem 
 deus est qui et intellegi debet, quod est sapientiae, et honorari, 
 quod est religionis.

sed sapientia praecedit, religio sequitur, 
 quia prius est deum scire, consequens colere. ita in duobus 
 nominibus una uis est, quamuis diuersa esse uideantur: alterum 
 enim positum est in sensu, alterum in actu; sed tamen similia 
 sunt duobus riuis ex uno fonte manantibus.

fons autem sapientiae 
 et religionis deus est, a quo hi duo riui si aberrauerint, 
 arescant necesse est: quem qui nesciunt, nec sapientes 
 esse possunt nec religiosi.

sic fit ut et philosophi et qui 
 deos colunt similes sint aut filiis abdicatis aut seruis fugitiuis, 
 quia neque illi patrem quaerunt neque hi dominum. et sicut 
 abdicati hereditatem patris non adsecuntur et fugitiui inpunitatem, 
 ita neque philosophi inmortalitatem accipient, quae est 
 regni caelestis hereditas, id est summum bonum, quod illi maxime 
 quaerunt, neque cultores deorum poenam sempiternae 
 mortis effugient, quae est animaduersio ueri domini aduersus

 

 
 
 
 fugitiuos suae maiestatis ac nominis.

deum uero esse patrem 
 eundemque dominum utrique ignorauerunt, tam cultores deorum 
 quam ipsi sapientiae professores, quia aut nihil omnino colendum 
 putauerunt aut religiones falsas adprobauerunt aut, etiamsi 
 uim potestatemque summi dei intellexerunt, ut Plato, qui ait 
 unum esse fabricatorem mundi deum, et Marcus Tullius, 
 qui fatetur hominem praeclara quadam condicione a 
 supremo deo esse generatum, tamen ei debitum cultum 
 tamquam summo patri non reddiderunt, quod erat consequens 
 ac necessarium.

deos autem neque patres neque dominos 
 esse posse non tantum multitudo, ut supra ostendi, sed etiam 
 ratio declarat, quia neque fictum esse a diis hominem traditur neque 
 deos ipsos antecedere originem hominis inuenitur,

siquidem 
 fuisse in terra homines ante quam Vulcanus et Liber et Apollo 
 et ipse Iuppiter nascerentur apparet; sed neque Saturno fictio 
 hominis neque Caelo patri eius adsignari solet.

quodsi nullus 
 eorum qui coluntur formasse a principio atque instituisse 
 hominem traditur, nullus igitur ex his pater hominis nuncupari 
 potest, ita ne deus quidem. ergo fas non est uenerari 
 eos a quibus non sit homo generatus, quia neque .... a 
 multis generari potest.

unus igitur ac solus coli debet qui 
 Iouem, qui Saturnum, qui caelum ipsum terramque antecessit.

 

 

 
 
 
 is enim necesse est hominem figurauerit, qui ante hominem 
 caelum terramque perfecit.

solus pater uocandus est qui 
 creauit, solus dominus nuncupandus qui regit, qui habet uitae 
 ac necis ueram et perpetuam potestatem: quem qui non adorat, 
 et insipiens seruus est, qui dominum suum aut fugiat aut 
 nesciat, et inpius filius, qui suum uerum patrem uel oderit uel 
 ignoret.

Nunc, quoniam docui sapientiam et religionem non posse 
 diduci, superest ut de ipsa religione ac sapientia disseramus.

sentio quidem quam sit difficilis de rebus caelestibus disputatio, 
 sed tamen audendum est, ut inlustrata ueritas pateat multique 
 ab errore atque interitu liberentur, qui eam sub uelamine stultitiae 
 latentem aspernantur ac respuunt.

sed priusquam incipiam 
 de deo et operibus eius dicere, pauca mihi de prophetis 
 ante dicenda sunt, quorum testimoniis nunc uti necesse est: 
 quod in prioribus libris ne facerem temperaui.

ante omnia 
 qui ueritatem studet conprehendere, non modo intellegendis 
 prophetarum uocibus animum debet intendere, sed etiam tempora 
 per quae quisque illorum fuerit diligentissime requirere, 
 ut sciat et quae futura praedixerint et post quot annos praedicta 
 conpleta sint.

nec difficultas in his colligendis inest 
 ulla. testati sunt enim sub quo quisque rege diuini spiritus

fuerit passus instinctum, multique scriptores libros de temporibus 
 ediderunt initium facientes a propheta Moyse, qui

 

 
 
 
 Troianum bellum nongentis fere annis antecessit. is autem cum 
 per annos quadraginta populum rexisset, successorem habuit 
 Iesum, qui septem ac uiginti annis tenuit principatum.

exmde 
 sub iudicibus fuerunt per annos trecentos septuaginta. 
 tum mutato statu reges habere coeperunt. quibus imperium 
 tenentibus per annos quadringentos quinquaginta usque ad Sedeciae 
 regnum obpugnati a rege Babylonio captique Iudaei 
 diuturnum seruitium pertulerunt, donec septuagesimo post 
 anno Cyrus maior terris ac sedibus suis redderet, qui per 
 idem tempus in Persas suscepit imperium quo Romae Tarquinius 
 Superbus.

quare cum omnis temporum series et 
 ex Iudaicis et ex Graecis Romanisque historiis colligatur, etiam 
 singulorum prophetarum tempora colligi possunt; quorum sane 
 ultimus Zacharias fuit, quem constat sub Dario rege, secundo 
 anno regni eius octauo mense cecinisse. adeo antiquiores etiam 
 Graecis scriptoribus prophetae reperiuntur.

quae omnia eo 
 profero, ut errorem suum sentiant qui scripturam sacram coarguere 
 nituntur tamquam nouam et recens fictam, ignorantes

 

 
 
 
 ex quo fonte religionis sanctae origo manauerit.

quodsi quis 
 collectis perspectisque temporibus fundamentum doctrinae salubriter 
 iecerit, et ueritatem penitus conprehendet et errorem 
 cognita ueritate deponet.

Deus igitur machinator constitutorque rerum, sicut in se- s 
 cundo libro diximus, antequam praeclarum hoc opus mundi 
 adoriretur, sanctum et incorruptibilem spiritum genuit, quem 
 filium nuncuparet.

et quamuis alios postea innumerabiles 
 creauisset, quos angelos dicimus, hunc tamen solum primogenitum 
 diuini nominis appellatione dignatus est, patria scilicet 
 uirtute ac maiestate pollentem.

esse autem summi dei filium, 
 qui sit potestate maxima praeditus, non tantum congruentes 
 in unum uoces prophetarum, sed etiam Trismegisti praedicatio 
 et Sibyllarum uaticinia demonstrant.

Hermes in eo libro

 

 

 

 
 
 
 qui λόγος τέλειος inscribitur, his usus est uerbis: 

 

ὁ κύριος καὶ τῶν πάντων ποιητὴς, ὃν Θεὸν καλεῖν νενομίκαμεν, ἐπεὶ τὸν δεύτερον ἐποίησε θεὸν ὁρατὸν καὶ αἰσθητὸν — αἰσθητὸν δέ φημι οὐ διὰ τὸ αἰσθάνεσθαι αὐτὸν, περὶ γὰρ τούτου, πότερον αὐτὸς αἰσθάνεται ἣ μή, εἰσαῦθις ῥηθήσεται , ἀλλ᾽ ὅτι 







 

 

 

 
 
 

εἰς αἴσθησιν ὑποπέμπει καὶ εἰς ὅρασιν — ἐπεὶ οὖν τοῦτον ἐποίησε πρῶτον καὶ μόνον καὶ ἕνα, καλὸς δέ αὐτῷ ἐφάνη, καὶ πληρέστατος πάντων τῶν ἀγαθῶν, ἠγάσθη τε καὶ πάνυ ἐφίλησεν ὤς ἴδιον τόκον .

Sibylla Erythraea in carminis sui




 




 

 

 
 
 


 


Et rursus in fine eiusdem carminis:


 principio, quod a summo deo exorsa est, filium dei ducem et 
 imperatorem omnium his uersibus praedicat: 
 
 παντοτρόφον κτίστην, ὅστις γλυκὺ πνεῦμα ἅπασιν 
 κάτθετο, χἠγητῆρα Θεὸν πάντων ἐποίησεν .
 



 
 
 et rursus in fine: 

 
 ἄλλον ἔδωκε Θεὸς πιστοῖς ἀνδράσσι γεραίρειν .
 




 

 

 

 

 

 
 
 
 et alia Sibylla praecipit hunc oportere cognosci: 

 
 αὐτὸν σου γίνωσκε Θεὸν Θεοῦ υἱὸν ἐόντα .

uidelicet et ipse est dei filius, qui per Solomonem sapientissimum 
 regem diuino spiritu plenum locutus est ea quae subiecimus: 
 dominus condidit me initium uiarum suarum 
 in opera sua, ante saeculum fundauit me: in principio 
 antequam terram faceret et antequam abyssos 
 constitueret, priusquam procederent fontes aquarum, 
 ante omnes colles genuit me. dominus fecit regiones

 

 

 

 

 
 
 
 et fines inhabitabiles sub caelo.

cum pararet caelum, 
 aderam illi, etcum secerneret suam sedem: cum super 
 uentos faceret ualidas nubes et cum confirmatos ponebat 
 fontes sub caelo, quando fortia faciebat fundamenta 
 terrae, eram penes illum disponens.

ego eram 
 cui adgaudebat. cottidie autem iucundabar ante faciem 
 eius, cum laetaretur orbe perfecto.

idcirco illum Trismegistus 
 δημιουργὸν TOO seou et Sibylla σύμβουλον appellat, 
 quod tanta sapientia et uirtute sit instructus a deo patre, 
 ut consilio eius et manibus uteretur in fabricatione mundi.

Fortasse quaerat aliquis hoc loco, quis sit iste tam potens, 
 tam deo carus, et quod nomen habeat, cuius prima natiuitas 
 non modo antecesserit mundum, uerum etiam prudentia

 

 

 

 

 
 
 
 disposuerit, uirtute construxerit.

primum scire nos conuenit nomen 
 eius ne angelis quidem notum esse qui morantur in caelo, sed 
 ipsi soli ac deo patri, nec ante id publicabitur, ut est sanctis 
 litteris traditum, quam dispositio dei fuerit impleta;

deinde 
 nec enuntiari posse hominis ore, sicut Hermes docet haec dicens: 
 αἴτιος δὲ τούτου τοῦ αἰτίου ἡ τοῦ θεοῦ ἅτε τοῦ ἀγαθοῦ





 

 

 

 
 
 

 βούλησις, οὗ τὸ ὄνομα οὐ δύναται ἀνθρωπίνῳ στόματι λαληθῆναι. 



 et paulo post ad filium: 
 ἔστι γὰρ τις, ὦ τέκνον, ἀπόῤῥητος λόγος σοφίας ὅσιος τε περὶ τοῦ μόνου κυρίου πάντων, καὶ πάντα προεννοουμένου Θεοῦ, ὃν εἰπεῖν ὑπὲρ ἄνθρωπόν ἐστιν .

sed quamuis nomen eius, quod ei a principio pater 
 summus inposuit, nullus alius praeter ipsum sciat, habet 
 tamen et inter angelos aliut uocabulum et inter homines aliut. 
 Iesus quippe inter homines nominatur. nam Christus non proprium 
 nomen est, sed nuncupatio potestatis et regni: sic enim 
 Iudaei reges suos appellabant.

sed exponenda huius nominis 

 

 

 

 
 
 
 ratio est propter ignorantium errorem, qui eum inmutata littera 
 Chrestum solent dicere.

erat Iudaeis ante praeceptum 
 ut sacrum conficerent unguentum, quo perungui possent ii 
 qui uocabantur ad sacerdotium uel ad regnum, et sicut nunc 
 Romanis indumentum purpurae insigne est regiae dignitatis 
 assumptae, sic illis unctio sacri unguenti nomen ac potestatem 
 regium conferebat.

uerum quoniam Graeci ueteres χρίεσθαι 
 dicebant ungui, quod nunc ἀλείϕεσθαι , sicut indicat Homeri uersus 
 ille: 

 
 τοὺς δ\' ἐπεὶ οὖν δμῳαὶ λοῦσαν καὶ χρῖσαν ἐλαίῳ, 
 
 ob hanc rationem nos eum Christum nuncupamus, id est unctum, 
 qui Hebraeice Messias dicitur. unde in quibusdam Graecis 
 scripturis, quae male de Hebraeicis interpretatae sunt, ήλειμ - 
 μένος scriptum inuenitur, ἀπὸ tou ἀλείϕεσθαι .

sed tamen

 

 

 
 
 
 utrolibet nomine rex significatur, non quod ille regnum hoc terrenum 
 fuerit adeptus, cuius capiendi nondum tempus aduenit, 
 sed quod caeleste ac sempiternum; de quo disseremus in ultimo 
 libro. nunc uero de prima eius natiuitate dicamus.

In primis enim testificamur illum bis esse natum, primum 
 in spiritu, postea in carne. unde aput Hieremiam ita dicitur: 
 priusquam te formarem in utero, noui te. item: beatus 
 qui erat, antequam nasceretur; quod nulli alii contigit 
 praeter Christum.

qui cum esset a principio filius dei, regeneratus 
 est denuo secundum carnem. quae duplex natiuitas 
 eius magnum intulit humanis pectoribus errorem circumfuditque 
 tenebras etiam iis qui uerae religionis sacramenta 
 retinebant.

sed nos id plane dilucideque monstrabimus, ut 
 amatores sapientiae facilius ac diligentius instruantur. qui 
 audit dei filium dici, non debet tantum nefas mente concipere, 
 ut existimet ex conubio ac permixtione feminae alicuius deum 
 procreasse, quod non facit nisi animal corporale mortique subiectum.

deus autem cum solus adhuc esset, cui permiscere 
 se potuit? aut cum esset tantae potestatis, ut quidquid uellet

 

 

 

 
 
 
 
 efficeret, utique ad creandum societate alterius non indigebat: 
 nisi forte existimabimus deum, sicut Orpheus putauit, et marem 
 esse et feminam, quod aliter generare non quiuerit, nisi haberet 
 uim sexus utriusque, quasi aut ipse secum coierit aut sine 
 coitu non potuerit procreare.

sed et Hermes in eadem fuit 
 opinione, cum dicit eum αὺτοπάτορα et αὺτομήτορα . quod si 
 ita esset, ut a prophetis pater dicitur, sic etiam mater diceretur.

quomodo igitur procreauit? primum nec sciri a quoquam possunt 
 nec enarrari opera diuina, sed tamen sanctae litterae 
 docent, in quibus cautum est illum dei filium dei esse sermonem 
 itemque ceteros angelos dei spiritus esse. nam sermo 
 est spiritus cum uoce aliquid significante prolatus.

sed tamen 
 quoniam spiritus et sermo diuersis partibus proferuntur, siquidem 
 spiritus naribus, ore sermo procedit, magna inter hunc 
 dei filium ceterosque angelos differentia est. illi enim ex deo 
 taciti spiritus exierunt, quia non ad doctrinam dei tradendam, 
 sed ad ministerium creabantur.

ille uero cum sit et ipse 
 spiritus, tamen cum uoce ac sono ex dei ore processit sicut

 

 

 
 
 
 uerbum, ea scilicet ratione, quia uoce eius ad populum fuerat 
 usurus, id est quod ille magister futurus esset doctrinae dei et 
 caelestis arcani ad homines perferendi. ipsum primo locutus 
 est, ut per eum ad nos loqueretur et ille uocem dei ac uoluntatem 
 nobis reuelaret.

merito igitur sermo ac uerbum dei 
 dicitur, quia deus procedentem de ore suo uocalem spiritum, 
 quem non utero, sed mente conceperat, inexcogitabili quadam 
 maiestatis suae uirtute ac potentia in effigiem, quae proprio 
 sensu et sapientia uigeat, conprehendit; et alios item spiritus 
 suos in angelos figurauit.

nostri spiritus dissolubiles sunt, 
 quia mortales sumus, dei autem spiritus et uiuunt et manent 
 et sentiunt, quia ipse immortalis est et sensus ac uitae dator.

nostrae uoces licet aurae misceantur atque uanescant, tamen 
 plerumque permanent litteris conprehensae: quanto magis dei 
 uocem credendum est et manere in aeternum et sensu ac uirtute 
 comitari, quam de deo patre tamquam riuus de fonte 
 traduxerit!

quodsi quis miratur ex deo deum prolatione uocis 
 ac spiritus potuisse generari, si sacras uoces prophetarum cognouerit, 
 desinet profecto mirari.

Solomonem patremque eius 
 Dauid potentissimos reges fuisse et eosdem prophetas etiam iis 
 fortasse sit notum, qui diuinas litteras non attigerunt: quorum 
 alter, qui posterius regnauit, Troianae urbis excidium centum

 

 

 
 
 
 et quadraginta annis antecessit.

huius pater diuinorum scriptor 
 hymnorum in psalmo XXXII sic ait: uerbo dei caeli

 

 
 
 
 solidati sunt et spiritu eius omnis uirtus eorum. item 
 rursus in psalmo XLIIII: eructauit cor meum uerbum 
 bonum, dico ego opera mea regi, contestans uidelicet nulli 
 alii opera dei esse nota nisi filio soli, qui est uerbum dei et 
 quem regnare in perpetuum necesse est.

item Solomon ipsum 
 uerbum dei esse demonstrat, cuius manibus opera ista mundi 
 fabricata sint. ego inquit ex ore altissimi prodiui ante 
 omnem creaturam. ego in caelis feci ut oreretur 
 lumen indeficiens, et nebula texi omnem terram. ego 
 in altis habitaui et thronus meus in columna nubis.

Iohannes 
 quoque ita tradit: in principio fuit uerbum et

 

 

 
 
 
 uerbum erat aput deum et deus erat uerbum. hoc fuit in 
 principio aput deum. omnia per illum facta sunt et 
 sine illo factum est nihil.

Sed melius Graeci λόγον dicunt quam nos uerbum siue 
 sermonem: λόγος enim et sermonem significat et rationem, 
 quia ille est et uox et sapientia dei.

hunc sermonem diuinum 
 ne philosophi quidem ignorauerunt, siquidem Zenon rerum 
 naturae dispositorem atque opificem uniuersitatis λόγον praedicat, 
 quem et fatum et necessitatem rerum et deum et 
 animum Iouis nuncupat, ea scilicet consuetudine, qua solent 
 Iouem pro deo accipere.

sed nihil obstant uerba, cum sententia 
 congruat ueritati. est enim spiritus dei quem ille animum 
 Iouis nominauit. nam Trismegistus, qui ueritatem paene 
 uniuersam nescio quo modo inuestigauit, uirtutem maiestatemque 
 uerbi saepe descripsit, sicut declarat superius illut

 

 

 

 
 
 
 exemplum, quo fatetur esse ineffabilem quendam sanctumque 
 sermonem, cuius enarratio modum hominis excedat.

Dixi de natiuitate prima breuiter ut potui. nunc de secunda, 
 quoniam controuersia est in ea maxime, latius disserendum 
 est, ut ueritatem scire cupientibus lumen intellegentiae praeferamus.

In primis igitur scire homines oportet sic a principio processisse 
 dispositionem summi dei, ut esset necesse adpropinquante 
 saeculi termino dei filium descendere in terram, ut 
 constitueret deo templum doceretque iustitiam, uerum tamen 
 non in uirtute angeli aut potestate caelesti, sed in figura hominis 
 et condicione mortali, et cum magisterio functus fuisset, 
 traderetur in manus inpiorum mortemque susciperet, ut ea 
 quoque per uirtutem domita resurgeret et homini, quem induerat, 
 quem gerebat, et spem uincendae mortis offerret et ad 
 praemia inmortalitatis admitteret.

hanc ergo dispositionem 
 ne quis ignoret, docebimus praedicta esse omnia quae in Christo 
 uidemus esse conpleta.

nemo adseuerationi nostrae fidem 
 commodet, nisi ostendero prophetas ante multam temporum 
 seriem praedicasse, fore aliquando ut filius dei nasceretur sicut 
 homo et mirabilia faceret et cultum dei per totam terram 
 seminaret et postremo patibulo figeretur et tertio die resurgeret.

quae omnia cum probauero eorum ipsorum litteris 
 qui deum suum mortali corpore utentem uiolauerunt, quid aliut

 

 
 
 
 obstabit quominus ueram sapientiam clarum sit in hac sola 
 religione uersari?

Nunc a principio totius sacramenti origo narranda est. maiores 
 nostri, qui erant principes Hebraeorum, cum sterilitate 
 atque inopia laborarent, transierunt in Aegyptum rei frumentariae 
 gratia ibique diutius commorantes intolerabili seruitutis 
 iugo premebantur.

tum misertus eorum deus eduxit eos ac 
 liberauit de manu regis Aegyptiorum post annos quadringentos 
 et triginta duce Moyse, per quem postea lex illis a deo data 
 est. in qua eductione ostendit uirtutem maiestatis suae deus.

transiecit enim populum medio mari rubro praecedente angelo 
 et scindente aquam, ut populus per siccum gradi posset, quem 
 uerius, ut ait poeta, 
 
 curuata in montis faciem circumstetit unda .

qua re audita tyrannus Aegyptiorum cum magna suorum manu 
 insecutus et mare adhuc patens temere ingressus coeuntibus 
 aquis cum omni exercitu deletus est. Hebraei uero ingressi 
 in solitudinem multa mirabilia uiderunt.

namque cum sitim

 

 

 

 
 
 
 paterentur, ictu uirgae rupe percussa prosiliuit fons aquae populumque 
 recreauit.

quo rursus esuriente caelestis alimenti 
 pluuia descendit; quin etiam coturnices in castra eorum uentus 
 inuexit, ut non modo pane caelesti, sed etiam instructioribus 
 epulis saturarentur.

pro his tamen diuinis beneficiis bonorem 
 deo non reddiderunt, sed depulsa iam seruitute, iam siti 
 fameque deposita in luxuriam prolapsi ad profanos Aegyptiorum. 
 ritus animos transtulerunt.

cum enim Moyses dux eorum 
 ascendisset in montem atque ibi quadraginta diebus moraretur, 
 aureum caput bouis, quem uocant Apim, quod eos in signo 
 praecederet, figurarunt.

quo peccato ac scelere offensus deus 
 inpium et ingratum populum pro merito poenis grauibus adfecit 
 et legi quam per Moysen dederat subiugauit.

postea 
 uero cum in deserta quadam parte Syriae consedissent, amiserunt 
 uetus nomen Hebraei, et quoniam princeps examinis 
 eorum ludas erat, Iudaei appellati et terra quam incoluere 
 Iudaea.

et primo quidem non dominio regum subiecti fuerunt, 
 sed populo ac legi ciuiles iudices praesidebant, non tamen in 
 annum constituti sicut Romani consules, sed perpetua iurisdictione 
 subnixi. tum sublato iudicum nomine potestas regalis 
 inducta est.

uerum iudicibus regimen eorum tenentibus 

 

 

 

 
 
 
 prauas religiones saepe susceperant, atque offensus ab iis deus 
 totiens alienigenis subiugabat, donec rursus paenitentia populi 
 mitigatus liberaret eos seruitute.

item sub regibus finitimorum 
 bellis ob delicta uexati, postremo capti abductique Babylonem 
 poenas inpietatis suae graui seruitio pependerunt, donec 
 Cyrus ueniret in regnum, qui statim Iudaeos restituit edicto.

exinde tetrarchas habuerunt usque ad Herodem, qui fuit sub 
 imperio Tiberii Caesaris: cuius anno quinto decimo id est 
 duobus Geminis consulibus ante diem decimum Kalendarum 
 Aprilium Iudaei Christum cruci adfixerunt.

hic rerum textus, 
 hic ordo in arcanis sanctarum litterarum continetur. sed prius 
 ostendam qua de causa in terram uenerit Christus, ut fundamentum 
 diuinae religionis et ratio clarescat.

Cum saepe Iudaei praeceptis salutaribus repugnarent 
 atque a diuina lege desciscerent aberrantes ad inpios cultus 
 deorum, tum deus iustos et electos uiros sancto spiritu inplebat, 
 prophetas, in media plebe constituens, per quos peccata 
 ingrati populi uerbis minacibus increparet et nihilominus hortaretur 
 ad paenitentiam sceleris agendam:

quam nisi egissent 
 atque abiectis uanitatibus ad deum suum redissent, fore

 

 

 
 
 
 ut testamentum suum mutaret id est hereditatem uitae inmortalis 
 ad exteras conuerteret nationes aliumque sibi populum 
 fideliorem ex alienigenis congregaret.

illi autem a prophetis 
 increpiti non modo uerba eorum respuerunt, sed quod sibi 
 peccata exprobrarentur offensi eos ipsos exquisitis cruciatibus 
 necauerunt. quae omnia diuinae litterae signata conseruant. 
 dicit enim propheta Hieremias:

misi ad uos seruos meos 
 prophetas. ante lucem mittebam, et non audiebatis 
 me neque intendebatis auribus uestris, cum dicerem 
 uobis: conuertantur unus quisque a uia sua mala et a 
 nequissimis adfectationibus uestris, et habitabitis in 
 terra ista, quam dedi uobis et patribus uestris a saeculo 
 usque in saeculum. nolite ambulare post deos 
 alienos, ut seruiatis eis, et ne incitetis me in operibus 
 manuum uestrarum ad disperdendos uos.

Hesdras 
 etiam propheta, qui fuit eiusdem Cyri temporibus a quo Iudaei

 

 

 

 

 

 
 
 sunt restituti, sic loquitur: desciuerunt a te et abiecerunt 
 legem tuam post corpus suum et prophetas tuos interfecerunt, 
 qui obtestabantur eos ut reuerterentur ad 
 te.

item Helias m libro Basilion tertio: aemulando aemulatus 
 sum domino deo omnipotenti, quia dereliquerunt 
 te filii Israhel, altaria tua demolierunt et prophetas 
 tuos interfecerunt gladio: et remansi ego solitarius 
 et quaerunt animam meam auferre eam.

propter has 
 illorum inpietates abdicauit eos in perpetuum, itaque desiit 
 prophetas mittere ad eos. sed illum filium suum primogenitum, 
 illum opificem rerum et consiliatorem suum, delabi 
 iussit e caelo, ut religionem sanctam dei transferret ad 
 gentes, id est ad eos qui deum ignorabant, doceretque iustitiam, 
 quam perfidus populus abiecerat.

quod iam pridem denuntiauerat 
 se esse facturum, sicut Malachiel propheta indicat dicens: 
 non est mihi uoluntas circa uos, dicit dominus, 
 et sacrificium acceptum non habebo ex manibus

 

 

 
 
 
 uestris, quoniam a solis ortu usque in occasum clarificabitur 
 nomen meum apud gentes.

item Dauid in psalmo 
 XVII: constitues me in caput gentium: populus quem 
 non cognoui seruiuit mihi.

Esaias quoque sic loquitur: 
 uenio colligere omnes gentes et linguas, et uenient 
 et uidebunt claritatem meam. et dimittam super eos 
 signum et mittam ex iis conseruatos in gentes quae 
 longe sunt, quae non audierunt gloriam meam, et 
 nuntiabunt claritatem meam in gentes.

uolens igitur 
 deus metatorem templi sui mittere in terram noluit eum in 
 potestate et claritate caelesti mittere, ut ingratus in deum 
 populus in errorem maximum induceretur ac poenas pro facinoribus 
 suis luerent qui dominum ac deum suum non recepissent: 
 quod olim prophetae cecinerant sic esse futurum.

Esaias 

 

 

 

 
 
 
 enim, quem ipsi Iudaei serra consectum crudelissime necauerunt, 
 ita dicit: audi caelum et percipe auribus terra, quoniam 
 dominus locutus est: filios generaui et exaltaui, 
 ipsi autem me spreuerunt. agnouit bos possessorem 
 et asinus praesepem domini sui: Israhel autem me non 
 agnouit et populus me non intellexit. Hieremias quoque 
 similiter ait:

cognouit tempus suum turtur et hirundo, 
 et ruris passeres custodierunt tempora introitus 
 sui, populus autem meus non cognouit indicium 
 domini. quomodo dicetis: sapientes sumus et lex domini 
 nobiscum est? in cassum facta est metatura 
 falsa scribae, confusi sunt sapientes, trepidauerunt

 

 

 
 
 
 et capti sunt, quia uerbum domini reprobauerunt.

ergo, ut coeperam dicere, cum statuisset deus doctorem uirtutis 
 mittere ad homines, renasci eum denuo in carne praecepit et 
 ipsi homini similem fieri, cui dux et comes et magister esset 
 futures.

sed tamen quoniam clemens et pius est erga suos 
 deus, ad eos ipsos eum misit quos oderat, ne illis in perpetuum 
 salutis uiam clauderet, sed daret iis liberam facultatem 
 sequendi deum, ut et praemium uitae adipiscerentur, si secuti 
 fuissent, quod plurimi eorum faciunt atque fecerunt, et culpa 
 sua in poenam mortis incurrerent, si regem suum repudiassent.

aput illos igitur et ex eorum semine regenerari eum iussit, 
 ne si fuisset alienigena, iustam possent excusationem de lege 
 praetendere, quod eum non suscepissent, simul, ut nulla omnino 
 gens esset in terra cui spes inmortalitatis negaretur.

Descendens itaque de caelo sanctus ille spiritus dei 
 sanctam uirginem cuius utero se insinuaret elegit. at illa 
 diuino spiritu hausto repleta concepit et sine ullo adtactu uiri 
 repente uirginalis uterus intumuit.

quodsi animalia quaedam 
 uento et aura concipere solere omnibus notum est, cur

 

 

 
 
 
 quisquam mirum putet, cum dei spiritu, cui facile est quidquid 
 uelit, grauatam esse uirginem dicimus?

quod sane incredibile 
 posset uideri, nisi hoc futurum ante multa saecula prophetae 
 cecinissent. Solomon in ode undeuicesima ita dicit: 
 infirmatus est uterus uirginis et accepit fetum, et 
 grauata est et facta est in multa miseratione mater 
 uirgo.

item propheta Esaias, cuius uerba sunt haec: propter 
 hoc dabit deus ipse uobis signum: ecce uirgo accipiet 
 in uterum et pariet filium, et uocabitis nomen 
 eius Emmanuel.

quid hoc manifestius dici potest? legebant 
 ista Iudaei qui eum necauerunt. si quis nos haec fingere 
 arbitratur, ab his requirat, ab his potissimum sumat: satis

 

 

 
 
 
 firmum testimonium est ad probandam ueritatem quod ab ipsis 
 perhibetur inimicis.

Emmanuel autem numquam uocitatus 
 est, sed Iesus, qui latine dicitur salutaris siue saluator, quia 
 cunctis gentibus salutifer uenit: sed propheta declarauit hoc 
 nomine quod deus ad homines in carne uenturus esset.

Emmanuel 
 enim significat \'nobiscum deus\', scilicet quia illo per 
 uirginem nato confiteri homines oportebat deum secum esse 
 id est in terra et in carne mortali. unde Dauid in psalmo 
 LXXXIIII ueritas inquit de terra orta est, quia deus, in 
 quo ueritas est, terrenum corpus accepit, ut terrenis uiam salutis 
 aperiret.

item Esaias ipse: ipsi autem non crediderunt 
 et exacerbauerunt spiritum sanctum et conuersus 
 est eis ad inimicitiam. et ipse expugnauit et recordatus 
 est dierum saeculi, qui suscitauit de terra pastorem 
 ouium.

quis autem futurus esset ille pastor, declarauit 
 alio loco dicens: exsultent caeli desuper et nubes induant 
 iustitiam, aperiatur terra. et pullulet

 

 

 

 
 
 
 saluator. ego enim dominus deus creaui eum. saluator uero 
 est, ut supra diximus, Iesus.

sed et alio loco idem propheta 
 sic praedicauit: ecce natus est uobis puer, et datus 
 est uobis filius, cuius imperium super umeros eius: 
 et uocatum est nomen eius \'magni consilii nuntius\'.

idcirco enim missus est a deo patre, ut uniuersis gentibus 
 quae sub caelo sunt singularis et ueri dei sanctum mysterium 
 reuelaret ablatum perfido populo, qui aduersus deum saepe 
 deliquit.

Daniel quoque similia praelocutus est. uidebam 
 inquit in uisu noctis: et ecce in nubibus caeli ut filius 
 hominis ueniens et usque ad uetustum dierum peruenit. 
 et qui adsistebant, obtulerunt eum: et datum est 
 ei regnum et honor et imperium, et omnes populi tribus 
 linguae seruient ei, et potestas eius aeterna, quae

 

 

 

 

 
 
 
 numquam transibit et regnum eius non corrumpetur.

quomodo igitur Iudaei et conStentur et sperant Christum dei, 
 qui hunc idcirco reprobauerant, quia ex homine natus est?

nam cum ita sit a deo constitutum, ut idem Christus bis adueniat 
 in terram, semel ut unum deum gentibus nuntiet, deinde 
 rursus ut regnet, quomodo in secundum eius aduentum credunt 
 qui in primum non crediderunt?

atquin propheta utrosque 
 aduentus eius paucis uerbis comprehendit. ecce inquit in nubibus 
 caeli ut filius hominis ueniens. non dixit ut filius 
 dei, sed ut filius hominis, ut ostenderet quod carne indui 
 haberet in terra, ut suscepta hominis figura et condicione mortali 
 doceret homines iustitiam et cum mandatis dei functus 
 ueritatem gentibus reuelasset, multaretur etiam morte, ut inferos 
 quoque uinceret ac resignaret atque ita demum resurgens 
 ad patrem proficisceretur in nube sublatus.

adiecit enim propheta 
 et ait: et usque ad anticum dierum peruenit et 
 oblatus est ei. anticum dierum appellauit deum summum, 
 cuius aetas et origo non potest conprehendi, quia solus a saeculis 
 fuit, ut erit semper in saecula.

Christum autem post 
 passionem ac resurrectionem ascensurum esse ad deum patrem 
 Dauid in psalmo CVIIII contestatus est his uerbis: dixit

 

 

 
 
 
 dominus domino meo: sede ad dexteram meam, quoadusque 
 ponam inimicos tuos subpedaneum pedu m 
 tuorum. qui propheta cum rex esset, quem appellare dominum 
 suum posset qui sederet ad dexteram dei nisi Christum 
 filium dei, qui est rex regum et dominus dominorum?

quod Esaias apertius ostendit dicens: sic dicit dominus 
 deus Christo domino meo, cuius tenui dexteram obaudire 
 ante eum gentes, et fortitudinem regum disrumpam, 
 aperiam ante illum portas et ciuitates non 
 cludentur. ego ante te ibo et montes deplanabo, et 
 fores aereas conteram et seras ferreas confringam. et 
 dabo tibi thensauros absconditos et inuisibiles, ut

 

 
 
 
 scias quia ego dominus deus, qui uoco nomen tuum.

denique ob uirtutem ac fidem, quam deo eihibuit in terra, 
 datum est ei regnum et honor et imperium et omnes 
 populi tribus linguae seruiunt ei, et potestas eius 
 aeterna, quae numquam transibit, et regnum eius non 
 corrumpetur.

quod quidem duobus modis intellegitur, quia 
 et nunc habet perpetuam potestatem, cum omnes gentes et 
 omnes linguae nomen eius uenerantur, maiestatem confitentur, 
 doctrinam secuntur, uirtutem imitantur, habet imperium atque 
 honorem, cum omnes tribus terrae praeceptis eius obtemperant,

et idem postea, cum rursus aduenerit in claritate ac potestate, 

 

 

 

 
 
 
 at omnem animam iudicet et iustos restituat ad uitam, tunc 
 uere totia= terrae regimen obtinebit: tunc sublato de rebus 
 humanis omni malo aureum saeculum at poetae uocant, id est 
 iustum ac pacificum tempus orietur.

sed haec uberius in 
 ultimo libro disseremus, cum de secundo aduentu loquemur: 
 nunc de primo ut coepimus< explicemus.

Summus igitur deus ac parens omnium cum religionem 
 suam transferre uoluisset, doctorem iustitiae misit e caelo, ut 
 nouis cultoribus nouam legem in eo uel per eum daret, non 
 sicut ante fecerat per hominem, sed tamen nasci eum uoluit 
 tamquam hominem, ut per omnia summo patri similis existeret.

ipse enim pater deus, origo et principium rerum, quo-niam 
 parentibus caret, ὰπάπωρ atque ὰμήτωρ a Trismegisto 
 uerissime nominatur, quod ei nullo sit procreatus. idcirco 
 etiam filium bis nasci oportuit, ut et ipse fieret ὰπάτωρ atque 
 ὰμήτωρ .

in prima enim natiuitate spiritali ὰμήτωρ fuit, quia

sine officio matris a solo deo patre generatus est, in secunda 
 uero carnali ὰπάτωρ fuit, quoniam sine patris officio uirginali 
 utero procreatus est, ut mediam inter deum hominemque substantiam 
 gerens nostram hanc fragilem inbecillamque naturam

 

 

 

 

 
 
 
 quasi manu ad inmortalitatem posset educere.

factus est 
 et dei filius per spiritum et hominis per carnem, id est et deus 
 et homo. dei uirtus in eo ex operibus quae fecit apparuit, 
 fragilitas hominis ex passione quam pertulit: quam cur susceperit 
 paulo post docebo.

interim et deum fuisse et hominem 
 ex utroque genere permixtum prophetis uaticinantibus discimus.

Esaias deum fuisse testatur his uerbis: fatigata est 
 Aegyptus, et negotiatio Aethiopum et Sabain uiri alti 
 ad te transgredientur et tui erunt serui et post te ambulabunt 
 uincti conpedibus et adorabunt te et in te 
 precabuntur: quoniam in te deus est, et non est deus 
 alius praeter te. tu enim es deus, et nos nesciebamus, 
 deus Israhel saluator. confundentur et reuerebuntur 
 omnes qui aduersantur tibi, et cadent in confessionem.

 

 

 

 
 
 
 item propheta Hieremias sic ait:

hic deus noster est et non 
 deputabitur alius absque illo, qui inuenit omnem 
 uiam prudentiae et dedit eam Iacob puero suo et Israhel 
 dilecto sibi. post haec in terris uisus est et cum 
 hominibus conuersatus est.

item Dauid in psalmo XLEQI: 
 thronus tuus, deus, in saecula saeculorum, uirga aequitatis 
 uirga regni tui. dilexisti iustitiam, odio habuisti 
 iniustitiam. propterea unxit te dominus deus 
 tuus oleum exultationis. quo uerbo etiam nomen ostendit, 
 siquidem, ut supra docui, ab unctione appellatus est Christus.

deinde hominem fuisse eundem Hieremias docet dicens: et homo

 

 

 

 

 
 
 
 est et quis cognouit eum? item Esaias: et mittet eis 
 dominus hominem, qui saluabit eos et iudicans sanabit 
 eos. sed et Moyses in Numeris ita loquitur: orietur 
 stella ex Iacob et exsurget homo ex Israhel.

propterea 
 Milesius Apollo consultus utrumne deus an homo fuerit, hoc 
 modo respondit: 

 

 θνητὸς ἔην κατὰ σάρκα σοϕὸς τερατώδεσιν ἕργοις, 
 ἀλλ\' ύπὸ Χαλδαίοισι διϰασπολίαισιν ἀλώσας, 
 γομϕωθεὶς σκολόπεσσι πιϰρὴν ἀνέπλησε τελευτήν .

primo uersu uerum quidem dixit, sed argute consultorem fefellit 
 sacramentum ueritatis penitus nescientem: uidetur enim negasse 
 illum deum. sed cum fatetur secundum carnem fuisse mortalem, 
 quod etiam nos praedicamus, consequens est ut secundum 
 spiritum deus fuerit, quod nos adfirmamus.

quid enim 
 fuerat necesse carnis facere mentionem, cum satis esset dicere 
 fuisse mortalem? sed ueritate pressus negare non potuit quemadmodum 
 se res haberet, sicut illut, quod ait sapientem fuisse.

quid ad hoc, o Apollo, respondes? si sapiens fuit, ergo doctrina 
 eius sapientia est nec ulla alia, et sapientes qui secuntur 
 nec ulli alii. cur igitur uulgo pro stultis et uanis et ineptis 
 habemur, qui sectamur magistrum etiam ipsorum deorum confessione 
 sapientem?

nam quod ait portentifica illum opera 
 fecisse, quo maxime diuinitatis fidem meruit, adsentiri nobis 
 iam uidetur, cum dicit eadem quibus nos gloriamur.

sed 
 colligit se tamen et ad daemoniacas fraudes redit. cum enim 
 uerum necessitate dixisset, iam deorum ac sui proditor uidebatur, 
 nisi quod ab eo ueritas expresserat, mendacio fallente 
 (obs)curasset. ait ergo illum fecisse quidem opera miranda, 
 uerum non diuina uirtute, sed magica.

quid mirum, si hoc

 

 
 
 
 Apollo ueritatem ignorantibus persuasit, cum Iudaei quoque, 
 cultores ut uidebantur summi dei, hoc idem putauerint, cum 
 ante oculos eorum cottidie fierent illa miracula? nec tamen 
 tantarum uirtutum contemplatione inpelli potuerunt ut deum 
 crederent, quem uidebant.

propterea Dauid, quem praeter 
 ceteros prophetas uel maxime legunt, in psalmo XXVII sic 
 eos damnat: redde illis retributionem eorum, quoniam 
 non intellexerunt in operibus domini. ex huius ipsius 
 domo Christum generatuiri secundum carnem et ipse Dauid et 
 alii prophetae adnuntiauerunt.

aput Esaiam ita scriptum est: 
 et erit in illa die radix Iesse et qui exsurget principari 
 in nationes: in eum gentes sperabunt et erit requies 
 eius in honore.

et alio loco: exiet uirga de radice 

 

 

 

 
 
 
 Iesse et flos de radice ascendet: et requiescet super 
 eum spiritus dei, spiritus sapientiae et intellectus, 
 spiritus consilii et fortitudinis, spiritus scientiae et 
 pietatis: inplebit illum spiritus timoris dei.

Ie-ssp 
 autem fuit pater Dauid, ex cuius radice ascensurum esse florem 
 praelocutus est, eum scilicet, de quo Sibylla dicit 
 
 ἀνθήσει δ\' ἄνθος καθαρόν .

item in Basilion libro secundo propheta Nathan missus est 
 ad Dauid uolentem deo templum fabricare. et fuit uerbum 
 domini ad Nathan dicens: uade et dic seruo meo

 

 

 
 
 
 Dauid: haec dicit dominus deus omnipotens: non tu aedificabis 
 mihi domum ad inhabitandum, sed cum inpleti 
 fuerint dies tui et dormieris cum patribus tuis, 
 suscitabo semen tuum post te et parabo regnum eius.

hic aedificabit mihi domum in nomine meo et erigam 
 thronum eius usque in saeculum, et ego ero ei in patre 
 et ipse erit mihi in filio. et fidem consequetur domus 
 eius, et regnum eius usque in saeculum.

sed haec ut 
 Iudaei non intellegerent, illa fuit causa, quod Solomon filius 
 Dauid templum deo aedificauit et ciuitatem, quam de suo nomine 
 Hierosolymam nuncupauit. itaque ad ipsum quae a propheta 
 dicta sunt rettulerunt. Solomon autem ab ipso patre

 

 
 
 
 suo imperii regimen accepit.

prophetae uero de eo loquebantur 
 qui tum nasceretur, postquam Dauid cum patribus suis 
 requieuisset. praeterea Solomonis imperium perpetuum non 
 fuit: annis enim quadraginta regnauit.

deinde, quod numquam 
 filius dei dictus est, sed filius Dauid, et domus quam 
 aedificauit non est fidem consecuta sicut ecclesia, quae est 
 uerum templum dei, quod non in parietibus est, sed in corde 
 ac fide hominum qui credunt in eum ac uocantur fideles: 
 illut uero Solomonium templum quia manu factum est, manu 
 cecidit.

denique pater eius in psalmo CXXVI de operibus 
 filii sui prophetauit hoc modo: si dominus non aedificauerit 
 domum, in uanum laborauerunt qui illam aedificauerunt: 
 si dominus non custodierit ciuitatem, in 
 uacuum uigilauit qui eam custodiuit.

Quibus ex rebus apparet prophetas omnes denuntiasse 
 de Christo, fore aliquando ut ex genere Dauid corporaliter

 

 

 
 
 
 natus constitueret aeternum templum deo, quod appellatur 
 ecclesia, et uniuersas gentes ad religionem ueram dei conuocaret.

haec est domus fidelis, hoc inmortale templum, in quo 
 si quis non sacrificauerit, inmortalitatis praemium non habebit.

cums templi et magni et aeterni quoniam Christus fabricator 
 fuit, idem necesse est habeat in eo sacerdotium sempiternum, 
 nec potest nisi per eum qui constituit ad templum et ad conspectum 
 dei perueniri.

Dauid in psalmo CVIIII id ipsum 
 docet dicens: ante luciferum genui te. iurauit dominus 
 et non paenitebit eum: tu es sacerdos in aeternum.

item in Basilion libro primo: et suscitabo mihi 
 sacerdotem fidelem, qui omnia quae sunt in corde 
 meo faciet, et aedificabo ei domum fidelem, et transibit 
 in conspectu meo omnibus diebus.

quis autem 
 futurus esset cui deus aeternum sacerdotium pollicebatur, Zacharias 
 etiam nomine posito apertissime docuit. sic enim 
 dixit: et ostendit mihi dominus Iesum sacerdotem

 

 
 
 
 magnum stantem ante faciem angeli domini, et diabolus 
 stabat ad dexteram ipsius, ut contradiceret ei.

et 
 dixit dominus ad diabolum: imperet dominus in te, 
 qui elegit Hierusalem: et ecce titio eiectus ab igni. 
 et Iesus erat indutus uestimenta sordida, et stabat 
 ante faciem angeli. et respondit et dixit ad circumstantes 
 ante faciem ipsius dicens:

auferte uestimenta 
 sordida ab eo et induite eum tunicam talarem et imponite 
 cidarim mundam super caput ipsius. et cooperuerunt 
 eum uestimenta et imposuerunt cidarim super 
 caput eius. et angelus domini stabat et testificabatur 
 ad Iesum dicens: haec dicit dominus omnipotens:

si 
 in uiis meis ambulaueris et praecepta mea seruaueris, 
 tu iudicabis domum meam, et dabo tibi qui conuersentur 
 in medio horum circumstantium. audi itaque,

 
 
 
 Iesu sacerdos magne.

quis non igitur captos mentibus 
 tum fuisse Iudaeos arbitretur, qui cum haec et legerent et 
 audirent, nefandas manus deo suo intulerunt?

atquin ab eo 
 tempore quo Zacharias fuit usque ad annum quintum decimum 
 imperii Tiberi Caesaris, quo Iesus fixus est, prope quingenti 
 anni numerantur, siquidem Darii et Alexandri adoleuit aetate, 
 qui fuerunt non multo post quam Tarquinius Superbus exactus 
 est.

sed illi rursus eodem modo falsi deceptique sunt putantes 
 haec de Iesu esse dicta filio Naue, qui successor Moysi fuit, 
 aut de sacerdote Iesu filio Iosedech: in quos nihil congruit 
 eorum quae propheta narrauit.

non enim sorditati umquam 
 illi fuerunt, cum alter eorum potentissimus princeps fuisset, 
 alter sacerdos, aut perpessi sunt aliquid aduersi, ut tamquam 
 titio eiectus ex igni putarentur, aut aliquando in conspectu 
 dei et angelorum steterunt aut propheta de praeteritis loquebatur 
 potius quam futuris.

locutus est igitur de Iesu filio 
 dei, ut ostenderet eum primo in humilitate et carne uenturum.

 
 
 
 haec est enim uestis sordida, ut pararet templum deo et sicut 
 titio igni ambureretur id est ab hominibus cruciamenta perferret 
 et ad ultimum extingueretur. titionem enim uulgus 
 appellat extractum foco torrem semiustum et extinctum.

quomodo 
 autem et cum quibus mandatis a deo mitteretur in 
 terram, declarauit spiritus dei per prophetam docens futurum 
 ut cum uoluntatem summi patris fideliter et constanter inplesset, 
 acciperet iudicium atque imperium sempiternum.

si in 
 uiis meis inquit ambulaueris et praecepta mea seruaueris, 
 tu iudicabis domum meam. quae fuerint uiae 
 dei et quae praecepta eius, nec ambiguum nec obscurum est.

deus enim cum uideret malitiam et falsorum deorum cultus 
 per orbem terrae ita inualuisse, ut iam nomen eius ex hominum 
 memoria fuisset paene sublatum — siquidem Iudaei quoque, 
 quibus solis arcanum dei creditum fuerat, relicto deo uiuo 
 ad colenda figmenta inretiti daemonum fraudibus aberrassent 
 nec increpiti per prophetas reuerti ad deum uellent —, filium 
 suum principem angelorum legauit ad homines, ut eos conuerteret 
 ab inpiis et uanis cultibus ad cognoscendum et colendum 
 deum uerum, item ut eorum mentes a stultitia ad sapientiam, 
 ab iniquitate ad iustitiae opera traduceret.

hae sunt uiae dei 
 in quibus eum ambulare praecepit, haec praecepta quae

 

 
 
 
 seruanda mandauit. ille uero exhibuit deo fidem: docuit enim 
 quod unus deus sit eumque solum coli oportere, nec umquam 
 se ipse deum dixit, quia non seruasset fidem, si missus ut deos 
 tolleret et unum adsereret, induceret alium praeter unum.

hoc erat non de uno deo facere praeconium nec eius qui miserat, 
 sed suum proprium negotium gerere ac se ab eo quem inlustratum 
 uenerat separare.

propterea quia tam fidelis extitit, 
 quia sibi nihil prorsus adsumpsit, ut mandata mittentis inpleret, 
 et sacerdotis perpetui dignitatem et regis summi honorem et 
 iudicis potestatem et dei nomen accepit.

Quoniam de secunda natiuitate diximus, qua se hominibus 
 in carne monstrauit, ueniamus ad opera illa miranda, quae 
 cum essent caelestis indicia uirtutis, magum Iudaei putauerunt.

cum primum coepit adolescere, tinctus est ab Iohanne propheta 
 in Iordane flumine, ut lauacro spiritali peccata non sua, quae utique 
 non habebat, sed carnis quam gerebat aboleret, ut quemadmodum 
 Iudaeos suscepta circumcisione, sic etiam gentes 
 baptismo id est purifici roris perfusione saluaret.

tum uox 
 audita de caelo est: filius meus es tu, ego hodie genui 
 te. quae uox aput Dauid praedicta inuenitur. et descendit

 

 

 
 
 
 super eum spiritus dei formatus in specie columbae candidae.

exinde maximas uirtutes coepit operari, non praestrigiis magicis, 
 quae nihil ueri ac solidi ostentant, sed ui ac potestate caelesti: 
 quae iam pridem prophetis nuntiantibus canebantur.

quae 
 opera tam multa sunt, ut unus liber ad conplectenda omnia 
 satis non sit. enumerabo igitur illa breuiter atque generatim 
 sine ulla personarum ac locorum designatione, ut ad exponendam 
 passionis eius crucisque rationem possim peruenire, quo 
 iam dudum festinat oratio.

uirtutes eius fuerunt quas Apollo 
 portentificas appellauit, quod quacumque iter faciebat, aegros 
 ac debiles et omni morborum genere laborantes uno uerbo 
 unoque momento reddebat incolumes, adeo ut membris omnibus 
 capti receptis repente uiribus roborati ipsi lectulos suos 
 reportarent, in quibus fuerant paulo ante delati.

claudis uero 
 ac pedum uitio adflictis non modo gradiendi, sed etiam currendi 
 dabat facultatem. tum quorum caeca lumina in altissimis 
 tenebris erant, eorum oculos in pristinum restituebat aspectum.

mutorum quoque linguas in eloquium sermonemque soluebat 
 item surdorum patefactis auribus insinuabat auditum, pollutos 
 et aspersos maculis repurgabat.

et haec omnia non manibus

 

 

 
 
 
 aut aliqua medella, sed uerbo ac iussione faciebat, sicut etiam 
 Sibylla praedixerat: 


 
 πάντα λόγῳ πράσσων πᾶσάν τε νόσον θεραπεύων

nec utique mirum quod uerbo faceret mirabilia, cum ipse esset 
 dei uerbum caelesti uirtute ac potestate subnixum.

nec satis 
 fuit quod uires inbecillis redderet, quod debilibus integritatem, 
 quod aegris et languentibus sanitatem, nisi etiam mortuos 
 suscitaret uelut e somno solutos ad uitamque reuocaret.

quae 
 uidentes tunc Iudaei daemonica potentia fieri arguebant, cum 
 omnia sic futura ut facta sunt arcanae illorum litterae continerent.

legebant quippe cum aliorum prophetarum tum Esaiae 
 uerba dicentis: confortamini, manus resolutae, et genua 
 debilia, consolamini. qui estis pusilli animi, nolite 
 timere, nolite metuere. deus noster iudicium

 

 

 

 
 
 

 retribuet, ipse ueniet et saluos faciet nos.

tunc aperientur 
 oculi caecorum et aures surdorum audient: tunc 
 saliet clodus sicut cernus et plana erit lingua mutorum, 
 quia rupta est in deserto aqua et riuus in terra 
 sitienti.

sed et Sibylla eadem cecinit his uersibus: 

 
 νεκρῶν δὲ ἀνάστασις ἔσται 
 καὶ χωλῶν δρόμος ὠκύτατος καὶ κωφὸς ἀκούσει 
 καὶ τυφλοὶ βλέψουσι, λαλήσουσ᾽ οὐ λαλέοντες .
 

 νεϰρω̃ν 8\' ὲπανάστασις eatat 
 xat xwXoiv δρόμος ὼϰύτατος ϰαὶ ϰωϕός axoucet 
 xat tuaXot βλέψουσι, λαλήσουσ \' OJ λαλέοντες .

ob has eius uirtutes et opera diuina cum magna illum multitudo 
 sequeretur uel debilium uel aegrorum uel eorum qui curandos 
 suos offerre cupiebant, ascendit in montem quendam 
 desertum, ut ibi adoraret. ubi cum triduo moratus esset. ac 
 fame populus laboraret, uocauit discipulos suos quaerens quantos 
 secum cibos gestarent. at illi quinque panes et duos pisces

 

 

 
 
 
 in para se habere dixerunt. adferri ea iussit ac multitudinem 
 per quinquagenos distributam discumbere.

quod dum discipuli 
 faciunt, frangebat ipse panem minutatim carnemque piscium 
 comminuebat: et utraque in manibus eius augebantur. et cum 
 adponere illa populo discipulis imperasset, saturata sunt quinque 
 milia hominum et insuper duodecim cophini de residuis 
 fragminibus inpleti. quid aut dici aut fieri potest mirabilius?

at id futurum Sibylla cecinerat olim, cuius uersus tales feruntur: 
 
 ἐκ τ\' ἄρτων ἅμα πέντε καὶ ἰχθύος εἰναλίοιο 
 ἀνδρῶν χιλιάδας ἐν ἐρήμῳ πέντε κορέσσει 
 καὶ τὰ περισσεύοντα λαβὼν μετὰ κλάσματα πάντα, 
 δώδεκα πληρώσει κοφίνους εἰς ἐλπίδα λαῶν .
 

 I* t\' aptwv άμα πέντε ϰαὶ ἰχθύος εἰναλίοιο 
 ἀνδρω̃ν χιλιάδας ev wevte ϰορέσσει 
 xai xa ρερισσεύοντα λαβὼν μετὰ ϰλάσματα πάντα 
 δώδεϰα πληρώσει ϰοϕίνους et ὲλπίδα λαω̃ν .

quaero igitur quid hic potuerit ars magica moliri, cuius peritia 
 nihil aliut quam ad circumscribendos oculos ualet.

idem secessurus 
 orandi gratia, sicut solebat, in montem praecepit discipulis, 
 ut nauiculam sumerent seque praecederent. atque illi 
 urguente iam uespera profecti contrario uento laborare coeperunt.

cumque iam medium fretum tenerent, tum pedibus 
 mare ingressus consecutus est eos tamquam in solido gradiens, 
 non ut poetae Orionem mentiuntur in pelago incedentem, qui 
 demersa corporis parte umero supereminet undas.

et 
 rursus cum obdormisset in naui ac uentus usque ad extremum 
 periculum saeuire coepisset, excitatus e somno silere uentum 
 protinus iussit et fluctus qui maximi ferebantur conquiescere: 
 statimque sub uerbo eius tranquillitas insecuta est.

mentiuntur 
 fortasse litterae sanctae docentes tantam fuisse in eo potestatem, 
 ut imperio suo cogeret uentos obsequi, maria seruire, 
 morbos cedere, inferos oboedire.

quid quod eadem Sibyllae 
 carminibus suis ante docuerunt? quarum una, cuius supra 
 fecimus mentionem, sic ait.:

 

 

 
 
 


 

 τοὺς ἀνέμους παύσειε λόγῳ, στρώσει δὲ θάλασσαν 
 μαινομένην ποσὶν εἰρήνης πίστει τε πατήσας .

et rursus alia, quae dicit: 

 
 κύματα πεζεύσει, νόσον ἀνθρώπων ἀπολύσει, 
 στήσει τεθνηῶτας, ἀπώσεται ἄλγεα πολλὰ, 
 ἐκ δὲ μιῆς πήρης ἄρτου κόρος ἔσσεται ἀνδρῶν .

his testimoniis quidam relicti solent eo confugere, ut aiant 
 non esse illa carmina Sibyllina, sed a nostris ficta atque conposita.

quod profecto non putabit qui Ciceronem Varronemque 
 legerit aliosque ueteres, qui Erythraeam Sibyllam ceterasque 
 commemorant, quarum ex libris ista exempla proferimus: qui 
 auctores ante obierunt quam Christus secundum carnem nasceretur.

uerum non dubito quin illa carmina prioribus temporibus 
 pro deliramentis habita sint, cum ea nemo intellegeret, 
 denuntiabant enim monstruosa quaedam miracula, quorum nec 
 ratio nec tempus nec auctor designabatur.

denique Erythraea 
 fore ait ut diceretur insana et mendax. ait enim: 

 
 φήσουσι Σιβλλην 
 μαινομένην, ψευστείραν· ἐπὰν δὲ γένηται ἅπαντα, 
 τηνίκα μου μνήμην ποιήσετε κοὐκέτι μ᾽ οὐδεὶς 
 μαινομένην φήσειε, θεοῦ μεγάλοιο προφῆτιν .

iacuerunt igitur multis saeculis, postea uero animaduersa sunt 
 quam natiuitas Christi et passio patefecit arcana, sicut etiam 
 uoces prophetarum. quae cum per annos mille quingentos et 
 eo amplius lectae fuissent a populo Iudaeorum, nec tamen intellectae 
 (sunt) nisi postquam illas Christus et uerbo et operibus 
 interpretatus est —

illum enim prophetae adnuntiauerant 
 — nec ullo modo poterant quae illi loquebantur intellegi, nisi 
 fuissent uniuersa conpleta.

Venio nunc ad ipsam passionem, quae uelut obprobrium 
 nobis obiectari solet, quod et hominem et ab hominibus insigni 
 supplicio adfectum et cruciatum colamus, ut doceam eam ipsam 
 passionem adeo cum magna et diuina ratione susceptam et in 
 ea sola et uirtutem et ueritatem et sapientiam contineri.

neque 
 enim si beatissimus in terra fuisset et per omnem uitam 
 in summa felicitate regnasset, quisquam illum sapiens aut 
 deum credidisset aut honore diuino dignum iudicasset: quod 
 faciunt uerae diuinitatis expertes, qui caducas opes et fragilem 
 potentiam et alieni beneficii bona non tantum suspiciunt, uerum 
 etiam consecrant et scientes memoriae mortuorum deseruiunt 
 fortunam iam extinctam colentes, quam ne uiuam quidem praesentemque 
 sapientes colendam sibi umquam putauerunt.

nec 

 

 

 

 
 
 
 enim potest aliquid in rebus terrenis esse uenerabile caeloque 
 dignum, sed sola est uirtus, sola iustitia quae potest uerum 
 bonum et caeleste et perpetuum iudicari, quia nec datur cuiquam 
 nec aufertur.

qua uirtute ac iustitia quoniam Christus 
 instructus uenit in terram, immo uero quoniam ipse uirtus et 
 ipse iustitia est, descendit, ut eam doceret hominemque formaret. 
 quo magisterio ac dei legatione perfunctus ob eam ipsam uirtutem, 
 quam simul et docuit et fecit, ab omnibus gentibus et 
 meruit et potuit deus credi.

ergo cum magnus populus ad 
 eum uel ob iustitiam quam docebat uel ob miracula quae 
 faciebat subinde conflueret et praecepta eius audiret et a deo 
 missum deique filium crederet, tum primores Iudaeorum ac 
 sacerdotes et ira stimulati, quod ab eo tamquam peccatores 
 increpabantur, et inuidia deprauati, quod confluente ad eum 
 multitudine contemni se ac deseri uidebant, et, quod caput 
 sceleris illorum fuit, stultitia et errore caecati et inmemores 
 praeceptorum caelestium ac prophetarum coierunt aduersus eum 
 inpiumque consilium de eo tollendo cruciandoque ceperunt: 
 quod prophetae multo ante descripserant.

nam et Dauid in 
 principio psalmorum suorum prouidens in spiritu quantum 
 facinus admissuri essent, beatum esse ait qui non abierit

 

 

 
 
 
 in consilio inpiorum.

et Solomon in libro sapientiae his 
 uerbis usus est: circumueniamus iustum, quoniam insuauis 
 est nobis et exprobrat nobis peccata legis. promittit 
 scientiam dei se habere et filium dei se nominat. 
 factus est nobis in traductionem cogitationum nostrarum, 
 grauis est nobis etiam ad uidendum, quoniam 
 dissimilis est aliis uita illius et mutatae sunt uiae 
 illius.

tamquam nugaces aestimati sumus ab eo, 
 continet se a uiis nostris quasi ab inmunditiis et praefert 
 nouissima iustorum et gloriatur patrem dominum. 
 uideamus ergo si sermones illius ueri sunt, et temptemus 
 quae euentura sunt illi.

contumelia et tormenta 

 

 

 

 
 
 
 interrogemus eum, et sciamus reuerentiam illius et 
 probemus patientiam illius. morte turpissima condemnemus 
 eum.

haec cogitauerunt., et errauerant: 
 excaecauit enim illos stultitia ipsorum et nescierunt 
 sacramenta dei. nonne ita descripsit nefarium illud consilium 
 ab inpiis initum contra deum, ut plane interfuisse uideatur ? 
 atquin a Solomone qui haec cecinit usque ad id tempus quo 
 gesta res est mille ac decem anni fuerunt.

nihil nos adfingimus, 
 nihil addimus: habebant haec qui fecerunt, legebant in 
 quos haec dicta sunt. sed et nunc heredes nominis ac sceleris 
 illorum et habent et damnationem suam prophetarum uoce 
 praedictam cottidianis lectionibus personant nec aliquando in

 

 

 
 
 
 cor suum, quae pars est et ipsa damnationis, admittunt.

increpiti 
 ergo a Christo saepe Iudaei exprobrante illis peccata et 
 iniustitiam et a populo paene deserti concitati sunt ad eum 
 necandum: cuius rei audaciam dedit illis humilitas eius.

nam 
 cum legerent cum quanta uirtute et claritate filius dei uenturus 
 esset e caelo, Iesum autem cernerent humilem sordidum informem, 
 non credebant filium dei esse ignorantes duos eius 
 aduentus a prophetis esse praedictos, primum in humilitate 
 carnis obscurum, secundum in fortitudine maiestatis manifestum. 
 de primo Dauid in psalmo LXXI sic ait:

descendet sicut 
 pluuia in uellus, et orietur in diebus eius iustitia et 
 abundantia pacis, donec extollatur luna. sicut enim 
 pluuia si descendat in uellus, animaduerti non potest, quia 
 strepitum non facit, ita Christum in terram sine cuiusquam 
 suspicione uenturum esse dixit, ut iustitiam doceat et pacem. 
 Esaias quoque ita tradidit:

domine, quis credidit auditui 
 nostro et bracchium dei cui reuelatum est? adnuntiauimus 
 coram ipso sicut pueri et sicut radix in terra

 

 

 
 
 
 sitienti. non est figura eius neque claritas: et uidimus 
 illum, et non habuit figuram neque decorem, sed 
 figura eius sine honore et deficiens praeter ceteros 
 homines. homo in plaga positus et sciens ferre inbecillitatem, 
 quia auersus est et non est conputatus.

hic peccata nostra portat et pro nobis dolet, et nos 
 putauimus ipsum esse in dolore et in plaga et in uexatione: 
 ipse autem uulneratus est propter facinora 
 nostra et infirmatus est propter peccata nostra. doctrina 
 pacis nostrae super illum, liuore eius nos sanati 
 sumus. omnes sicut oues errauimus, et deus tradidit 
 illum pro peccatis nostris.

et Sibylla eodem modo: 

 
 οἰκτρὸς ἄτιμος ἄμορφος, ἐν οἰκτροῖς ἐλπίδα δώσει .
 




 

 

 
 
 
 propter hanc humilitatem deum suum non adgnoscentes inierunt 
 consilium detestandum, ut priuarent eum uita qui ut eos uiuificaret 
 aduenerat.

Sed irae atque inuidiae suae, quam in cordibus suis gerebant 
 intus inclusam, alias causas praeferebant: quod legem dei 
 per Moysen datam solueret, id est quod sabbatis non uacaret 
 operans in salutem hominum, quod circumcisionem uacuefaceret, 
 quod abstinentiam suillae carnis auferret:

in quibus 
 rebus Iudaicae religionis sacramenta consistunt. ob haec itaque 
 cetera pars populi, quae nondum ad Christum secesserat, 
 a sacerdotibus incitabatur ut inpium iudicaret eum, quod legem 
 dei solueret, cum hoc ille non suo iudicio, sed ex dei uoluntate 
 et secundum praedicta faceret prophetarum.

Micheas 
 enim nouam legem datuiri denuntiauit hoc modo: lex de Sion

 

 

 

 
 
 
 proficiscetur et sermo domini ab Hierusalem. et iudi 
 cabit inter plurimos populos et reuincet et detege 
 ualidas nationes.

illa enim prior lex quae per Moyseqj 
 data est, non in monte Sion, sed in monte Choreb data est 
 quam Sibylla fore ut a filio dei solueretur ostendit: 

 
 † ἀλλ᾽ ὅτε δὴ ταῦτα πάντα τελειωθῇ ἅπερ εἶπον, 
 εἰς αὐτὸν τότε πᾶς λύεται νόμος .

sed et ipse Moyses, per quem sibi datam legem dum pertinaciter 
 tuentur, exciderunt a deo et deum non adgnouerunt, praedixerat 
 fore ut propheta maximus mitteretur a deo, qui sit

 

 

 
 
 
 supra legem, qui uoluntatem dei ad homines perferat.

in Deuteronomio 
 ita scriptum reliquit: et dixit dominus ad me: 
 prophetam excitabo eis de fratribus eorum sicut te 
 et dabo uerbum meum in os eius, et loquetur ad eos 
 ea quae praecepero ei. et quisque non audierit ea 
 quae loquetur propheta ille in nomine meo, ego uindicabo 
 in eum.

denuntiauit scilicet deus per ipsum legiferum 
 quod filium suum id est uiuam praesentemque legem missurus 
 esset et illam ueterem per mortalem datam soluturus, ut denuo 
 per eum qui esset aeternus, legem sanciret aeternam.

item 
 de circumcisione soluenda Esaias ita prophetauit: haec dicit 
 dominus uiris Iuda et qui inhabitant in Hierusalem: 
 renouate inter uos nouitatem et ne seminaueritis in

 

 
 
 
 spinis. circumcidite uos deo uestro et circumcidite 
 praeputium cordis uestri, ne exeat ira mea sicut ignis 
 et non sit qui extinguat item Moyses ipse:

in nouissimis 
 diebus circumcidet deus cor tuum ad dominum 
 deum tuum amandum. item Iesus Naue successor eius: et 
 dixit dominus ad Iesum: fac tibi cultellos petrinos 
 nimis acutos et sede et circumcide secundo filios 
 Israhel.

secundam circumcisionem futuram esse dixit non 
 carnis, sicut fuit prima, qua etiamnunc Iudaei utuntur, sed 
 cordis ac spiritus, quam tradidit Christus, qui uerus Iesus 
 fuit.

non enim propheta sic ait \'et dixit dominus ad me\\ 
 sed \'ad Iesum\', ut ostenderet quod non de se loqueretur, sed 
 de Christo, ad quem tum deus loquebatur.

Christi enim

 

 
 
 
 figuram gerebat ille Iesus. qui cum primum Auses uocaretur, 
 Moyses futura praesentiens iussit eum Iesum uocari, ut quoniam 
 dux militiae delectus esset aduersus Amalech, qui obpugnabat 
 filios Israhel, et aduersarium debellaret per nominis figuram 
 et populum in terram promissionis induceret.

et idcirco etiam 
 Moysi successit, ut ostenderetur nouam legem per Christum 
 Iesum datam ueteri legi successuram, quae data per Moysen 
 fuit.

nam illa carnis circumcisio caret utique ratione, quia 
 si deus id uellet, sic a principio formasset hominem, ut praeputium 
 non haberet: sed huius secundae circumcisionis figura 
 erat significans nudandum esse pectus, id est aperto et simplici 
 corde oportere nos uiuere, quoniam pars illa corporis quae 
 circumciditur habet quandam similitudinem cordis et est pudenda.

ob hanc causam deus nudari eam iussit, ut hoc argumento 
 nos admoneret, ne inuolutum pectus habeamus, id est 
 ne quod pudendum facinus intra conscientiae secreta uelemus. 
 haec est cordis circumcisio, de qua prophetae loquuntur:

quam 
 deus a carne mortali ad animam transtulit, quae sola mansura 
 est.

uolens enim uitae ac saluti nostrae pro aeterna sua 
 pietate consulere, paenitentiam nobis in illa circumcisione proposuit, 
 ut si cor nudauerimus, id est si peccata nostra confessi

 

 
 
 
 satis deo fecerimus, ueniam consequamur, quae contumacibus 
 et admissa sua celantibus denegatur ab eo qui non faciem 
 sicut homo, sed intima et arcana pectoris intuetur.

eodem 
 spectat etiam carnis suillae interdictio. qua cum eos abstinere 
 deus iussit, id potissimum uoluit intellegi, ut se peccatis atque 
 inmunditiis abstinerent.

est enim lutulentum hoc animal et 
 inmundum nec umquam caelum aspicit, sed in terram toto et 
 corpore et ore proiectum uentri semper et pabulo seruit, nec 
 ullum alium cum uiuit praestare usum potest sicut ceterae 
 animantes, quae uel sedendi uehiculum praebent uel in cultibus 
 agrorum iuuant uel plaustra collo trahunt uel onera tergo 
 gestant uel indumentum exuuiis suis exhibent uel copia lactis 
 exuberant uel custodiendis domibus inuigilant.

mterdixit ergo 
 ne porcina carne uterentur, id est ne uitam porcorum imitarentur, 
 qui ad solam mortem nutriuntur, ne uentri ac uoluptatibus 
 seruientes ad faciendam iustitiam inutiles essent ac morte adficerentur;

item ne se foedis libidinibus inmergerent sicut 
 sus, qui se ingurgitat caeno, uel ne terrenis seruiant simulacris 
 ac se luto inquinent. luto enim se oblinunt qui deos id est 
 lutum terramque uenerantur. sic uniuersa praecepta Iudaicae 
 legis ad exhibendam iustitiam spectant, quoniam per ambagem 
 data sunt, ut per carnalium figuram spiritalia noscerentur.

Cum igitur ea quae deus fieri uoluit quaeque per prophetas 
 suos multis saeculis ante praedixit, Christus inpleret, 
 ob ea incitati et diuinas litteras nescientes coierunt, ut deum 
 suum condemnarent.

quod cum sciret futurum ac subinde 
 diceret oportere se pati atque interfici pro salute multorum, 
 secessit tamen cum discipulis suis, non ut uitaret quod necesse 
 erat perpeti ac sustinere, sed ut ostenderet quod ita fieri oporteat 
 in omni persecutione, ne sua quis culpa incidisse uideatur; 
 ac denuntiauit fore ut ab uno eorum proderetur.

itaque ludas 
 praemio inlectus tradidit eum Iudaeis.

at illi conprehensum 
 ac Pontio Pilato, qui tum legatus Syriam regebat, oblatum cruci 
 adfigi postulauerunt obicientes ei nihil aliut nisi quod diceret 
 se filium dei esse, regem Iudaeorum; item quia dixerat: si 
 solueritis hoc templum, quod aedificatum est annis 
 XLVI, ego illut in triduo sine manibus resuscitabo, 
 significans futuram breui passionem suam et se a Iudaeis 
 interfectum tertio die resurrecturum. ipse enim fuerat uerum 
 dei templum.

has uoces eius tamquam infaustas et inpias 

 

 

 
 
 
 insectabantur. quae cum Pilatus audisset et ille in defensionem 
 sui nihil diceret, pronuntiauit nihil in eo damnatione dignum 
 uideri. at illi iniustissimi accusatores cum populo, quem incitauerant, 
 subclamare coeperunt et crucem eius uiolentis uocibus 
 flagitare.

tum Pontius et illorum clamoribus et Herodis tetrarchae 
 instigatione metuentis, ne regno pelleretur; uictus est, 
 nec tamen ipse sententiam protulit, sed tradidit eum Iudaeis, 
 ut ipsi de illo secundum legem suam iudicarent.

duxerunt 
 igitur eum flagellis uerberatum et priusquam cruci adfigerent, 
 inluserunt: indutum enim coloris punicei ueste ac spinis coronatum 
 quasi regem salutarunt et dederunt ei cibum fellis et 
 miscuerunt ei aceti potionem.

post haec conspuerunt faciem 
 eius et palmis ceciderunt. cumque ipsi carnifices de uestimentis 
 eius contenderent, sortiti sunt inter se de tunica et 
 pallio.

et cum haec omnia fierent, nullam uocem ex ore suo, 
 tamquam si mutus esset, emisit. tum suspenderunt eum inter 
 duos noxios medium, qui ob latrocinia damnati erant, crucique 
 fixerunt.

quid ego hic in tanto facinore deplorem aut quibus 
 uerbis tantum nefas conquerar? non enim Gauianam crucem 
 describimus, quam Marcus Tullius uniuersis eloquentiae suae 
 neruis ac uiribus uelut effusis totius ingenii fontibus prosecutus 
 est, facinus indignum esse proclamans ciuem Romanum

 

 
 
 
 contra omnes leges in crucem esse sublatum.

qui 
 quamuis innocens fuerit et illo supplicio indignus, mortalis 
 tamen et ab homine scelesto qui iustitiam ignoraret adfectus.

quid de huius crucis indignitate dicemus, in qua deus a cultonbus 
 dei suspensus est atque subfixus? quis tam facundus et 
 tanta rerum uerborumque copia instructus existet, quae oratio 
 tantae affluentiae ubertate decurrens, ut illam crucem merito 
 deploret, quam mundus ipse et tota mundi elementa luxerunt?

haec autem sic futura esse et prophetarum uocibus et Sibyllinis 
 carminibus denuntiatum est. aput Esaiam ita scriptum 
 inuenitur: non sum contumax neque contradico: dorsum 
 meum posui ad flagella et maxillas meas ad palmas, 
 faciem autem meam non auerti a foeditate sputorum. 
 similiter Dauid in psalmo XXXIIII:

congregata sunt in 
 me flagella et ignorauerunt, dissoluti sunt nec conpuncti 
 sunt: temptauerunt me et deriserunt derisum,

 

 

 



 
 
 
 striderunt super me dentibus suis.

Sibylla quoque eadem 
 futura monstrauit: 

 
 εἰς ἀνόμους χεῖρας καὶ ἀπίστων ὕστερον ἥξει, 
 δώσουσι δὲ θεῷ ῥαπίσματα χερσὶν ἀνάγνοις, 
 καὶ στόμασιν μιαροῖσι ἐμπτύσματα φαρμακόεντα· 
 δώσει δ᾽ εἰς μάστιγας ἁπλῶς ἁγνὸν τότε νῶτον .

item de silentio eius, quod usque ad mortem pertinaciter tenuit, 
 Esaias iterum sic locutus est: sicut ouis ad immolandum 
 adductus est et sicut agnus coram tondentibus sine 
 uoce, sic non aperuit os suum.

et Sibylla supra dicta: 

 
 καὶ κολαφιζόμενος σιγήσει, μή τις ἐπιγνῶ 
 τίς λόγος ἢ πόθεν ἦλθεν, ἵνα φθιμένοισι λαλήσει, 





 

 

 

 

 

 

 
 
 

 καὶ στέφανον φορέσει τὴν ἀκάνθινον .

de cibo uero et potu, quem antequam figerent ei obtulerunt, Dauid 
 in psalmo LXVIII sic ait: et dederunt in escam meam fel 
 et in siti mea potum mihi dederunt acetum.

idem hoc 
 futurum etiam Sibylla contionata est: 

 
 εἰς δὲ τὸ βρῶμα χολὴν καὶ εἰς δίψαν ὄξος ἔδωκαν, 
 τῆς ἀφιλοξενίης ταύτην δείξουσι τράπεζαν .

 
Et alia Sibylla Iudaeam terram his increpat increpat:

et alia Sibylla Iudaeam terram his increpat uersibus:

 

 

 

 

 
 

 
 αὐτὴ γὰρ δύσφρων, τὸν σὸν θεὸν οὐκ ἐνόησας 
 παίζοντα θνητοῖσι νοήμασιν, ἀλλὰ ἀπ\' ἀκάνθης 
 ἔστεψας στεφάνῳ φοβερὴν τε χολὴν ἐκέρασσας .

fore autem ut Iudaei manus inferrent deo suo eumque interficerent, 
 testimonia prophetarum haec antecesserunt.

aput 
 Hesdram ita scriptum est: et dixit Hesdras ad populum: 
 hoc pascha saluator noster est et refugium nostrum. 
 cogitate et ascendat in cor uestrum, quoniam

 

 

 

 

 
 
 habemus humiliare eum in signo: et post haec sperabimus 
 in eum, ne deseratur hic locus in aeternum tempus, 
 dicit dominus deus uirtutum. si non credideritis ei neque 
 exaudieritis adnuntia tionem eius, eritis derisio 
 in gentibus.

unde apparet Iudaeos nullam aliam spem 
 habere nisi se abluerint a sanguine ac sperauerint in eum 
 ipsum quem necauerunt.

Esaias quoque facinus eorum designat 
 et dicit: in humilitate iudicium eius sublatam 
 est. natiuitatem eius quis enarrabit? quoniam auferetur 
 a terra uita eius, a facinoribus populi mei abductus 
 est ad mortem. et dabo malos pro sepultura 
 eius et diuites pro morte eius, quia facinus non fecit 
 neque insidias ore suo locutus est.

propterea ipse

 

 

 
 
 
 consequetur multos et fortium diuidet spolia, propterea 
 quod traditus est ad mortem et inter facinerosos 
 deputatus est: et ipse peccata multorum pertulit et 
 propter facinora illorum traditus est.

Dauid quoque 
 in psalmo XCIII: captabunt in animam iusti et sanguinem 
 innocentem condemnabunt, et factus est mihi 
 dominus in refugium.

item Hieremias: domine, significa 
 mihi, et cognoscam. tunc uidi meditationes eorum: 
 ego sicut agnus sine malitia perductus sum ad

 

 

 
 
uictimam: in me cogitauerunt cogitationem dicentes: uenite, mittamus lignum in panem eius et eradamus a terra uitam eius et nomen eius non erit in memoria amplius.

lignum autem crucem significat et panem corpus eius, quia ipse est cibus ac uita omnium qui credunt in carnem quam 
portauit et in crucem qua pependit.

de qua tamen apertius ipse Moyses in Deuteronomio ita praedicauit: et erit pendens uita tua ante oculos tuos, et timebis die ac nocte et non credes uitae tuae, idem rursus in Numeris: non quasi homo dominus suspenditur neque quasi filius hominis minas patitur. Zacharias etiam sic tradidit: et
 intuebuntur in me, quem transfixerunt.

item Dauid in


 
 
psalmo XXI: effoderunt manus meas et pedes meos, di-numerauerunt omnia ossa mea: ipsi autem contemplati sunt et uiderunt me et diuiserunt uestimenta mea sibi et super uestem meam sortem miserunt.

quae utique propheta non de se locutus est. fuit enim rex et numquam illa perpessus est, sed spiritus dei per eum loquebatur, qui fuerat illa passurus post annos mille et quinquaginta, tot enim colliguntur anni a regno Dauid usque ad crucem Christi.

sed et Solomon filius eius, qui Hierosolymam condidit, eam ipsam perituram esse in ultionem sanctae crucis prophetauit: quodsi auertimini a me, dicit dominus, et non custodieritis ueritatem meam, reiciam Israhel a terra quam dedi illis, et domum hanc quam aedificaui illis in nomine


 
 
meo, proiciam illam es omnibus, et erit Israhel in perditionem et in inproperium populo, et domus haec erit deserta, et omnis qui transiet per illam admirabitur et dicet: propter quam rem deus fecit terrae huic et huic domui haec mala?

et dicent: quia reliquerunt dominum deum suum et persecuti sunt regem suum dilectissimum deo et cruciauerunt illum in humilitate magna: propter hoc inportauit illis deus mala haec.

Quid amplius iam de facinore Iudaeorum dici potest quam excaecatos tum fuisse atque insanabili furore correptos, io qui haec cottidie legentes neque intellexerunt neque quin facerent cauere potuerunt?

suspensus igitur et adfixus exclamauit ad deum uoce magna et ultro spiritum posuit. et eadem hora terrae motus factus est et uelum templi quod separabat duo tabernacula scissum est in duas partes et sol repente subductus est et ab hora sexta usque in nonam tenebrae fuerunt.

qua de re Amos propheta testatur: et erit in illo die, dicit



 

 
 
dominus, occidet sol meridie et obtenebrabitur dies lucis: et conuertam dies festos uestros in luctum et cantica uestra in lamentationem.

item Hieremias: exterrita est quae parit et taeduit anima, et subiuit sol ei, cum adhuc medius dies esset, contusa est et maledicta: reliquos eorum in gladium dabo in conspectu inimicorum eorum. et Sibylla:

ναοῦ δὲ σχισθῆ τὸ πέτασμα, καὶ ἤματι μέσσῳ 
 νὺξ ἔσται σκοτόεσσα πελώριος ἐν τρίσιν ὤραις.

cum haec facta essent, ne prodigiis quidem caelestibus facinus 
 suum intellegere quiuerunt, sed quoniam praedixerat se tertio 
 die ab inferis resurrecturum, metuentes ne a discipulis subrepto 
 et amoto corpore uniuersi resurrexisse eum crederent et 
 fieret multo maior in plebe confusio, detraxerunt eum cruci 
 et conclusum in monumento firmiter militari custodia circumdederunt.

uerum tertio die ante lUcem terrae motu repente 
 facto patefactum est sepulcrum et custodibus quos adtonitos 
 obstupefecerat pauor nihil uidentibus integer e sepulcro ac uiuas 
 egressus in Galilaeam profectus est, ut discipulos suos quaereret, 
 in sepulcro uero nihil repertum est nisi exuuiae, quibus 
 conuolutum corpus incluserant.

illum autem aput inferos non 
 remansurum, sed die tertio resurrecturum prophetae cecinerant. 
 David in psalmo XV: non derelinques animam meam 
 ad inferos neque dabis sanctum tuum uidere interitum.

 

 

 
 
 
 item in tertio: ego dormiui et somnum cepi, et surrexi, 
 quoniam dominus auxiliatus est mihi.

Osee quoque 
 primus duodecim prophetarum de resurrectione eius testificatus 
 est: hic filius meus sapiens, propter quod nunc non 
 resistet in contribulatione filiorum suorum: et de 
 manu inferorum eruam eum.. ubi est iudicium tuum, 
 mors, aut ubi est aculeus tuus? idem alio loco: uiuificabit 
 nos post biduum die tertio.

et ideo Sibylla inpositurum 
 esse morti terminum dixit post tridui somnum: 


 
 καὶ θανάτου μοῖραν τελέσει τρίτον ἧμαρ ὑπνώσας· 
 καὶ τότ᾽ ἀπὸ φθιμένων ἀναλύσας εἰς φάος ἥξει 
 πρῶτος ἀναστάσεως κλητοῖς ἀρχὴν ὑποδείξας .

uitam enim nobis adquisiuit morte superata nulla igitur spes 
 alia consequendae immortalitatis homini datur. nisi crediderit 
 in eum et Clim crac-tm portandam patiendamque susceperit.

Profectus ergo in Galilaeam — noluit enim se Iudaeis 
 ostendere, ne adduceret eos in paenitentiam atque inpios resanaret 
 —, discipulis iterum congregatis scripturae sanctae litteras 
 id e-t prophetarum arcana patefecit. quae antequam pateretur 
 perspici nullo modo poterant. quia ipsum passionemque eius 
 adnuntiabant.

idcirco Moyses et idem ipsi prophetae legem 
 quae Iudaeis data est testamentum uocant, quia nisi testator 
 mortuus fuerit, nec confirmari testamentum potest nec sciri 
 quid in eo scriptum sit, quia clausum et obsignatum est.

itaque nisi Christus mortem suscepisset, aperiri testamentum

id est reuelari et intellegi mysterium dei non potuisset uerum 
 scriptura omnis in duo testamenta diuisa est illut quod aduentum 
 passionemque Christi antecessit, id est lex et prophetae, 
 uetus dicitur, ea uero quae post resurrectionem eius scripta

 

 

 

 
 
 
 sunt, nouum testamentum nominatur.

Iudaei uetere utuntur, 
 nos nouo: sed tamen diuersa non sunt, quia nouum ueteris adinpletio 
 est et in utroque idem testator est Christus, qui pro 
 nobis morte suscepta nos heredes regni aeterni facit abdicato 
 et exheredato populo Iudaeorum, sicut Hieremias propheta testatur, 
 cum loquitur talia:

ecce dies ueniunt, dicit dominus, 
 et consummabo domui Israhel et domui Iuda testamentum 
 nouum, non secundum testamentum quod 
 disposui patribus eorum in die, qua adprehendi manum 
 eorum, ut educerem illos de terra Aegypti, quia ipsi 
 non perseuerauerunt in testamento meo, et ego neclexi 
 eos, dicit dominus.

idem alio loco similiter ait: dereliqui 
 domum meam, dimisi hereditatem meam in manus 
 inimicorum eius. facta est hereditas mea mihi 
 sicut leo in silua, dedit ipsa super me uocem suam, 
 idcirco odiui eam.

cum sit hereditas eius caeleste regnum, 
 non utique ipsam hereditatem se dicit odisse, sed heredes, qui 
 aduersus eum ingrati et inpii extiterunt.

facta est inquit 

 

 

 
 
 
 hereditas mea mihi sicut leo, id est praeda et deuoratio 
 factus sum heredibus meis, qui me immolauerunt sicut pecus. 
 dedit super me uocem suam, id est sententias aduersus me 
 mortis crucisque dixerunt.

nam quod superius ait consummaturum 
 se domui Iuda testamentum nouum, ostendit 
 uetus illut testamentum quod per Moysen datum est non fuisse 
 perfectum, id autem quod per Christum dari haberet consummatum 
 fore.

domum autem Iuda et Israhel non utique Iudaeos 
 significat, quos abdicauit, sed nos, qui ab eo conuocati 
 ex gentibus in illorum locum adoptione successimus et appellamur 
 filii Iudaeorum: quod declarat Sibylla, cum dicit: 
 
 Ἰουδαίων μακάρων θεῖον γένος οὐρανιώνων .

quod autem futurum esset id genus, Esaias docet, apud quem 
 pater summus ad filium loquitur dicens: ego dominus deus 
 uocaui te in iustitiam, et tenebo manum tuam et confirmabo 
 te, et dedi te in testamentum generis mei, in

 

 

 

 
 
 
 lucem gentium, aperire oculos caecorum, producere 
 ex uinculis alligatos et de domo carceris sedentes in 
 tenebris.

cum igitur nos antea tamquam caeci et tamquam 
 carcere stultitiae inclusi sederemus in tenebris ignorantes deum 
 et ueritatem, inluminati ab eo sumus, qui nos testamento suo 
 adoptauit et liberatos malis uinculis atque in lucem sapientiae 
 productos in hereditatem regni caelestis adsciuit.

Ordinata uero discipulis suis euangelii ac nominis sui 
 praedicatione circumfudit se repente nubes eumque in caelum 
 sustulit, quadragesimo post passionem die, sicut Daniel 
 fore ostenderat dicens: et ecce in nubibus caeli ut filius 
 hominis ueniens (et) usque ad uetustum dierum peruenit.

discipuli uero per prouincias dispersi fundamenta ecclesiae 
 ubique posuerunt facientes et ipsi in nomine magistri dei 
 magna et paene incredibilia miracula, quia discedens instruxerat 
 eos uirtute ac potestate, quo posset nouae adnuntiationis ratio 
 fundari et confirmari. sed et futura illis aperuit omnia: quae 
 Petrus et Paulus Romae praedicauerunt et ea praedicatio in 
 memoriam scripta permansit. in qua cum multa alia mira 
 tum etiam hoc futurum esse dixerunt, ut post breue

 

 

 
 
 
 tempus inmitteret deus regem, qui expugnaret Iudaeos 
 et ciuitates eorum solo adaequaret, ipsos autem fame 
 sitique confectos obsideret.

tum fore ut corporibus

suorum uescerentur et consumerent inuicem, postremo 
 ut capti uenirent in manus hostium et in conspectu 
 suo uexari acerbissime coniuges suas cernerent, 
 uiolari ac prostitui uirgines, diripi pueros, allidi paruulos, 
 omnia denique igni ferroque uastari, captiuos 
 in perpetuum terris suis exterminari, eo quod exultauerint 
 super amantissimum et probatissimum dei 
 filium.

itaque post illorum obitum, cum eos Nero interemisset, 
 Iudaeorum nomen et gentem Vespasianus extinxit fecitque 
 omnia quae illi futura praedixerant.

Confirmata sunt ut opinor quae falsa et incredibilia putantur 
 ab iis quos uera caelestium litterarum doctrina non inbuit. 
 sed tamen ut refellantur a nobis etiam illi qui nimium 
 non sine malo suo sapiunt rebusque diuinis fidem detrahunt, 
 argumentis quoque illorum coarguamus errorem, ut tandem 
 aliquando peruideant ita fieri oportuisse, sicut nos ostendimus 
 factum.

et quamquam aput bonos iudices satis habeant firmitatis 
 uel testimonia sine argumentis uel argumenta sine testimoniis, 
 nos tamen non contenti alterutro sumus, cum subpetat

 

 
 
 
 nobis utrumque, ne cui peruerse ingenioso aut non intellegendi 
 aut contra disserendi locum relinquamus.

negant fieri potuisse 
 ut naturae inmortali quicquam decederet, negant denique deo 
 dignum ut homo fieri uellet seque infirmitate carnis oneraret, 
 ut passionibus, ut dolori, ut morti se ipse subiceret — 
 quasi non facile illi esset ut citra corporis inbecillitatem 
 se hominibus ostenderet eosque iustitiam doceret, siquidem id 
 uolebat, maiore auctoritate ut professi dei —:

tunc enim 
 cunctos fuisse praeceptis caelestibus parituros, si ad ea uirtus 
 ac potestas dei praecipientis accederet.

\'cur igitur aiunt \'ad 
 docendos homines non ut deus uenit? cur se tam humilem 
 inbecillumque constituit, ut ab hominibus et contemni et poena 
 adfici posset? cur uim ab inbecillis et mortalibus passus est? 
 cur non manus hominum aut uirtute reppulit aut diuinitate 
 uitauit? cur non maiestatem suam sub ipsa saltem morte 
 patefecit, sed ut inualidus in iudicium ductus est, ut nocens 
 damnatus, ut mortalis occisus?

\' refutabo haec diligenter 
 nec quemquam patiar errare. illa enim magna et mirabili 
 ratione sunt facta: quam quicumque perceperit, non tantum 
 mirari desinet deum ab hominibus esse cruciatum, uerum etiam 
 facile peruidebit ne deum quidem potuisse credi, si ea ipsa quae 
 arguit facta non essent.

Quicumque praecepta dat hominibus ad uitam moresque fingit 
 aliorum, quaero debeatne ipse facere quae praecipit an

 

 

 

 
 
 
 
 non debeat.

si non fecerit, soluta praecepta sunt. si enim 
 bona sunt quae praecipiuntur, si uitam hominum in optimo 
 statu collocant, non se debet ipse praeceptor a numero coetuque 
 hominum segregare inter quos agit, et ipsi eodem modo 
 uiuendum est quo docet esse uiuendum, ne si aliter uixerit, 
 ipse praeceptis suis fidem detrahat leuioremque doctrinam suam 
 faciat, si re ipsa resoluat quod uerbis nitatur adstringere.

unus 
 quisque enim cum audit praecipientem, non uult inponi sibi 
 necessitatem parendi, tamquam sibi ius libertatis adimatur.

respondet itaque doctori hoc modo: \'non possum facere quae 
 iubes, quoniam sunt inpossibilia. uetas me irasci, uetas cupere, 
 uetas libidine commoueri, uetas dolorem, uetas mortem timere, 
 sed hoc adeo contra naturam est, ut his adfectibus animalia 
 uniuersa subiecta sint: uel si adeo putas repugnari posse naturae, 
 tu ipse qui praecipis fac, ut sciam fieri posse.

cum autem 
 ipse non facias, quae insolentia est ut homini libero inponere 
 uelis leges quibus ipse non pareas? prius disce qui doces et

antequam mores aliorum corrigas, tuos corrige.\' quis neget 
 iustam esse hanc responsionem? quin etiam in contemtum 
 ueniet huiusmodi doctor et deludetur uicissim, quia uidebitur 
 et ipse deludere.

quid ergo faciet ille praeceptor, si haec ei 
 fuerint obposita? quomodo adimet excusationem

 

 
 
 
 contumacibus, nisi ut praesentibus factis doceat possibilia se docere? 
 inde euenit ut philosophorum praeceptis nullus obtemperet.

homines enim malunt exempla quam uerba, quia loqui facile 
 est, praestare difficile: utinamque tam multi bene facerent 
 quam multi locuntur bene! sed qui praecipiunt nec faciunt, 
 abest ab iis fides: et si homines fuerint, contemnentur ut leues, 
 si deus, opponetur ei excusatio fragilitatis humanae.

superest 
 ut factis uerba firmentur: quod philosophi facere nequeunt. 
 itaque cum ipsi praeceptores uincantur adfectibus quos uinci 
 praedicant oportere, neminem possunt ad uirtutem quam falso 
 praedicant erudire ob eamque causam putant neminem adhuc 
 perfectum extitisse sapientem, id est in quo summae doctrinae 
 ac scientiae summa uirtus et perfecta iustitia consenserit; quod 
 quidem uerum fuit.

nemo enim post mundum conditum talis 
 extitit nisi Christus, qui et uerbo sapientiam tradidit et doctrinam 
 praesenti uirtute firmauit.

Age nunc consideremus an doctor e caelo missus possit 
 non esse perfectus. nondum de hoc loquor quem uenisse a 
 deo negant. fingamus aliquem de caelo esse mittendum, qui 
 uitam hominum rudimentis uirtutis instituat et ad iustitiam 
 formet.

nemini dubium potest esse quin is doctor qui caelitus 
 mittitur tam scientia sit rerum omnium quam uirtute perfectus, 
 ne nihil inter caelestem terrenumque differat.

nam 
 in homine interna et propria doctrina esse nullo pacto potest:

 

 

 
 
 
 nec enim mens terrenis uisceribus inclusa et tabe corporis inpedita 
 aut conprehendere per se potest aut capere ueritatem, 
 nisi aliunde doceatur.

et si maxime possit, summam tamen 
 uirtutem capere nequeat et omnibus uitiis resistere, quorum 
 materia in uisceribus continetur. eo fit ut terrenus doctor perfectus 
 esse non possit.

at uero caelestis, cui scientiam diainitas, 
 uirtutem inmortalitas tribuit, in docendo quoque sicut in 
 ceteris perfectus et consummatus sit necesse est. at id omnino 
 fieri non potest, nisi mortale sibi corpus adsumat. cur autem 
 fieri non possit, ratio clara est.

nam si ueniat ad homines ut 
 deus, ut omittam quod mortales oculi claritatem maiestatis 
 eius conspicere ac sustinere non possunt, ipse certe deus uirtutem 
 docere non poterit, quia expers corporis non faciet quae 
 docebit ac per hoc doctrina eius perfecta non erit.

alioquin 
 si summa uirtus est dolorem patienter pro iustitia officioque 
 perferre, si uirtus est mortem ipsam et intentatam non metuere 
 et inlatam fortiter sustinere, debet ergo doctor ille perfectus 
 et docere ista praecipiendo et confirmare faciendo, quia qui 
 dat praecepta uiuendi amputare debet omnium excusationum 
 uias, ut inponat hominibus parendi necessitatem non ui aliqua 
 sed pudore, et tamen libertatem relinquat, ut et praemium 
 sit constitutum parentibus, quia poterant non parere si uellent, 
 et non parentibus poena, quia poterant parere si uellent.

quomodo igitur poterit amputari excusatio, nisi ut qui docet, faciat 
 quae docet et sit quasi praeuius et manum porrigat secuturo? 
 quemadmodum autem potest facere quae docet, si non sit similis 
 ei quem docet?

nam si nulli subiectus sit passioni, potest ei 
 docenti homo sic respondere: \'uolo equidem non peccare, sed 
 uincor: indutus sum enim carne fragili et inbecilla, haec est 
 quae concupiscit, quae irascitur, quae dolere, quae mori timet. 
 itaque ducor inuitus et pecco, non quia uolo, sed quia cogor. 
 sentio me et ipse peccare, sed necessitas fragilitatis inpellit, 
 cui repugnare non possum.

\' quid ad haec respondebit praeceptor 
 ille iustitiae? quomodo confutabit ac redarguet hominem 
 qui delictis suis excusationem carnis obtendet, nisi et ipse 
 carne fuerit indutus, ut ostendat etiam carnem posse capere 
 uirtutem? contumacia enim redargui non potest nisi exemplo.

nam si habere non possunt quae doceas tirmitatem, nisi ea prior 
 feceris, quia natura hominum procliuis in uitia uideri uult non 
 modo cum uenia, sed etiam cum ratione peccare,

oportet 
 magistrum doctoremque uirtutis homini simillimum fieri, ut 
 uincendo peccatum doceat hominem uinci ab eo posse peccatum.

sin uero sit inmortalis, exemplum proponere homini 
 nullo modo potest. exsistet enim constans aliquis ac dicet:

 

 
 
 
 \'tu quidem non peccas, quia liber es ab hoc corpore, non concupiscis, 
 quia immortali nihil est necessarium: mihi uero multis 
 rebus opus est ut tuear hanc uitam. mortem non times, quia 
 ualere in te non potest, dolorem contemnis, quia nullam uim 
 pati potes:

at ego mortalis utrumque timeo, quia cruciatus 
 mihi grauissimos inferunt, quos tolerare carnis infirmitas non

potest.\' doctor itaque uirtutis etiam hanc excusationem debuit 
 hominibus auferrre, ne quis quod peccat necessitati potius 
 adscribat quam culpae suae.

ergo ut perfectus esse possit, 
 nihil ei debet opponi ab eo qui docendus est, ut si forte dixerit 
 \'inpossibilia praecipis\', respondeat \'ecce ipse facio.\' (at ego carne 
 indutus sum, cuius est peccare proprium.\' \'et ego eandem car-

nem gero et tamen peccatum in me non dominatur.\' mihi 
 opes contemnere difficile est, quia uiui aliter non potest in hoc 
 corpore: \'ecce et mihi corpus est et tamen pugno contra 
 omnem cupiditatem.\' \'non possum pro iustitia nec dolorem 
 ferre nec mortem, quia fragilis sum.\' \'ecce et in me dolor ac 
 mors habet potestatem et (tamen) ea ipsa quae times uinco, 
 ut uictorem te faciam doloris ac mortis. prior uado per ea 
 quae sustineri non posse praetendis: si praecipientem sequi 
 non potes, sequere antecedentem.\' sublata omnis hoc modo 
 excusatio est et fateri hominem necesse est sua culpa iniustum 
 esse qui doctorem uirtutis et eundem ducem non sequatur. 
 uides ergo quanto perfectior sit mortalis doctor, quia dux esse

 

 
 
 
 mortali potest, quam inmortalis, quia patientiam docere non 
 potest qui subiectus passionibus non est.

nec hoc tamen eo 
 pertinet ut hominem deo praeferam, sed ut ostendam neque 
 hominem perfecta doctrina esse posse, nisi sit idem deus, ut 
 auctoritate caelesti necessitatem parendi hominibus inponat, 
 neque deum, nisi mortali corpore induatur, ut praecepta sua 
 factis adinplendo ceteros parendi necessitate constringat.

liquido 
 igitur apparet eum qui uitae dux et iustitiae sit magister 
 corporalem esse oportere nec aliter fieri posse ut sit illius plena 
 et perfecta doctrina habeatque radicem ac fundamentum stabilisque 
 aput homines ac fixa permaneat, ipsum autem subire 
 carnis et corporis inbecillitatem uirtutemque in se recipere 
 cuius doctor est, ut eam simul et uerbis doceat et factis; item, 
 subiectum esse morti et passionibus cunctis, quoniam et in 
 passione toleranda et in morte subeunda uirtutis officia uersantur. 
 quae omnia ut dixi consummatus doctor perferre debet, 
 ut doceat posse perferri.

Discant igitur homines et intellegant quare deus summus 
 cum legatum ac nuntium suum mitteret ad erudiendam 
 praeceptis iustitiae mortalitatem, uoluerit eum carne indui et 
 cruciatu adfici et morte multari.

nam cum iustitia nulla esset 
 in terra, doctorem misit quasi uiuam legem, ut nomen ac

 

 
 
 
 
 templum nouum conderet, ut uerum ac pium cultum per omnem 
 terram et uerbis et exemplo seminaret.

sed tamen ut certum 
 esset a deo missum, non ita illum nasci oportuit, sicut homo 
 nascitur ex mortali utroque concretus, sed ut appareret etiam 
 in homine illum esse caelestem, creatus est sine opera genitoris.

habebat enim spiritalem patrem deum et sicut pater 
 spiritus eius deus sine matre, ita mater corporis eius uirgo sine 
 patre.

fuit igitur et deus et homo, inter deum atque hominem 
 medius constitutus, unde illum Graeci μεσίτην uocant, 
 ut hominem perducere ad deum posset id est ad inmortalitatem: 
 quia si deus tantum fuisset, ut supra dictum est, exempla uirtutis 
 homini praebere non posset, si homo tantum, non posset 
 homines ad iustitiam cogere, nisi auctoritas ac uirtus homine 
 maior accederet.

etenim cum constet homo ex carne ac spiritu 
 et oporteat spiritum iustitiae operibus emereri ut fiat 
 aeternus, caro quoniam terrena est ideoque mortalis, copulatum 
 sibi spiritum trahit secum et ab inmortalitate inducit ad mortem.

ergo spiritus carnis expers dux esse homini ad inmortalitatem 
 nullo pacto poterat, quoniam caro inpedit spiritum

 

 

 

 

 
 
 
 quominus deum sequatur. est enim fragilis et subiecta peccato, 
 peccatum autem pabulum mortis est.

itaque idcirco mediator 
 aduenit id est deus in carne, ut caro eum sequi posset, et eriperet 
 hominem morti cuius est dominatio in carnem. ideo 
 carne se induit, ut desideriis carnis edomitis doceret non necessitatis 
 esse peccare, sed propositi ac uoluntatis.

una enim 
 nobis et magna et praecipua cum carne luctatio est, cuius infinitae 
 cupiditates premunt animam nec dominium retinere patiuntur, 
 sed eam uoluptatibus et inlecebris suauibus mancipatam 
 morte adficiunt sempiterna.

quibus ut repugnare possemus, 
 deus nobis uiam superandae carnis et aperuit et ostendit. 
 quae uirtus perfecta et omnibus numeris absoluta coronam 
 uincentibus et mercedem inmortalitatis inpertit.

Dixi de humilitate et fragilitate et passione, cur haec deus 
 subire maluerit: nunc ipsius crucis ratio reddenda est et uis 
 enarranda.

quid summus pater a principio disposuerit et 
 quemadmodum cuncta quae gesta sunt ordinarit, non tantum 
 diuinatio prophetarum, quae in Christum uera praecessit, sed 
 etiam ratio ipsius passionis docet.

quaecumque enim passus 
 est, non fuerunt inania, sed habuerunt figuram et significantiam 
 magnam sicut etiam diuina illa opera quae fecit: quorum uis 
 et potentia ualebat quidem in praesens, sed declarabat aliquid 
 in futurum. aperuit caecorum lumina.

caelestis uirtus, 

 

 

 
 
 
 lucem non uidentibus reddidisse: sed hoc facto significabat fore 
 ut conuersus ad gentes quae deum nesciebant insipientium pectora 
 inluminaret luce sapientiae et ad ueritatem contemplandam 
 oculos cordis aperiret.

uere enim caeci sunt qui caelestia 
 non uidentes et tenebris ignorantiae circumfusi terrena et fragilia 
 uenerantur.

patefecit aures surdorum. non utique hactenus 
 uis illa caelestis operata est: sed declarabat breui fore 
 ut qui erant ueritatis expertes, et audirent et intellegerent diuinas 
 dei uoces. uere enim surdos dixeris qui caelestia et uera 
 et facienda non audiunt.

mutorum linguas in eloquium soluit. 
 admirabilis, etiam cum (hoc tantum) fieret, potentia: sed 
 inerat huic uirtuti alia significatio, quae ostenderet mox futurum 
 ut rerum caelestium nuper ignari percepta sapientiae disciplina 
 de deo et ueritate dissererent.

nam qui rationem diuinitatis 
 ignorat, is uere elinguis et mutus est, licet sit omnium disertissimus. 
 lingua enim cum uerum loqui coeperit id est uirtutem 
 maiestatemque dei singularis interpretari, tum demum officio 
 naturae suae fungitur, quamdiu autem falsa loquitur, in usu 
 suo non est: et ideo infans sit necesse est qui diuina proloqui 
 non potest.

pedes quoque claudorum ad officium gradiendi reformauit. 
 laudabilis diuini operis fortitudo: sed figura id 
 continebat, quod cohibitis erroribus uitae saecularis ac deuiae 
 iter ueritatis aperiretur, per quod graderentur homines ad dei 
 gratiam consequendam.

is enim uere claudus existimandus 
 est qui caligine ac tenebris insipientiae inplicatus et quo tendat

 
 
 
 ignarus offensibilibus et caducis gressibus per uiam mortis incedit.

item labes et maculas inquinatorum corporum repurgauit. 
 non exigua immortalis potentiae opera: uerum id portendebat 
 haec uis, quod peccatorum labibus ac uitiorum maculis 
 inquinatos doctrina eius purificatura esset eruditione iustitiae.

leprosi enim uere atque elephantiaci debent haberi quos uel 
 infinitae cupiditates ad scelera uel insatiabiles uoluptates ad 
 flagitia conpellunt et dedecorum maculis inustos labe adficiunt 
 sempiterna.

iacentia mortuorum corpora erexit eosque nominibus 
 suis inclamatos a morte reuocauit. quid congruentius 
 deo? quid miraculo dignius omnium saeculorum quam decursam 
 uitam resignasse, conpletis hominum temporibus adiecisse, 
 arcana mortis reuelasse?

sed haec inenarrabilis potestas 
 imago uirtutis maioris fuit, quae demonstrabat tantam uim 
 habituram esse doctrinam suam, ut gentes in orbe toto, quae 
 alienae a deo subiectae morti fuerunt, cognitione ueri luminis 
 animatae ad inmortalitatis praemia peruenirent.

eos enim 
 recte mortuos aestimaueris, qui datorem uitae deum nescientes 
 atque animas suas a caelo in terram deprimentes in laqueos 
 aeternae mortis incurrunt.

quae igitur tum faciebat in praesens, 
 imagines erant futurorum, quae in laesis adfectisque corporibus 
 exhibebat, ea spiritalium figuram gerebant, ut et in

 
 
 
 praesenti uirtutis non terrenae opera monstraret et in futurum 
 potestatem caelestis suae maiestatis ostenderet.

ergo sicut 
 opera eius significantiam quoque maioris potestatis habuerunt, 
 ita etiam passio non simplex nec superuacua nec fortuita praecessit.

sed ut illa quae fecit magnam uirtutem ac potestatem 
 doctrinae eius significabant, sic ea quae passus est odio futuram 
 esse sapientiam nuntiabant. aceti enim potus ac fellis 
 cibus acerbitates et amaritudines in hac uita sectatoribus ueritatis 
 pollicebatur.

et quamquam passio ipsa per se acerba et 
 amara specimen nobis futurorum tormentorum dabat, quae 
 morantibus in hoc saeculo uirtus ipsa proponit, tamen illiusmodi 
 potus et cibus in os doctoris nostri ueniens pressurarum 
 nobis et laborum et miseriarum praebebat exemplum.

quae 
 omnia tolerare ac perpeti necesse est eos qui ueritatem secuntur, 
 quoniam ueritas acerba est et inuisa omnibus qui uirtutis

expertes uitam suam mortiferis uoluptatibus dedunt nam 
 corona spinea capiti eius inposita id declarabat, fore ut diuinam 
 sibi plebem de nocentibus congregaret. corona enim dicitur 
 circumstans in orbem populus.

nos autem, qui ante cognitionem 
 dei fuimus iniusti, spinae id est mali ac nocentes eramus, 
 ignorantes quid esset bonum, et a iustitiae notione atque 
 operibus alieni omnia scelere ac libidine polluebamus.

electi

 

 
 
 
 ergo ex dumis et sentibus sanctum dei caput cingimus, quia 
 conuocati ab ipso et circumfusi undique ad eum magistro ac 
 doctori deo adsistimus regemque illum mundi et omnium uiuentium 
 dominum coronamus.

quod uero ad crucem spectat, 
 magna in ea uis ac ratio est: quam nunc conabor ostendere.

deus namque, sicut superius exposui, cum statuisset hojninem 
 liberare, magistrum uirtutis legauit in terram, qui et praeceptis 
 salutaribus formaret homines ad innocentiam et operibus factisque 
 praesentibus iustitiae uiam panderet, qua gradiens homo 
 et doctorem suum sequens ad uitam aeternam perueniret.

is 
 igitur corporatus est et ueste carnis indutus, ut homini, ad 
 quem docendum uenerat, uirtutis exempla et incitamenta praeberet.

sed cum in omnibus uitae officiis iustitiae specimen 
 praebuisset, ut doloris quoque patientiam mortisque contemptum, 
 quibus perfecta et consummata fit uirtus, traderet homini, uenit 
 in manus inpiae nationis, cum et uitare potuisset scientia futuri 
 quam gerebat et repellere eadem uirtute qua mirabilia 
 faciebat. sustinuit ergo cruciatus et uerbera et spinas.

postremo 
 etiam mortem suscipere non recusauit, ut homo illo duce 
 subactam et catenatam mortem cum suis terroribus triumpharet.

cur autem summus pater id potissimum genus mortis 

 

 

 
 
 
 elegerit quo adfici eum sineret, haec ratio est dicat enim 
 fortasse aliquis: \'cur si deus fuit et mori uoluit, non saltem 
 honesto aliquo mortis genere adfectus est? cur potissimum 
 cruce? cur infami genere supplicii, quod etiam homine libero

quamuis nocente uideatur indignum?\' primum, quod is qui 
 humilis aduenerat, ut humilibus et infimis opem ferret et omnibus 
 spem salutis ostenderet, eo genere adficiendus fuit quo 
 humiles et infimi solent, ne quis esset omnino qui eum non 
 posset imitari.

deinde, ut integrum corpus eius consernaretnr, 
 quem die tertio resurgere ab inferis oportebat. nec hoc enim 
 cuiquam ignorandum est, quod ipse ante de sua passione praedicans 
 etiam id notum fecerit habere se potestatem cum uellet 
 deponendi spiritum et resumendi.

subfixus itaque quia spiritum 
 deposuerat, necessarium carnifices non putauerunt ossa 
 eius suffringere, sicut mos eorum ferebat, sed tantummodo 
 latus eius perforauerunt.

sic integrum corpus patibulo detractum 
 est et sepulchro diligenter inclusum. quae omnia idcirco 
 facta sunt, ne laesum ac deminutum corpus ad resurgendum 
 inhabile redderetur. illa quoque praecipua fuit causa cur deus 
 crucem maluerit, quod illa exaltari eum fuit necesse

 

 

 
 
 
 omnibusque gentibus passionem dei notescere.

nam quoniam is qui 
 patibulo suspenditur, et conspicuus est omnibus et ceteris 
 altior, crux potius electa est, quae significaret illum tam conspicuum 
 tamque sublimem futurum, ut ad eum cognoscendum 
 pariter et colendum cunctae nationes ei omni orbe concurrerent.

denique nulla gens tam inhnmana est, nulla regio tam remota, 
 cui aut passio eius aut sumas maiestatis ignota. sit.

extendit 
 ergo in passione manus suas orbemque dimensus est, 
 ut iam tunc ostenderet ab ortu solis usque ad occasum magnum 
 populum ex omnibus linguis et tribubus congregatum sub alas 
 suas esse uenturum signumque illut maximum atque sublime 
 frontibus suis suscepturum.

cuius rei figuram Iudaei etiamnunc 
 exhibent, cum limina sua de cruore agni notant. deus 
 enim percussurus Aegyptios, ut ab ea plaga inmunes faceret 
 Hebraeos, praeceperat his ut agnum candidum sine macula 
 immolarent ac signum liminibus suis de sanguine eius inponerent.

itaque cum Aegyptiorum primogenita una nocte interissent, 
 Hebraei soli signo sanguinis tuti fuerunt, non quia cruor 
 pecudis tantam in se uim gerebat, ut hominibus saluti esset, 
 sed Imago fuerat rerum futurarum.

agnus enim candidus 
 sine macula Christus fuit, id est innocens et iustus et sanctus, 
 qui ab isdem Iudaeis immolatus saluti est omnibus, qui signum

 

 
 
 
 sanguinis, id est crucis qua sanguinem fudit, in sua fronte con-i 
 scripserint. frons enim summum limen est hominis et lignum 
 sanguine delibutum crucis significatio est.

denique immolatio 
 pecudis ab iis ipsis qui faciunt pascha nominatur ἀπὸ τοῦ 
 πάσχειν , quia passionis figura est, quam deus praescius futurorum 
 tradidit per Moysen populo suo celebrandam.

sed tum 
 figura ualuit in praesenti ad depellendum periculum, ut appareret 
 quantum ueritas ipsa ualitura sit ad plebem dei protegendam 
 in extrema totius orbis necessitate.

quomodo autem 
 uel in qua plaga tuti omnes sint futuri qui signum hoc ueri 
 et diuini sanguinis in summo corporis sui notauerint, in nouissimo 
 libro docebo.

Nunc satis est huius signi potentiam quantum ualeat 
 exponere. quanto terrori sit daemonibus hoc signum, sciet qui 
 uiderit quatenus adiurati per Christum de corporibus quae obsederint 
 fugiant.

nam sicut ipse cum inter homines ageret, 
 uniuersos daemonas uerbo fugabat hominumque mentes emotas 
 et malis incursibus furiatas in sensus pristinos reponebat, ita 
 nunc sectatores eius eosdem spiritus inquinatos de hominibus

 

 

 

 
 
 
 et nomine magistri sui et signo passionis excludunt.

cuius 
 rei non difficilis est probatio. nam cum diis suis immolant, si 
 adsistat aliquis signatam frontem gerens, sacra nullo modo litant 
 
 nec responsa potest consultus reddere uates . 
 


 et haec saepe causa praecipua iustitiam persequendi malis regibus 
 fuit.

cum enim quidam ministrorum nostri sacrificantibus 
 dominis adsisterent, inposito frontibus signo deos illorum fugauerunt, 
 ne possent in uisceribus hostiarum futura depingere.

quod cum intellegerent haruspices, instigantibus isdem daemonibus 
 quibus prosecant conquerentes profanos homines sacris 
 interesse egerunt principes suos in furorem, ut expugnarent 
 dei templum seque uero sacrilegio contaminarent, quod grauissimis 
 persequentium poenis expiaretur.

nec tamen ex hoc 
 ipso caeci homines intellegere possunt aut hanc esse ueram 
 religionem cui ad uincendum tanta uis inest aut illam falsam 
 quae subsistere aut congredi non potest.

sed aiunt hoc deos 
 non metu, uerum odio facere: quasi quisquam possit odisse

 

 

 

 

 
 
 
 nisi eum qui aut noceat aut possit nocere. immo uero congruens 
 maiestati fuit ut eos quos oderant, praesentibus poenis 
 adficerent potius quam fugerent.

sed quoniam neque accedere 
 ad eos possunt in quibus caelestem notam uiderint nec 
 iis nocere quos signum immortale munierit tamquam inexpugnabilis 
 murus, lacessunt eos per homines et manibus persecuntur 
 alienis.

quos profecto si esse conStentur, uicimus. 
 necesse est enim ueram esse hanc religionem, quae et rationem 
 daemonum nouit et astutiam intellegit et uim retundit et 
 eos spiritalibus armis domitos ac subactos cedere sibi cogit.

si negant, testimoniis poetarum ac philosophorum refellentur. 
 quodsi esse et malos esse infitias non eunt, quid superest nisi 
 ut alios esse dicant deos, alios daemonas?

exponant igitur 
 nobis differentiam generis utriusque, ut sciamus quid colendum, 
 quid exsecrandum sit, habeantne inter se aliquod consortium 
 an uero inimici sint. si sunt aliqua necessitudine copulati, quatenus 
 eos discernemus aut quomodo utriusque generis honorem 
 cultumque (non) miscebimus? si autem sunt inimici, cur aut 
 daemones deos non timent aut dii daemonas fugare non possunt?

ecce aliquis instinctu daemonis percitus dementit effertur insanit: 
 ducamus hunc in Iouis Optimi Maximi templum uel, quia sanare

 

 
 
 
 homines Iuppiter nescit, in Aesculapi uel Apollinis fanum. 
 iubeat utriuslibet sacerdos dei sui nomine ut nocens ille 
 spiritus excedat ex homine: nullo id pacto fieri potest.

quae 
 igitur uis deorum est, si subiectos sibi daemonas non habent? 
 at uero idem daemones adiurati per nomen dei ueri protinus. 
 fugiunt.

quae ratio est ut Christum timeant, Iouem non 
 timeant, nisi quod idem sunt daemones quos uulgus deos 
 esse opinatur? denique si constituantur in medio et is quem 
 constat incursum daemonis perpeti et Delphici Apollinis 
 uates, eodem modo dei nomen horrebunt et tam celeriter 
 excedet de uate suo Apollo quam ex homine spiritus ille daemonicus 
 et adiurato fugatoque deo suo uates in perpetuum 
 conticescet. ergo idem sunt daemones quos fatentur execrandos 
 esse, idem dii, quibus supplicant.

si nobis credendum 
 esse non putant, credant Homero, qui summum illum Iouem 
 daemonibus adgregauit, sed et aliis poetis ac philosophis, qui 
 eosdem modo daemonas, modo deos nuncupant, quorum alterum 
 uerum, alterum falsum est.

illi enim nequissimi spiritus ubi 
 adiurantur, ibi se daemonas confitentur, ubi coluntur, ibi se 
 deos mentiuntur, ut errores hominibus immittant et auocent a 
 ueri dei notione, per quam solam potest mors aeterna uitari. 
 idem sunt qui deiciendi hominis causa;

uarios sibi cultus 

 

 

 

 
 
 
 per diuersa regionum condiderunt, mentitis tamen adsumptisque 
 nominibus ut fallerent. nam quia diuinitatem per se ipsos 
 adfectare non poterant, adsciuerunt sibi nomina potentium regum, 
 sub quorum titulis honores sibi deorum uindicarent.

qui 
 error discuti potest et in lucem ueritas protrahi. nam si quis 
 studet altius inquirere, congreget eos quibus peritia est ciere 
 ab inferis animas. euocent Iouem Neptunum Volcanum Mercurium 
 Apollinem patremque omnium Saturnum: respondebunt 
 ab inferis omnes et interrogati loquentur et de se ac deo fatebuntur.

post haec euocent Christum: non aderit, non adparebit, 
 quia non amplius quam biduo aput inferos fuit.

quid 
 hac probatione certius proferri potest? ego uero non dubito 
 quin ad ueritatem Trismegistus hac aliqua ratione peruenerit, 
 qui de deo patre omnia, de filio locutus est multa quae diuinis 
 continentur arcanis.

Quae cum ita se habeant ut ostendimus, apparet nullam 
 aliam spem uitae homini esse propositam, nisi abiectis uanitatibus 
 et errore miserabili deum cognoscat et deo seruiat, 
 nisi huic temporali renuntiet uitae ac se rudimentis iustitiae 
 ad cultum uerae religionis instituat.

hac enim condicione 
 gignimur, ut generanti nos deo iusta et debita obsequia

 

 
 
 
 praebeamus, hunc solum nouerimus, hunc sequamur.

hoc uinculo 
 pietatis obstricti deo et religati sumus: unde ipsa religio nomen 
 accepit, non ut Cicero interpretatus est a relegendo, qui libro 
 de natura deorum secundo ita dixit:

non enim philosophi 
 solum, uerum etiam maiores nostri superstitionem a 
 religione separauerunt. nam qui totos dies precabantur 
 et immolabant, ut sibi sui liberi superstites essent, 
 superstitiosi sunt appellati,

qui autem omnia quae 
 ad cultum deorum pertinerent, retractarent et tamquam 
 relegerent, ii sunt dicti religiosi ex relegendo, 
 tamquam ex eligendo elegantes, ei diligendo diligentes, 
 ei intellegendo intellegentes. his enim uerbis omnibus 
 inest uis legendi eadem quae in religioso. ita factum 
 est in superstitioso et religioso alterum uitii nomen, 
 alterum laudis.

haec interpretatio quam inepta sit, 
 ei re ipsa licet noscere. nam si in isdem diis colendis et superstitio 
 et religio uersatur, exigua uel potius nulla distantia est.

quid enim mihi adferet causae cur precari pro salute filiorum 
 semel religiosi et idem decies facere superstitiosi esse hominis 
 arbitretur? si enim semel facere optimum est, quanto magis 
 saepius? si hora prima, ergo et toto die, si una hostia placabilis, 
 placabiliores utique hostiae plures, quia multiplicata obsequia 
 demerentur potius quam offendunt.

non enim nobis odiosi 
 uidentur ii famuli qui adsidui et frequentes ad obsequium 
 fuerint, sed magis cari. cur igitur sit in culpa et nomen reprehensibile 
 suscipiat qui aut filios suos magis diligit aut deos 
 magis honorat, laudetur autem qui minus?

quod argumentam 
 etiam ex contrario ualet. si enim totos dies precari et immolare 
 criminis est, ergo et semel; si superstites filios subinde 
 optare uitiosum est, superstitiosus igitur et ille qui etiam raro 
 id optauerit. aut cur uitii nomen sit ex eo tractum quo 
 nihil honestius, nihil iustius optari potest?

nam quod ait religiosos 
 a relegendo appellatos qui retractent ea diligenter 
 quae ad cultum deorum pertineant, cur ergo illi 
 qui hoc saepe in die faciant religiosorum nomen amittant, cum 
 multo utique diligentius ex adsiduitate ipsa relegant ea quibus 
 dii coluntur?

quid ergo est? nimirum religio ueri cultus 
 est, superstitio falsi. et omnino quid colas interest, non quemadmodum 
 colas aut quid precere. sed quia deorum cultores

 
 
 
 religiosos se putant, cum sint superstitiosi, nec religionem 
 possunt a superstitione discernere nec significantiam nominum 
 exprimere.

diximus nomen religionis a uinculo pietatis esse 
 deductum, quod hominem sibi deus religauerit et pietate constrinxerit, 
 quia seruire nos ei ut domino et obsequi ut patri 
 necesse est.

eo melius ergo id nomen Lucretius interpretatus 
 est, qui ait religionum se nodos soluere. superstitiosi autem 
 uocantur non qui filios superstites optant — omnes enim optamus 
 —, sed aut ii qui superstitem memoriam defunctorum 
 colunt aut qui parentibus suis superstites colebant imagines 
 eorum domi tamquam deos penates.

nam qui nonos sibi 
 ritus adsumebant, ut deorum uice mortuos honorarent quos ex 
 hominibus in caelum receptos putabant, hos superstitiosos uocabant,

eos uero qui publicos et antiquos deos colerent, religiosos 
 nominabant. unde Vergilius: 
 

 uana superstitio ueterumque ignara deorum.

sed cum ueteres quoque deos inueniamus eodem modo consecratos 
 esse post obitum, superstitiosi ergo qui multos ac 
 falsos deos colunt, nos autem religiosi qui uni et uero deo 
 supplicamus.

Fortasse quaerat aliquis quomodo, cum deum nos unum 
 colere dicamus, duos tamen esse adseueremus, deum patrem 
 et deum filium. quae adseueratio plerosque in maximum

 

 

 
 
 
 inpingit errorem.

quibus cum probabilia uideantur esse quae 
 dicimus, in hoc uno labare nos arbitrantur, quod et alterum 
 et mortalem deum fateamur. de mortalitate iam diximus: 
 nunc de unitate doceamus.

cum dicimus deum patrem et 
 deum filium, non diuersum dicimus nec utrumque secernimus, 
 quia nec pater a filio potest nec filius a patre secerni, siquidem 
 nec pater sine filio nuncupari nec filius potest sine patre generari.

cum igitur et pater filium faciat et filius patrem, una 
 utrique mens, unus spiritus, una substantia est: sed ille quasi 
 exuberans fons est, hic tamquam defluens ex eo riuus, ille 
 tamquam sol, hic quasi radius ex sole porrectus.

qui quoniam 
 summo patri et fidelis et carus est, non separatur, sicut nec 
 riuus a fonte nec radius a sole, quia et aqua fontis in riuo 
 est et solis lumen in radio; aeque nec uox ab ore seiungi nec 
 uirtus aut manus a corpore diuelli potest.

cum igitur a prophetis 
 idem manus dei et uirtus et sermo dicatur, utique nulla 
 discretio est, quia et lingua, sermonis ministra, et manus, in 
 qua est uirtus, indiuiduae sunt corporis portiones.

propiore 
 uti exemplo libet. cum quis habet filium quem unice diligat, 
 qui tamen sit in domo et in manu patris, licet ei nomen domini 
 potestatemque concedat, ciuili tamen iure et domus una et

 

 
 
 
 unus dominus nominatur.

sic hic mundus una dei domus est 
 et filius ac pater, qui unanimes incolunt mundum, deus unus, 
 quia et unus est tamquam duo et duo tamquam unus.

neque 
 id mirum, cum et filius sit in patre, quia pater diligit filium, 
 et pater in filio, quia uoluntati patris fideliter paret, nec umquam 
 faciat aut fecerit nisi quod pater aut uoluit aut iussit.

denique unum deum esse tam patrem quam filium Esaias in 
 illo exemplo quod superius posuimus ostendit, cum diceret: 
 adorabunt te et in te precabuntur: quoniam in te 
 deus est, et non est deus alius praeter te. sed et alio 
 loco similiter ait: sic dicit deus rex Israhel et qui eruit 
 eum deus aeternus: ego primus et ego nouissimus et 
 praeter me non est deus.

cum duas personas proposuisset, 
 dei regis, id est Christi, et dei patris, qui eum post 
 passionem ab inferis excitauit, sicut ostendisse diximus Osee 
 prophetam qui ait: et de manu inferorum eruam eum, 
 tamen ad utramque personam referens intulit: et praeter me 
 non est deus, cum posset dicere \'praeter nos\': sed fas non 
 erat plurali numero separationem tantae necessitudinis fieri.

unus est enim, solus, liber, deus summus, carens origine, quia 

 

 

 
 
 
 ipse est origo rerum et in eo simul et filius et omnia continentur.

quapropter cum mens et uoluntas alterius in altero 
 sit uel potius una in utroque, merito unus deus uterque appellatur, 
 quia quidquid est in patre, ad filium transfluit et quidquid 
 est m filio, a patre descendit.

non potest igitur summus 
 ille ac singularis deus nisi per filium coli. qui solum patrem 
 se colere putat, sicut filium non colit ita ne patrem quidem.

qui autem filium suscipit et nomen eius gerit, is uero cum 
 filio simul et patrem colit, quoniam legatus et nuntius et sacerdos 
 summi patris est filius. hic templi maximi ianua est, hic 
 lucis uia, hic dux salutis, hic ostium uitae.

Sed quoniam multae haereses extiterunt et instinctibus 
 daemonum populus dei scissus est, determinanda est nobis ueritas 
 breuiter et in suo proprio domicilio conlocanda, ut si quis 
 aquam uitae cupiet haurire, non ad detritos lacus deferatur 
 qui non habent uenam, sed uberrimum dei nouerit fontem 
 quo inrigatus perenni luce potiatur.

ante omnia scire nos 
 conuenit et ipsum et legatos eius praedixisse quod plurimae 
 sectae haberent exsistere quae concordiam sancti corporis rumperent, 
 ac monuisse ut summa prudentia caueremus, ne quando 
 in laqueos et fraudes illius aduersarii nostri cum quo nos

 

 

 
 
 
 luctari deus uoluit incideremus;

tum dedisse certa mandata, 
 quae in perpetuum custodire debemus: quorum plerique immemores 
 deserto itinere caelesti uias sibi deuias per anfractus et 
 praecipitia condiderunt, per quas partem plebis incautam et 
 simplicem ad tenebras mortemque deducerent. quod quatenus 
 acciderit exponam.

fuerunt quidam nostrorum uel minus stabilita 
 fide uel minus docti uel minus cauti, qui discidium facerent 
 unitatis et ecclesiam dissiparent.

sed ii quorum fides fuit 
 lubrica, cum deum nosse se et colere simularent, augendis 
 opibus et honori studentes adfectabant maximum sacerdotium. 
 et a potioribus uicti secedere cum suffragatoribus suis maluerunt 
 quam eos ferre praepositos quibus concupierant ipsi ante 
 praeponi.

quidam uero non satis caelestibus litteris eruditi 
 cum ueritatis accusatoribus respondere non possent, obicientibus 
 uel inpossibile uel incongruens esse ut deus in uterum se mulieris 
 includeret nec caelestem illam maiestatem ad tantam infirmitatem 
 potuisse deduci, ut hominibus contemtui derisui 
 contumeliae ludibrio esset, postremo etiam cruciamenta perferret 
 atque exsecrabili patibulo figeretur,

quae omnia cum neque 
 ingenio neque doctrina defendere ac refutare possent — nec 
 enim uim rationemque penitus peruidebant —, deprauati sunt 
 ab itinere recto et caelestes litteras corruperunt, ut nouam sibi 
 doctrinam sine ulla. radice ac stabilitate conponerent.

nonnulli 
 autem falsorum prophetarum uaticinio inlecti, de quibus

 
 
 
 et ueri prophetae et ipse praedixerat, exciderunt a doctrina dei 
 et traditionem ueram reliquerunt.

sed illi omnes daemonicis 
 fraudibus inretiti, quas prospicere et cauere debuerant, diuinum 
 nomen et cultum per inprudentiam perdiderunt.

cum enim 
 Phryges aut Nouatiani aut Valentiniani aut Marcionitae aut Anthropiani 
 seu quilibet alii nominantur, Christiani esse desierunt, 
 qui Christi nomine amisso humana et externa uocabula 
 induerunt.

sola igitur catholica ecclesia est quae uerum cultum 
 retinet. hic est fons ueritatis, hoc domicilium fidei, hoc 
 templum dei: quo si quis non intrauerit uel a quo si quis 
 exierit, a spe uitae ac salutis alienus est. neminem sibi oportet 
 pertinaci concertatione blandiri.

agitur enim de uita et 
 salute: cui nisi caute ac diligenter consulatur, amissa et extincta 
 erit.

sed tamen quia singuli quique coetus haereticorum 
 se potissimum Christianos et suam esse catholicam ecclesiam 
 putant, sciendum est illam esse ueram in qua est 
 confessio et paenitentia, quae peccata et uulnera quibus subiecta 
 est inbecillitas carnis salubriter curat.

haec interim 
 paucis admonendi gratia rettuli, ne quis errorem fugere cupiens 
 maiore inplicetur errore, dum penetrale ueritatis ignorat: postea 
 plenius et uberius contra omnes mendaciorum sectas proprio 
 separatoque opere pugnabimus.

Sequitur ut quoniam satis de religione uera et sapientia locuti 
 sumus, in proximo libro de iustitia disseramus.

Non est aput me dubium quin hoc opus nostrum, quo singularis ille rerum conditor et huius inmensi rector adseritur, 
 si quis attigerit ex istis inepte religiosis, ut sunt nimia superstitione 
 inpatientes, insectetur etiam maledictis et uix lecto 
 fortasse principio adfligat proiciat exsecretur seque inexpiabili 
 scelere contaminari atque adstringi putet, si haec aut legat patienter 
 aut audiat.

ab hoc tamen si fieri potest humanitatis 
 iure postulamus, ut non prius damnet quam uniuersa cognouerit. 
 nam si sacrilegis et proditoribus et ueneficis potestas 
 defendendi sui datur nec praedamnari quemquam incognita 
 causa licet, non iniuste petere uidemur, ut si quis erit ille qui 
 inciderit in haec, si leget, perlegat, si audiet, sententiam differat 
 in extremum.

sed noui hominum pertinaciam: num-quam inpetrabimus. timent enim ne a nobis reuicti manus 
 dare aliquando clamante ipsa ueritate cogantur.

obstrepunt 
 igitur et intercedunt, ne audiant, et oculos suos opprimunt, ne

 

 

 

 
 
 
 lumen uideant quod offerimus: quo plane ipsi diffidentiam suae 
 perditae rationis ostendunt, cum neque cognoscere neque congredi 
 audent, quia sciunt se facile superari.

et idcirco disceptatione 
 sublata 
 
 pellitur e medio sapientia, ui geritur res, 
 
 ut ait Ennius. et quia student damnare tamquam nocentes 
 quos utique sciunt innocentes, constare de ipsa innocentia 
 nolunt: quasi uero maior iniquitas sit probatam innocentiam 
 damnasse quam inauditam.

sed ut dixi uerentur, ne si 
 audierint, damnare non possint, et ideo cultores dei summi 
 hoc est iustos homines torquent interficiunt exterminant. nec 
 causas odiorum reddere ipsi possunt qui tam uehementer oderunt:

quia ipsi errant, lrascuntur iis qui ueram uiam secuntur, 
 et cum corrigere se possint, errores suos insuper crudelibus 
 factis coaceruant, innocentium cruore maculantur et dicatas 
 deo mentes euisceratis corporibus extorquent.

cum talibus 
 nunc congredi et disputare contendimus, hos ad ueritatem ab 
 inepta persuasione traducere, qui sanguinem facilius hauserint 
 quam uerba iustorum. quid igitur? operamne perdemus?

minime. nam si lucrari hos a morte, ad quam concitatissime

 

 

 
 
 
 tendunt, non potuerimus, si ab illo itinere deuio ad uitam 
 lucemque reuocare, quoniam ipsi saluti suae repugnant, nostros 
 tamen confirmabimus, quorum non est stabilis ac solidis radicibus 
 fundata et fixa sententia. nutant enim plurimi ac maxime 
 qui litterarum aliquid attigerunt.

nam et in hoc philosophi 
 et oratores et poetae perniciosi sunt, quod incautos animos 
 facile inretire possunt suauitate sermonis et carminum dulci modulatione 
 currentium.

ob eamque causam uolui sapientiam 
 cum religione coniungere, ne quid studiosis inanis illa doctrina 
 possit officere, ut iam scientia litterarum non modo nihil noceat 
 religioni atque iustitiae, sed etiam prosit quam plurimum, 
 si is qui eas didicerit, sit in uirtutibus instructior, in ueritate 
 sapientior.

praeterea etiamsi nulli alii, nobis certe proderit: 
 delectabit se conscientia, gaudebitque mens in ueritatis se luce 
 uersari, quod est animae pabulum incredibili quadam iucunditate 
 perfusum.

uerum non est desperandum, fortasse non 
 canimus surdis. nec enim tam in malo statu res est, ut 
 desint sanae mentes, quibus et ueritas placeat et monstratum

 

 
 
 
 sibi rectum iter et uideant et sequantur.

circumlinatur modo 
 poculum caelesti melle sapientiae, ut possint ab inprudentibus 
 amara remedia sine offensione potari, dum inliciens prima dulcedo 
 acerbitatem saporis asperi sub praetexto suauitatis occultat.

nam haec in primis causa est cur aput sapientes et doctos et 
 principes huius saeculi scriptura sancta fide careat, quod prophetae 
 communi ac simplici sermone ut ad populum sunt locuti.

contemnuntur itaque ab iis qui nihil audire uel legere nisi 
 expolitum ac disertum uolunt nec quicquam haerere animis 
 eorum potest nisi quod aures blandiore sono mulcet, illa uero 
 quae sordida uidentur, anilia. inepta uulgaria existimantur.

adeo nihil uerum putant nisi quod auditu suaue est, nihil credibile 
 nisi quod potest incutere uoluptatem: nemo rem ueritate 
 ponderat, sed ornatu.

non credunt ergo diuinis, quia 
 fuco carent, sed ne illis quidem qui ea interpretantur, quia 
 sunt et ipsi aut omnino rudes aut certe parum docti. nam 
 ut plane sint eloquentes, perraro contingit: cuius rei causa in 
 aperto est.

eloquentia enim saeculo seruit, populo se iactare 
 et in rebus malis placere gestit, siquidem ueritatem saepius 
 expugnare conatur, ut uim suam monstret: opes expetit, honores 
 concupiscit, summum denique gradum dignitatis exposcit.

ergo haec quasi humilia despicit, arcana tamquam contraria 
 sibi fugit, quippe quae publico gaudeat et multitudinem celebritatemque 
 desideret:

eo fit ut sapientia et ueritas idoneis 
 praeconibus indigeat. et si qui forte litteratorum se ad eam 
 contulerunt, defensioni eius non suffecerunt.

ex iis qui mihi 
 noti sunt Minucius Felix non ignobilis inter causidicos loci 
 fuit. huius liber, cui Octauio titulus est, declarat quam idoneus 
 ueritatis adsertor esse potuisset, si se totum ad id studium 
 contulisset.

Septimius quoque Tertullianus fuit omni 
 genere litterarum peritus, sed in eloquendo parum facilis et 
 minus comptus et multum obscurus fuit. ergo ne hic quidem 
 satis celebritatis inuenit.

unus igitur praecipuus et clarus 
 extitit Cyprianus, quoniam et magnam sibi gloriam ex artis 
 oratoriae professione quaesierat et admodum multa conscripsit 
 in suo genere miranda.

erat enim ingenio facili copioso suaui 
 et, quae sermonis maxima est uirtus, aperto, ut discernere non 
 queas, utrumne ornatior in eloquendo an felicior in explicando 
 an potentior in persuadendo fuerit.

hic tamen placere ultra 
 uerba sacramentum ignorantibus non potest, quoniam mystica 
 sunt quae locutus est et ad id praeparata, ut a solis fidelibus 
 audiantur: denique a doctis huius saeculi, quibus forte scripta

 
 
 
 eius innotuerunt, derideri solet.

audiui ego quendam hominem 
 sane disertum, qui eum inmutata una littera Coprianum 
 uocaret, quasi quod elegans ingenium et melioribus rebus aptum 
 ad aniles fabulas contulisset.

quodsi accidit hoc ei cuius eloquentia 
 non insuauis est, quid tandem putemus accidere eis 
 quorum sermo ieiunus est et ingratus? qui neque uim persuadendi 
 neque subtilitatem argumentandi neque ullam prorsus 
 acerbitatem ad reuincendum habere potuerunt.

Ergo quia defuerunt aput nos idonei peritique doctores, qui 
 uehementer, qui acriter errores publicos redarguerent, qui causam 
 omnem ueritatis ornate copioseque defenderent, prouocauit quosdam 
 haec ipsa penuria, ut auderent scribere contra ignotam sibi 
 ueritatem.

omitto eos qui prioribus eam temporibus nequicquam 
 lacessierunt. ego cum in Bithynia oratorias litteras accitus docerem 
 contigissetque ut eodem tempore dei templum euerteretur, 
 duo extiterunt ibidem qui iacenti atque abiectae ueritati nescio 
 utrum superbius an inportunius insultarent.

quorum alter 

 

 

 
 
 
 antistitem se philosophiae profitebatur, uerum ita uitiosus, ut 
 continentiae magister non minus auaritia quam libidinibus 
 arderet, in uictu tam sumptuosus, ut in schola uirtutis adsertor, 
 parsimoniae paupertatisque laudator, in palatio peius 
 cenaret quam domi. tamen uitia sua capillis et pallio et, 
 quod maximum est uelamentum, diuitiis praetegebat: quas ut 
 augeret, ad amicitias iudicum miro ambitu penetrabat eosque 
 sibi repente auctoritate falsi nominis obligabat, non modo 
 ut eorum sententias uenderet, uerum etiam ut confines suos, 
 quos sedibus agrisque pellebat, a suo repetendo hac potentia 
 retardaret.

hic uero qui suas disputationes moribus destruehat 
 uel mores suos disputationibus arguebat ipse aduersum se 
 grauis censor et accusator acerrimus, eodem ipso tempore quo 
 iustus populus nefarie lacerabatur tres libros euomuit contra

religionem liomenque Christianum, professus ante omnia 
 philosophi officium esse erroribus hominum subuenire 
 atque illos ad ueram uiam reuocare id est ad cultus 
 deorum, quorum numine ac maiestate mundus gubernetur, 
 nec pati, homines inperitos quorundam fraudibus 
 inlici, ne simplicitas eorum praedae ac pabulo sit 
 hominibus astutis:

itaque se suscepisse hoc munus 
 philosophia dignum, ut praeferret non uidentibus lumen 
 sapientiae, non modo ut susceptis deorum cultibus 
 resanescant, sed etiam ut pertinaci obstinatione 
 deposita corporis cruciamenta deuitent neu saeuas 
 membrorum lacerationes frustra perpeti uelint.

ut 
 autem appareret cuius rei gratia opus illut elaborasset, effusus est

 
 
 
 in principum laudes, quorum pietas et prouidentia, ut 
 quidem ipse dicebat, cum in ceteris rebus tum praecipue 
 in defendendis deorum religionibus claruisset: consultum 
 esse tandem rebus humanis, ut cohibita inpia 
 et anili superstitione uniuersi homines legitimis sacris 
 uacarent ac propitios sibi deos experirentur.

ubi 
 autem religionis eius contra quam perorabat infirmare uoluit 
 rationem, ineptus uanus ridiculus apparuit, quia grauis ille 
 consultor utilitatis alienae non modo quid obpugnaret, sed 
 etiam quid loqueretur nesciebat.

nam si qui nostrorum adfuerunt, 
 quamuis temporis gratia coniuerent, animo tamen derisere 
 utpote cum uiderent hominem profitentem se inluminaturum 
 alios, cum ipse caecus esset, reducturum alios ab errore\', cum 
 ipse ignoraret ubi pedes suos poneret, eruditurum alios ad 
 ueritatem, cuius ille ne scintillam quidem unam uidisset aliquando, 
 quippe cum sapientiae professor profligare sapientiam 
 niteretur.

omnes tamen id arguebant, quod illo potissimum 
 tempore id operis esset adgressus quo furebat odiosa crudelitas. 
 o philosophum adulatorem ac tempori seruientem!

uerum 
 hic pro sua inanitate contemptus est, qui et gratiam quam 
 sperauit non adeptus est et gloria quam captauit in culpam 
 reprehensionemque conuersa est.

alius eandem materiam 

 

 
 
 
 mordacius scripsit, qui erat tum e numero iudicum et qui auctor 
 in primis faciendae persecutionis fuit: quo scelere non contentus 
 etiam scriptis eos quos adflixerat insecutus est.

conposuit 
 enim libellos duos, non contra Christianos, ne inimice insectari 
 uideretur, sed ad Christianos, ut humane ac benigne consulere 
 putaretur: in quibus ita falsitatem scripturae sacrae arguere 
 conatus est, tamquam sibi esset tota contraria.

nam quaedam 
 capita quae repugnare sibi uidebantur exposuit adeo multa, 
 adeo intima enumerans, ut aliquando ex eadem disciplina fuisse 
 uideatur.

quod si fuit, quis eum Demosthenes poterit ab inpietate 
 defendere, qui religionis cui fuerat accensus et fidei 
 cuius nomen induerat et sacramenti quod acceperat proditor 
 factus est? nisi forte casu in manus eius diuinae litterae inciderunt.

quae igitur temeritas erat id audere dissoluere quod 
 illi nemo interpretatus est? bene, quod aut nihil didicit aut 
 nihil intellexit. tantum enim abest a diuinis litteris repugnantia, 
 quantum ille afuit a fide et ueritate.

praecipue tamen 
 Paulum Petrumque lacerauit ceterosque discipulos tamquam 
 fallaciae seminatores, quos eosdem tamen rudes 
 et indoctos fuisse testatus est: nam quosdam eorum piscatorio 
 artificio fecisse quaestum; quasi aegre ferret quod 
 illam re(ligione)m non Aristophanes aliquis aut Aristarchus commentatus 
 sit.

Afuit ergo ab his fingendi uoluntas et astutia, quoniam 
 rudes fuerunt. aut quis possit indoctus apta inter se et

 
 
 
 cohaerentia fingere, cum philosophorum doctissimi, Plato et Aristoteles 
 et Epicurus et Zenon, ipsi sibi repugnantia et contraria 
 dixerint ? haec est enim mendaciorum natura, ut cohaerere 
 non possint.

illorum autem traditio quia uera est, quadrat 
 undique ac sibi tota consentit et ideo persuadet, quia constanti 
 ratione subfulta est.

non igitur quaestus et commodi gratia 
 religionem istam conmenti sunt, quippe qui et praeceptis et re 
 ipsa eam uitam secuti sint, quae et uoluptatibus caret et 
 omnia quae habentur in bonis spernit, et qui non tantum pro 
 fide mortem subierint, sed etiam morituros esse se et scierint 
 et praedixerint et postea uniuersos qui eorum disciplinam secuti 
 essent acerba et nefanda passuros.

ipsum autem Christum 
 adfirmauit a Iudaeis fugatum collecta nongentorum hominum 
 manu latrocinia fecisse.

quis tantae auctoritati 
 audeat repugnare? credamus hoc plane, nam fortasse illi hoc 
 in somnis Apollo aliquis nuntiauit. tot semper latrones perierunt 
 et cottidie pereunt, utique multos et ipse damnasti: quis 
 eorum post crucem suam non dicam deus,

sed homo appellatus 
 est? uerum tu forsitan ex eo credidisti, quia uos homicidam . 
 Martem consecrastis ut deum: quod tamen non fecissetis, si 
 illum Ariopagitae in crucem sustulissent.

idem cum facta 
 eius mirabilia destrueret nec tamen negaret, uoluit ostendere 
 Apollonium uel paria uel etiam maiora fecisse. mirum 
 quod Apuleium praetermisit, cuius solent et multa et mira

 
 
 
 
 memorari.

cur igitur, o delirum caput, nemo Apollonium 
 pro deo colit? nisi forte tu solus, illo scilicet deo dignus, cum 
 quo te in sempiternum uerus deus puniet.

si magus Christus, 
 quia mirabilia fecit, peritior utique Apollonius, qui ut describis 
 cum Domitianus eum punire uellet, repente in iudicio 
 non conparuit. quam ille qui et conprehensus est et 
 cruci adfixus.

at enim ex hoc ipso fortasse insolentiam Christi 
 uoluit arguere, quod deum se constituerit, ut ille uerecundior 
 fuisse uideatur, qui cum maiora faceret, ut hic putat, tamen id 
 sibi non adrogauerit.

omitto nunc ipsa opera conparare, quia 
 in secundo et in superiore libro de fraude ac praestigiis artis 
 magicae dixi.

nego esse quemquam qui non optet in primis 
 id sibi post mortem contingere quod etiam reges maximi concupiscunt.

cur enim sibi homines sepulchra magnifica, cur 
 statuas, cur imagines conparant? cur aliquibus claris factis aut 
 etiam pro ciuibus morte suscepta student opiniones hominum 
 promereri? cur denique ipse ingenii tui monumentum hoc detestabile 
 stultitia tamquam caeno aedificatum constituere uoluisti, 
 nisi quod inmortalitatem de memoria nominis speras?

stultum 
 igitur est id putare Apollonium noluisse quod optaret 
 utique, si posset, quia nemo est qui inmortalitatem recuset, 
 maxime cum eum dicas et adoratum esse a quibusdam

 

 
 
 
 sicut deum et simulacrum eius sub Herculis Alexicaci 
 nomine constitutum ab Ephesiis etiam nunc honorari.

non potuit ergo post mortem deus credi, quia et hominem 
 et magum fuisse constabat, et ideo alieni nominis titulo 
 adfectauit diuinitatem, quia suo nec poterat nec audebat. noster 
 uero et potuit deus credi, quia magus non fuit, et creditus 
 est, quia uere fuit.

non in quit hoc dico, idcirco 
 Apollonium non haberi deum, quia noluerit, sed ut 
 appareat nos sapientiores esse, qui mirabilibus factis 
 non statim fidem diuinitatis adiunximus, quam uos, 
 qui ob exigua portenta deum credidistis.

non est 
 mirum si tu, qui a dei sapientia longe remotus es, nihil prorsus 
 intellegis eorum quae legisti, cum Iudaei, qui a principio 
 prophetas lectitauerant quibusque sacramentum dei fuerat adsignatum, 
 tamen quid legerent ignorauerint.

disce igitur, si 
 quid tibi cordis est, non idcirco a nobis deum creditum, quia 
 mirabilia fecit, sed quia uidimus in eo facta esse omnia quae 
 nobis adnuntiata sunt uaticinio prophetarum.

tecit mirabilia: 
 magum putassemus, ut et uos nunc putatis et Iudaei tunc

 
 
 
 putauerunt, si non illa ipsa facturum prophetae omnes uno 
 spiritu praedixissent.

itaque deum credimus non magis ex factis 
 operibusque mirandis quam ex illa ipsa cruce, quam uos sicut 
 canes lambitis, quoniam simul et illa praedicta est.

non îgitur 
 suo testimonio — cui enim de se dicenti potest credi? —, 
 sed prophetarum testimonio, qui omnia quae fecit ac passus 
 est multo ante cecinerunt, fidem diuinitatis accepit, quod neque 
 Apollonio neque Apuleio neque cuiquam magorum potuit 
 aut potest aliquando contingere.

cum igitur talia ignorantiae 
 suae deliramenta fudisset, cum ueritatem penitus excindere 
 conisus esset, ausus est libros suos nefarios ac dei hostes φιλαληθεῖς ; 
 adnotare.

o caecum pectus, o mentem Cimmeriis ut 
 aiunt tenebris atrorem! discipulus hic fortasse Anaxagorae 
 fuerit, cui niues atramentum fuerunt. atquin eadem caecitas 
 est et uero falsitatis et mendacio ueritatis nomen inponere. 
 uidelicet homo subdolus uoluit lupum sub ouis pelle celare, ut 
 fallaci titulo posset in retire lectorem.

uerum esto, inscitia hoc, 
 non malitia feceris: quam tandem nobis adtulisti ueritatem, 
 nisi quod adsertor deorum eos ipsos ad ultimum prodidisti?

prosecutus enim summi dei laudes, quem regem, quem 
 maximum, quem opificem rerum, quem fontem

 
 
 
 bonorum, quem parentem omnium, quem factorem altoremque uiuentium 
 confessus es, ademisti Ioui tuo regnum eumque 
 summa potestate depulsum in ministrorum numerum redegisti. 
 epilogus itaque te tuus arguit stultitiae uanitatis erroris.

adfirmas 
 enim deos esse et illos tamen subicis et mancipas ei 
 deo cuius religionem conaris euertere.

Hi ergo de quibus dixi cum praesente me ac dolente 
 sacrilegas suas litteras explicassent, et illorum superba inpietate 
 stimulatus et ueritatis ipsius conscientia et, ut ego arbitror, 
 deo, suscepi hoc munus, ut omnibus ingenii mei uiribus accusatores 
 iustitiae refutarem, non ut contra hos scriberem qui 
 paucis uerbis obteri poterant, sed ut omnes qui ubique idem 
 operis efficiunt aut effecerunt, uno semel inpetu profligarem.

non dubito enim quin et alii plurimi et multis in locis et non 
 modo Graecis, sed etiam Latinis litteris monumentum iniustitiae 
 suae struxerint. quibus singulis quoniam respondere non poteram, 
 sic agendam mihi hanc causam putaui, ut et priores cum 
 suis omnibus scriptis peruerterem et futuris omnem facultatem 
 scribendi aut respondendi amputarem. praebeant modo aures : 
 efficiam profecto ut quicumque ista cognouerit, aut suscipiat 
 quod ante damnauit aut, quod est proximum, deridere aliquando 
 desistat.

quamquam Tertullianus eandem causam plene perorauerit 
 in eo libro cui Apologeticum nomen est, tamen quoniam

 

 
 
 
 aliut est accusantibus respondere, quod in defensione aut negatione 
 sola positum est, aliut instituere, quod nos facimus, in 
 quo necesse est doctrinae totius substantiam contineri, non defugi 
 hunc laborem, ut inplerem materiam, quam Cyprianus 
 non est exsecutus in ea oratione, qua Demetrianum sicut 
 ipse ait oblatrantem atque obstrepentem ueritati redarguere 
 conatur.

qua materia non est usus ut debuit: non enim 
 scripturae testimoniis, quam ille utique uanam fictam commenticiam 
 putabat, sed argumentis et ratione fuerat refellendus.

nam cum ageret contra hominem ueritatis ignarum, dilatis 
 paulisper diuinis lectionibus formare hunc a principio tamquam 
 rudem debuit eique paulatim lucis principia monstrare, ne toto 
 lumine obiecto caligaret.

nam sicut infans solidi ac fortis 
 cibi capere uim non potest ob stomachi teneritudinem, sed 
 liquore lactis ac mollitudine alitur, donec firmatis uiribus uesci 
 fortioribus possit, ita et huic oportebat, quia nondum poterat 
 capere diuina, prius humana testimonia offerri id est philosophorum 
 et historicorum, ut suis potissimum refutaretur auctoribus.

quod quia ille non fecit raptus eximia eruditione diuinarum 
 litterarum, ut iis solis contentus esset quibus fides 
 constat, accessi deo inspirante, ut ego facerem et simul ut uiam 
 ceteris ad imitandum pararem.

ac si hortatu nostro docti

 

 
 
 
 homines ac diserti huc se conferre coeperint et ingenia sua 
 uimque dicendi in hoc ueritatis campo iactare maluerint, euanituras 
 breui religiones falsas et occasuram esse omnem philosophiam 
 nemo dubitauerit, si fuerit omnibus persuasum cum 
 hanc solam religionem, tum etiam solam ueram esse sapientiam. 
 sed euagatus sum longius quam uolebam.

Nunc reddenda est de iustitia proposita disputatio. quae 
 aut ipsa est summa uirtus aut fons est ipse uirtutis: quam 
 non modo philosophi quaesierunt, sed poetae quoque, qui priores 
 multo fuerunt et ante natum philosophiae nomen pro sapientibus 
 habebantur.

hi plane intellexerunt abesse hane a rebus 
 humanis eamque finxerunt offensam uitiis hominum cessisse terra 
 in caelumque migrasse. atque ut doceant quid sit iuste uiuere 
 — solent enim praecepta per ambages dare —, a Saturni temporibus, 
 quae illi uocant aurea, repetunt exempla iustitiae narrantque 
 in quo statu fuerit humana uita, dum illa in terra moraretur..

quod quidem non pro poetica nctione, sed pro uero habendum 
 est. Saturno enim regnante, nondum deorum cultibus institutis 
 nec adhuc illa gente ad diuinitatis opinionem consecrata, deus

 

 
 
 
 utique colebatur.

et ideo non erant neque dissensiones nequp 
 inimicitiae neque bella, 
 
 nondum uesanos rabies nudauerat enses, 
 
 ut Germanicus Caesar in Arateo loquitur carmine, 
 
 nec consanguineis fuerat discordia nota, 
 
 immo ne alienigenis quidem, sed neque ulli omnino gladii qui 
 nudarentur fuerunt.

quis enim praesente ac uigente iustitia 
 aut de tutela sui, cum nemo insidiaretur, aut de pernicie alterius 
 cogitaret, cum nemo quicquam concupisceret? 
 
 malebant tenui contenti uiuere cultu, 
 
 ut Cicero in suo narrat: quod est proprium nostrae religionis. 
 
 ne signare quidem aut partiri limite campum 
 fas erat: in medium quaerebant,

quippe cum deus communem omnibus terram dedisset, ut communem 
 degerent uitam, non ut rabida et furens auaritia sibi 
 omnia uindicaret, nec ulli deesset quod omnibus nasceretur.

quod poetae dictum sic accipi oportet, non ut existimemus nihil

 

 
 
 
 omnino tum fuisse priuati, sed more poetico figuratum, ut intellegamus 
 tam liberales fuisse homines, ut natas sibi fruges 
 non includerent nec soli absconditis incubarent, sed pauperes 
 ad communionem proprii laboris admitterent. 
 
 

 
 flumina iam lactis, iam flumina nectaris ibant .

nec mirum, cum promptuaria iustorum benigne paterent omnibus 
 nec auaritia intercipiens beneficia diuina famem sitimque 
 uulgo faceret, sed omnes aequaliter abundarent, cum habentes 
 non habentibus large copioseque donarent.

sed postquam 
 Saturnus a filio pulsus in Latiumque delatus est 
 
 arma Iouis fugiens et regnis exul ademptis, 
 

 cum iam populus uel noui regis metu uel sua sponte deprauatus 
 deum colere desisset regemque pro deo habere coepisset, 
 cum ipse propemodum parricida exemplo ceteris esset ad uiolandam 
 pietatem, 
 
 deseruit propere terras iustissima uirgo, 
 
 sed non, ut ait Cicero, 
 
 et Iouis in regno caelique in parte resedit .

quomodo enim poterat in eius regno residere aut commorari 

 

 

 
 
 
 qui patrem regno expulit, bello persecutus est, exulem toto 
 orbe iactauit? 
 
 ille malum uirus serpentibus addidit atris 
 praedarique lupos iussit, 
 
 id est odium et inuidiam et dolum hominibus inseuit, ut tam 
 essent quam serpentes uenenati, tam rapaces quam lupi.

quod 
 quidem uere faciunt ii qui iustos ac fideles deo persecuntur 
 dantque iudicibus saeuiendi aduersus innoxios potestatem.

fortasse 
 aliquid eiusmodi Iuppiter fecerit ad expugnandam tollendamque 
 iustitiam et idcirco efferasse serpentes ac lupos acuisse 
 tradatur. 
 
 tum belli rabies et amor successit habendi .

neque inmerito. sublata enim dei religione boni quoque ac 
 mali scientiam perdiderunt. sic hominibus intercidit communitas 
 uitae et diremptum est foedus societatis humanae.

tum 
 inter se manus conserere coeperunt et insidiari et gloriam sibi 
 ex humano sanguine conparare.

Quorum omnium malorum fons cupiditas erat, quae scilicet 
 ex contemptu uerae maiestatis erupit. non tantum enim 
 non participabant alios quibus aliquid afluebat, sed aliena quo- »

 

 

 
 
 
 que rapiebant in priuatum lucrum trahentes omnia, et quae 
 antea in usus omnium etiam singuli laborabant, in paucorum 
 domos conferebantur.

ut enim seruitio ceteros subiugarent, in 
 primis necessaria uitae subducere et colligere coeperunt eaque 
 firmiter conclusa seruare, ut beneficia caelestia facerent sua, 
 non propter humanitatem, quae nulla in eis erat, sed ut omnia 
 cupiditatis et auaritiae instrumenta conraderent.

leges etiam 
 sibi iustitiae nomine iniquissimas iniustissimasque sanxerunt, 
 quibus rapinas et auaritiam suam contra uim multitudinis tuerentur. 
 tantum igitur auctoritate, quantum uiribus aut opibus 
 aut malitia praeualebant.

et quoniam nullum in iis uestigium 
 iustitiae fuit, cuius officia sunt humanitas aequitas misericordia, 
 iam superba et tumida inaequalitate gaudebant altioresque se 
 ceteris hominibus satellitum comitatu et ferro et insigni ueste 
 faciebant.

hinc honores sibi et purpuras et fasces inuenerunt, 
 ut securium gladiorumque terrore subnixi quasi iure dominorum 
 perculsis ac pauentibus imperarent.

in hac condicione humanam 
 uitam rex ille constituit, qui debellato ac fugato parente 
 non regnum, sed impiam tyrannidem ui et hominibus armatis 
 occupauit et aureum illud iustumque saeculum sustulit coegitque 
 homines malos et inpios fieri uel ex hoc ipso, quod eos 
 auertit a deo ad se adorandum: quod terror insolentissimae

 

 

 

 

 
 
 
 potestatis expresserat.

quis enim non metueret eum quem 
 arma cingebant, quem ferri et gladiorum fulgor insuetus circumdabat? 
 aut cui parceret alieno qui ne patri quidem suo 
 pepercerat? quem uero metueret qui Titanum robustam et 
 excellentem uiribus gentem bello uicerat, occisione deleuerat?

quid mirum si omnis multitudo insolito metu pressa in unius 
 adulationem concesserat? hunc uenerabantur, huic honorem 
 maximum deferebant.

et quoniam mores ac uitia regis imitari 
 genus obsequii iudicatur, abiecerunt omnes pietatem, ne 
 exprobrare regi scelus uiderentur, si pie uiuerent.

sic adsidua 
 imitatione corrupti diuinum fas reliquerunt et paulatim male 
 uiuendi consuetudo mos factus est. nec iam quicquam ex 
 antecedentis saeculi pio atque optimo statu mansit, sed explosa 
 iustitia et ueritatem secum trahens reliquit hominibus errorem 
 ignorantiam caecitatem.

inprudenter igitur poetae, qui eam 
 confugisse cecinerunt ad Iouis regnum. si enim saeculo quod 
 uocant aureum iustitia in terra fuit, a Ioue utique pulsa est, 
 qui aureum saeculum commutauit.

saeculi autem commutatio 
 et expulsio iustitiae nihil aliut ut dixi quam desertio diuinae 
 religionis putanda est, quae sola efficit ut homo hominem 
 carum habeat eumque sibi fraternitatis uinculo sciat esse

 

 

 

 

 
 
 
 constrictum, siquidem pater idem omnibus deus est, ut dei 
 patrisque communis beneficia cum iis qui non habent partiatur, 
 nulli noceat, nullum premat, non forem claudat hospiti, non 
 aurem precanti, sed sit largus beneficus liberalis: quas 
 regias esse laudes Tullius existimauit.

haec est profecto 
 iustitia et hoc aureum saeculum, quod Ioue primum regnante 
 corruptum, mox et ipso et omni eius progenie consecrata deorumque 
 multorum suscepto cultu fuerat omne sublatum.

Sed deus ut parens indulgentissimus adpropinquante ultimo 
 tempore nuntium misit, qui uetus illut saeculum fugatamque 
 iustitiam reduceret, ne humanum genus maximis et perpetuis 
 agitaretur erroribus.

rediit ergo species illius aurei temporis 
 et reddita quidem terrae, sed paucis adsignata iustitia est, quae 
 nihil aliut est quam dei unici pia et religiosa cultura.

sed 
 moueat aliquem fortasse, cur si haec sit iustitia, non omni 
 humano generi sit data nec in eam multitudo uniuersa consenserit. 
 magnae hoc disputationis est, cur a deo, cum iustitiam 
 terrae daret, sit retenta diuersitas: quod et alio loco declaraui 
 et ubicumque opportune inciderit explicabitur.

nunc designare 
 id breuissime satis est, uirtutem aut cerni non posse, nisi 
 habeat uitia contraria, aut non esse perfectam, nisi exerceatur 
 aduersis.

hanc enim deus bonorum ac malorum uoluit esse 
 distantiam, ut qualitatem boni ex malo sciamus, item mali ex

 

 

 

 

 

 
 
 bono: nec alterius ratio intellegi sublato altero potest. deus 
 ergo non exclusit malum, ut ratio uirtutis constare posset.

quomodo enim patientia uim suam nomenque retineret, si nihil 
 esset quod pati cogeremur? quomodo laudem mereretur deuota 
 deo suo fides, nisi esset aliquis qui a deo uellet auertere? 
 nam ideo potentiores esse iniustos permisit, ut cogere ad malum 
 possent, ideo plures, ut uirtus esset pretiosa, quod rara 
 est. quod quidem ipsum Quintilianus egregie ac breuiter 
 ostendit in Capite obuoluto.

nam quae inquit uirtus 
 esset innocentia, nisi laudem raritas dedisset? uerum 
 quia natura sic conparatum est, ut odium cupiditas 
 ira in id quod incubuerunt agant caecos, supra 
 hominem uidetur culpa uacare. alioquin si natura 
 pares omnibus adfectus dedisset, pietas nihil erat.

hoc quam uerum sit, docet necessitas ipsa rationis. si enim 
 uirtus est malis ac uitiis fortiter repugnare, apparet sine malo 
 ac uitio nullam esse uirtutem. quam deus ut absolutam perfectamque 
 redderet, retinuit id quod erat ei contrarium, cum quo 
 depugnare posset:

agitata enim malis quatientibus stabilitatem 
 capit et quanto frequenter inpellitur, tanto firmiter roboratur.

haec nimirum causa efficit ut quamuis sit hominibus

 

 

 
 
 
 missa iustitia, tamen aureum saeculum non esse dicatur, quia 
 malum non sustulit, ut retineret diuersitatem, quae sacramentum 
 diuinae religionis continet sola.

Qui ergo putant iustum esse neminem, ante oculos habent 
 iustitiam, sed eam nolunt cernere. quid est enim cur illam 
 uel in carminibus uel in omni sermone describant conquerentes 
 eius absentiam, cum sit facillimum bonos esse, si uelint?

quid nobis inanem iustitiam depingitis et optatis cadere de 
 caelo tamquam in aliquo simulacro figuratam? ecce in conspectu 
 uestro est: suscipite si potestis eamque in domicilio 
 uestri pectoris conlocate, nec difficile aut alienum a temporibus 
 existimetis.

estote aequi ac boni, et sequetur uos sua sponte 
 iustitia quam quaeritis. deponite omnem malam cogitationem 
 de cordibus uestris, et statim uobis tempus illut aureum reuertetur: 
 quod aliter consequi non potestis, quam si deum uerum 
 colere coeperitis.

uos autem manente cultu deorum iustitiam 
 desideratis m terra, quod fieri nullo pacto potest. sed ne tum 
 quidem potuit, cum putatis, quia nondum natis diis istis quos 
 inpie colitis necesse est unius dei cultum fuisse per terram, 
 eius scilicet qui execratur malitiam exigitque bonitatem, cuius 
 templum est non lapides aut lutum, sed homo ipse, qui figuram 
 dei gestat: quod templum non auri et gemmarum donis corruptibilibus, 
 sed aeternis uirtutum muneribus ornatur.

discite 
 igitur, si quid uobis reliquae mentis est, homines ideo malos et 
 iniustos esse, quia dii coluntur, et ideo mala omnia rebus humanis 
 cottidie ingrauescere, quia deus mundi huius effector et

 
 
 
 gubernator derelictus est, quia susceptae sunt contra quam 
 fas est inpiae religiones, postremo quia ne coli quidem uel a 
 paucis deum sinitis.

quodsi solus deus coleretur, non essent 
 dissensiones et bella, cum scirent homines unius se dei filios 
 esse ideoque diuinae necessitudinis sacro et inuiolabili uinculo 
 copulatos, nullae fierent insidiae, cum scirent cuiusmodi poenas 
 deus animarum interfectoribus praepararet, qui clandestina scelera 
 et ipsas etiam cogitationes peruidet, non essent fraudes 
 et rapinae, si deo praecipiente didicissent et suo et paruo esse 
 contenti, ut fragilibus et caducis solida et aeterna praeferrent,

non essent adulteria et stupra et mulierum prostitutiones, 
 si esset omnibus notum damnari a deo quidquid adpetitur 
 ultra generandi cupiditatem, nec feminam necessitas cogeret 
 pudorem suum profanare, ut uictum sibi obscenissimum quaerat, 
 cum et mares libidinem continerent et habentium pia et 
 religiosa conlatio non habentibus subueniret:

non essent igitur, 
 ut dixi, haec omnia in terris mala, si ab omnibus in legem 
 dei coniuraretur, si ab uniuersis fierent quae unus noster populus 
 operatur. quam beatus esset quamque aureus humanarum 
 rerum status, si per totum orbem mansuetudo et pietas et pax 
 et innocentia et aequitas et temperantia et fides moraretur!

demque ad regendos homines non opus esset tam multis et 
 tam uariis legibus, cum ad perfectam innocentiam dei lex una

 

 
 
 
 sufficeret, neque carceribus neque gladiis praesidum neque 
 terrore poenarum, cum praeceptorum caelestium salubritas humanis 
 pectoribus infusa ultro ad iustitiae opera homines erudiret. 
 nunc autem mali sunt ignoratione recti ac boni.

quod quidem Cicero uidit. disputans enim de legibus sicut 
 una inquit eademque natura mundus omnibus partibus 
 inter se congruentibus cohaeret ac nititur, sic omnes 
 homines inter se natura confusi prauitate dissentiunt 
 neque se intellegunt esse consanguineos et subiectos 
 omnes sub unam eandemque tutelam: quod si teneretur, 
 deorum profecto uitam homines uiuerent.

uniuersa 
 igitur mala, quibus humanum genus se ipsum inuicem 
 conficit, iniustus atque inpius deorum cultus induxit. nec enim 
 poterant retinere pietatem qui communem omnium patrem 
 +deum tamquam perfidi ac rebelles liberi abnegassent.

Nonnumquam tamen sentiunt se malos esse et ueterum 
 saeculorum statum laudant et de suis moribus meritisque 
 coniectant abesse iustitiam: quam obuersantem oculis suis 
 non tantum non suscipiunt nec adgnoscunt, uerum etiam uiolenter 
 oderunt et persecuntur et exterminare contendunt.

fingamus 
 hanc interim non esse iustitiam quam nos sequimur: 
 quomodo si illa uenerit quam ueram putant, eam recipient? 
 qui laniant et occidunt eos quos et ipsi fatentur imitatores esse 
 iustorum, quia bona operentur et iusta, cum si tantummodo 
 malos occiderent, digni essent ad quos iustitia non ueniret: 
 cui nulla fuit alia causa linquendi terram quam humani cruoris 
 effusio.

quanto magis, cum pios interficiant et ipsos iustitiae 
 sectatores pro hostibus ducant, immo uero plus quam pro hostibus? 
 quibus utique, cum animas eorum et opes et liberos 
 ferro et igni adpetant, tamen parcitur uictis et est locus inter 
 arma clementiae, aut si adeo saeuiri placuit, nihil plus in eos 
 fit quam ut occidantur uel in seruitutem abducantur.

hoc 
 uero inenarrabile est quod fit aduersus eos qui malefacere 
 nesciunt, et nulli nocentiores habentur quam qui sunt ex omnibus 
 innocentes. audent igitur homines inprobissimi iustitiae 
 facere mentionem, qui feras inmanitate uincunt, qui placidissimum 
 dei gregem uastant

 

 

 
 
 
 
 lupi ceu 
 raptores atra in nebula, quos inproba uentris 
 exegit caecos rabies .

uerum hos non uentris, sed cordis rabies efferauit nec atra in 
 nebula, sed aperta praedatione grassantur nec eos umquam 
 conscientia scelerum reuocat, ne sanctum ac pium nomen iustitiae 
 ore illo uiolent quod cruore innocentium tamquam rictus 
 bestiarum madet.

huius tanti et tam pertinacis odii quam 
 potissimum causam esse dicamus? utrumne ueritas odium 
 parit, ut ait poeta quasi diuino spiritu instinctus, an erubescunt 
 coram iustis et bonis esse nequam, an potius utrumque? 
 nam et ueritas ideo semper inuisa est, quod is qui peccat uult 
 habere liberum peccandi locum nec aliter se putat malefactorum 
 uoluptate securius perfrui posse, quam si nemo sit cui delicta 
 non placeant.

ergo tamquam scelerum et malitiae suae testes 
 extirpare funditus nituntur et tollere grauesque sibi putant, 
 tamquam uita eorum coarguatur.

cur enim sint aliqui intempestiue 
 boni, qui corruptis moribus publicis conuicium bene 
 uiuendo faciant? cur non omnes sint aeque mali rapaces inpudici 
 adulteri periuri cupidi fraudulenti? quin potius auferantur 
 quibus coram male uiuere pudet, qui peccantium frontem 
 etsi non uerbis, quia tacent, tamen ipso uitae genere dissimili 
 feriunt et uerberant. castigare enim uidetur quicumque dissentit.

nec est magnopere mirandum, si aduersus homines ista hunt, 
 cum aduersus ipsum deum propter eandem causam insurrexerit

 

 
 
 
 etiam populus in spe constitutus nec dei nescius, sequiturque 
 iustos eadem necessitas quae ipsum iustitiae uiolauit auctorem.

uexant ergo et exquisitis poenarum generibus excruciant parumque 
 habent interficere quos oderunt, nisi etiam crudelitas corporibus 
 inludat.

si qui autem doloris uel mortis metu uel 
 suapte perfidia caeleste sacramentum deseruerint et ad funesta 
 sacrificia consenserint, eos laudant et honoribus mact.ant, ut 
 eorum exemplo ceteros inliciant.

qui autem magni aestimauerint 
 fidem cultoresque se dei non abnegauerint, in eos uero 
 totis carnificinae suae uiribus, ueluti sanguinem sitiant, incumbunt 
 et desperatos uocant, quia corpori suo minime parcunt: 
 quasi quicquam desperatius esse possit quam torquere ac dilaniare 
 eum quem scias esse innocentem.

adeo nec pudor ullus 
 aput eos superest a quibus abest omnis humanitas et retorquent 
 in homines iustos conuicia sibi congruentia.

inpios enim uocant, 
 ipsi scilicet pii et ab humano sanguine abhorrentes, cum si 
 et actus suos considerent et illorum quos tamquam inpios 
 damnant, iam intellegant quam mendaces sint et iis omnibus 
 quae aduersus bonos aut dicunt aut faciunt digniores.

non

 

 

 
 
 
 enim de nostro, sed ex illorum numero semper existunt qui 
 uias obsideant armati, maria praedentur, uel si palam grassari 
 non licuit, uenena clam temperent, qui uxores necent, ut dotes 
 earum lucrentur, aut maritos, ut adulteris nubant, qui natos 
 ex se pueros aut strangulent aut, si nimium pii fuerint, exponant, 
 qui libidines incestas nec a filia nec sorore nec:

matre nec sacerdote contineant, qui aduersus ciues suos 
 patriamque coniurent, qui nec culleum metuant, qui denique 
 sacrilegia committant et deorum quos colunt templa despolient, 
 et, ut quae levia sunt atque usitata dicamus, qui hereditates 
 captent, testamenta supponant, iustos heredes uel auferant uel 
 excludant, qui corpora sua libidinibus prostituant,

qui demque 
 inmemores quid nati sint, cum feminis patientia certent, 
 qui sanctissimam quoque corporis sui partem contra fas omne 
 polluant ac profanent, qui uirilia sua ferro metant et, quod 
 est sceleratius, ut sint religionis antistites, qui ne uitae quidem 
 suae parcant, sed extinguendas publice animas suas uendant, 
 qui si iudices sedeant, aut inmeritos perdant mercede corrupti 
 aut noxios inpune dimittant, qui caelum quoque ipsum ueneficiis 
 adpetant, tamquam illorum malitiam terra non capiat:

haec, inquam, et his plura scelera utique ab iis fiunt qui deos 
 colunt. quis inter haec tot et tanta iustitiae locus est? et 
 ego de multis pauca collegi, non ut arguerem, sed ut ostenderem.

qui uolet scire omnia, Senecae libros in manum 
 sumat, qui morum uitiorumque publicorum et descriptor uerissimus 
 et insectator acerrimus fuit.

sed et Lucilius tenebrosam 
 istam uitam circumscripte breuiterque depinxit his uersibus: 
 
 nunc uero a mani ad noctem, festo atque profesto, 
 totus item pariterque die populusque patresque 
 iactare indu foro se omnes, decedere nusquam, 
 uni se atque eidem studio omnes dedere et arti, 
 uerba dare ut caute possint, pugnare dolose; 
 blanditia certare, bonum simulare uirum se; 
 insidias facere, ut si hostes sint omnibus omnes .

nostro autem populo quid horum potest obici, cuius omnis 
 religio est sine scelere ac sine macula uiuere?

cum igitur 
 uideant se ac suos ea quae diximus gerere, nostros autem nihil 
 aliut operari nisi aecum et bonum, poterant, si quid saperent, 
 ex hoc intellegere et illos qui bonum faciunt pios esse et se 
 inpios qui nefanda committunt.

neque enim fieri potest ut : 
 qui in omnibus uitae suae actibus non errant, in ipsa summa 
 errent, hoc est in religione, quae rerum omnium caput est:

inpietas enim suscepta in eo quod est summum per cetera 
 uniuersa sequeretur. aeque fieri non potest ut ipsi qui errant 
 in omni uita, non et in religione fallantur, quoniam pietas in 
 summo regulam tenens tenorem suum seruaret in ceteris. ita 
 fit ut in utraque parte de condicione rerum quae geruntur 
 qualis sit summa ipsa noscatur.

Operae pretium est cognoscere illorum pietatem, ut ex 
 ns quae clementer ac pie faciunt possit intellegi, qualia sint 
 quae ab iis contra iura pietatis geruntur.

ac ne quem uidear 
 inclementer incessere, aliquam mihi personam poeticam sumam, 
 quae sit uel maximum pietatis exemplum.

aput Maronem 
 rex ille, 
 
 quo iustior alter 
 nec pietate fuit nec bello maior et armis, 
 
 quae nobis documenta iustitiae protulit?

 

 
 
 
 
 uinxerat et post terga manus, quos mitteret umbris 
 inferias, caeso sparsurus sanguine flammas.

quid potest hac pietate ... clementius, quam mortuis humanas 
 uictimas immolare et ignem cruore hominum tamquam 
 oleo pascere?

sed fortasse hoc non ipsius uitium fuerit, sed : 
 poetae, qui insignem pietate uirum insigni scelere foedauerit. 
 ubi est igitur, o poeta, pietas illa quam saepissime laudas? 
 ecce pius Aeneas 
 
 Sulmone creatos 
 quattuor hic iuuenes, totidem quos educat Ufens, 
 uiuentis rapit, inferias quos immolet umbris 
 captiuoque rogi perfundat sanguine flammas.

cur ergo dicebat eodem ipso tempore quo uinctos homines ad 
 immolationem mittebat: 

 
 equidem et uiuis concedere uellem, 
 
 cum uiuos quos habebat in potestate uice pecudum iuberet

 

 
 
 
 occidi?

sed haec, ut dixi, culpa non illius fuit, qui litteras fortasse 
 non didicerat, sed tua: qui cum esses eruditus, ignorasti 
 tamen quid esset pietas, et illut ipsum quod nefarie, quod detestabiliter 
 fecit, pietatis esse officium credidisti; uidelicet ob 
 hoc unum pius uocatur, quod patrem dilexit.

quid quod 
 bonus Aeneas haut aspernanda precantis trucidauit? adiuratus 
 enim per eundem patrem et spes surgentis Iuli, 
 nequaquam pepercit furiis accensus et ira.

quisquamne 
 igitur hunc putet aliquid in se uirtutis habuisse, qui et furore 
 tamquam stipula exarserit et manium patris per quem rogabatur 
 oblitus iram frenare non quiuerit? nullo igitur modo 
 pius, qui non tantum non repugnantes, sed etiam precantes 
 interemit.

dicet hic aliquis: quae ergo aut ubi aut qualis est 
 pietas?* nimirum aput eos qui bella nesciunt, qui concordiam 
 cum omnibus seruant, qui amici sunt etiam inimicis, qui omnes 
 homines pro fratribus diligunt, qui cohibere iram sciunt omnemque 
 animi furorem tranquilla moderatione lenire.

quanta igitur 
 caligo, quanta tenebrarum et errorum nubes hominum 
 pectora obduxit, qui cum se maxime pios putant, tum maxime 
 fiunt inpii? quanto enim religiosius terrenis istis simulacris 
 inseruiunt, tanto magis scelerati aduersus nomen uerae diuinitatis 
 exsistunt.

itaque pro merito inpietatis suae grauioribus 

 

 
 
 
 malis saepe negantur: quorum causam quia nesciunt, fortunae 
 culpa omnis adscribitur, et locum inuenit Epicuri philosophia 
 nihil ad deos pertinere censentis nec gratia eos tangi nec ira 
 moueri, quia et contemptores eorum saepe uideant beatos et 
 cultores saepe miseros.

quod eo nt quia cum religiosi uideantur 
 et natura boni, nihil tale creduntur mereri quale saepe 
 patiuntur. consolantur se tamen accusatione fortunae nec sentiunt 
 quod si esset ulla, cultoribus suis numquam noceret.

merito igitur huiusmodi pietatem poena consequitur et offensa 
 diuinitas scelere hominum praue religiosorum graui eos infortunio 
 mactat: qui licet sanctis moribus uiuant in summa fide 
 atque innocentia, tamen quia deos colunt, quorum ritus inpios 
 ac profanos deus uerus odio habet, a iustitia et a nomine uerae 
 pietatis alieni sunt.

nec est difficile docere cur deorum cultores 
 boni et iusti esse non possint. quomodo enim sanguine 
 abstinebunt qui colunt cruentos deos Martem atque Bellonam? 
 quomodo aut parentibus parcent qui expulsorem patris sui Iouem 
 aut natis ex se infantibus qui Saturnum? quomodo pudicitiam 
 tuebuntur qui colunt deam nudam et adulteram et quasi aput 
 deos prostitutam?

quomodo se rapinis et fraudibus abstinebunt 
 qui Mercuri furta nouerunt docentis non fraudis esse decipere, 
 sed astutiae? quomodo libidines cohercebunt qui Iouem 
 Herculem Liberum Apollinem ceterosque uenerantur, quorum

 

 
 
 
 adulteria et stupra in mares et feminas non tantum doctis 
 nota sunt, sed exprimuntur etiam in theatris atque cantantur, 
 ut sint omnibus notiora?

possuntne inter haec iusti esse hommes, 
 qui etiamsi natura sint boni, ab ipsis tamen diis erudiantur 
 ad iniustitiam? ad placandum enim deum quem colas 
 iis rebus opus est, quibus illum gaudere ac delectari scias.

sic fit ut uitam colentium deus pro qualitate numinis sui formet, 
 quoniam religiosissimus est cultus imitari.

iis igitur hominibus qui deorum suorum moribus congruunt. 
 quia grauis est et acerba iustitia, eandem inpietatem 
 suam qua in ceteris rebus utuntur, aduersus iustos uiolenter exercent, 
 nec inmerito a prophetis bestiae nominantur.

praeclare 
 itaque M. Tullius: etenim si nemo est inquit quin emori 
 malit quam conuerti in aliquam figuram bestiae, quamuis 
 hominis mentem sit habiturus, quanto est miserius 
 in hominis figura animo esse efferato? mihi quidem 
 tanto uidetur, quanto praestabilior est animus 
 corpore.

aspernantur itaque corpora beluarum, quibus sunt 
 ipsi saeuiores, sibique adeo placent, quod homines nati sint, 
 quorum nihil nisi lineamenta et summam figuram gerunt.

nam quis Caucasus, quae India, quae Hyrcania tam inmanes, 
 tam sanguinarias umquam bestias aluit? quoniam ferarum 
 omnium rabies usque ad uentris satietatem furit fameque sedata 
 protinus conquiescit.

ilia, illa est uera bestia, cuius 
 una iussione 
 
 funditur ater ubique cruor: crudelis ubique 
 luctus, ubique pauor et plurima mortis imago .

nemo huius tantae beluae inmanitatem potest pro merito describere, 
 quae uno loco recubans tamen per totum orbem ferreis 
 dentibus saeuit et non tantum artus hominum dissipat, 
 sed et ossa ipsa comminuit et in cineres furit, ne quis extet 
 sepulturae locus: quasi uero id adfectent qui deum confitentur; 
 ut ad eorum sepulchra ueniatur, ac non ut ipsi ad deum ueniant.

quaenam illa feritas, quae rabies, quae insania est 
 lucem uiuis, terram mortuis denegasse? dico igitur nihil esse 
 miserius iis hominibus quos ministros furoris alieni, quos satellites 
 inpiae iussionis necessitas aut inuenit aut fecit.

non 
 enim honor ille aut prouectio dignitatis fuit, sed hominis 
 damnatio ad carnificinam, dei uero ad poenam sempiternam.

quae autem per totum orbem singuli gesserint, enarrare inpossibile 
 est. quis enim uoluminum numerus capiet tam infinita, 
 tam uaria genera crudelitatis V accepta enim potestate

 

 
 
 
 pro suis moribus quisque saeuiuit.

alii prae nimia timiditate 
 plus ausi sunt quam iubebantur, alii suo proprio aduersus 
 iustos odio, quidam naturali mentis feritate, nonnulli, 
 ut placerent et hoc officio uiam sibi ad altiora munirent; aliqui 
 ad occidendum praecipites extiterunt, sicut unus in Phrygia, qui 
 uniuersum populum cum ipso pariter conuenticulo concremauit. 
 sed hic quanto saeuior, tanto clementior inuenitur:

illut uero 
 pessimum genus est cui clementiae species falsa blanditur, ille 
 grauior, ille saeuior est carnifex qui neminem statuit occidere.

itaque dici non potest huiusmodi iudices quanta et quam grauia 
 tormentorum genera excogitauerint, ut ad effectum propositi 
 sui peruenirent.

haec autem non tantum ideo faciunt, ut 
 gloriari possint nullum se innocentium peremisse — nam et ipse 
 audiui aliquos gloriantes quod administratio sua in hac parte 
 fuerit incruenta —, sed et inuidiae causa, ne aut ipsi uincantur 
 aut illi uirtutis suae gloriam consequantur.

itaque in elcogitandis 
 poenarum generibus nihil aliut quam uictoriam cogitant: 
 sciunt enim certamen esse illud et pugnam.

uidi ego in 
 Bithynia praesidem gaudio mirabiliter elatum tamquam barbarorum 
 gentem aliquam subegisset, quod unus qui per biennium 
 magna uirtute restiterat, postremo cedere uisus esset.

contendunt 
 igitur ut uincant et exquisitos dolores corporibus inmittunt 
 et nihil aliut deuitant quam ut ne torti moriantur:

 

 

 

 
 
 
 quasi uero mors tantummodo beatos faciat ac non etiam tormenta 
 quanto fuerint grauiora, tanto maiorem uirtutis gloriam 
 pariant.

illi autem pertinaci stultitia iubent curam tortis diligenter 
 adhiberi, ut ad alios cruciatus membra renouentur et 
 reparetur nouus sanguis ad poenam. quid tam pium, tam beneficum, 
 tam humanum fieri potest? non curassent tam sollicite 
 quos amarent.

haec est deorum disciplina, ad haec opera 
 cultores suos erudiunt, haec sacra desiderant. quin etiam sceleratissimi 
 homicidae contra pios iura inpia condiderunt: nam et 
 constitutiones sacrilegae et disputationes iuris peritorum leguntur 
 iniustae.

Domitius de officio proconsulis libro septimo rescripta 
 principum nefaria collegit, ut doceret quibus poenis adfici 
 oporteret eos qui se cultores dei confiterentur.

Quid iis facias qui ius uocant carnificinas ueterum tyrannorum 
 aduersus innocentes rabide saeuientium? et cum sint 
 iniustitiae crudelitatisque doctores, iustos se tamen ac prudentes 
 uideri uolunt, caeci et hebetes et rerum et ueritatis ignari.

adeone uobis, o perditae mentes, inuisa iustitia est, ut eam 
 summis sceleribus adaequetis? adeone. aput uos perit innocentia, 
 ut ne morte quidem simplici dignam iudicetis, sed supra 
 omnia facinora habeatur nullum facinus admittere pectusque

 

 
 
 
 parum ab omni sceleris contagione praestare?

et quoniam 
 communiter cum deorum cultoribus loquimur, liceat per uos 
 bene facere uobiscum: haec est enim lex nostra, hoc opus, 
 haec religio. si uobis sapientes uidemur, imitamini, si stulti, 
 contemnite aut etiam ridete, si libet: nobis enim stultitia 
 nostra prodest. quid laceratis? quid adfligitis?

non inuidemus 
 sapientiae uestrae: hanc stultitiam malumus, hanc amplectimur, 
 hoc nobis credimus expedire, ut uos diligamus et in uos ipsos 
 qui odistis omnia conferamus.

est apud Ciceronem non abhorrens 
 a uero locus in ea disputatione quae habetur a Furio 
 contra iustitiam. quaero inquit, si duo sint, quorum alter. 
 optimus uir, aequissimus, summa iustitia, singulari 
 fide, alter insigni scelere et audacia, et si in eo sit 
 errore ciuitas, ut bonum illum uirum sceleratum facinerosum 
 nefarium putet, contra autem (eum) qui sit 
 inprobis simus, elxistimet esse summa probitate ac fide, 
 proque hac opinione omnium ciuium bonus ille uir uexetur 
 rapiatur, manus ei denique auferantur, effodiantur 
 oculi, damnetur uinciatur uratur exterminetur egeat,

postremo iure etiam optimo omnibus miserrimus esse 
 uideatur, contra autem ille inprobus laudetur colatur, 
 ab omnibus diligatur, omnes ad eum honores, omnia

 

 

 
 
 
 imperia, omnes opes, omnes undique copiae conferantur, 
 uir denique optimus omnium existimatione et 
 dignissimus omni fortuna iudicetur: quis tandem erit 
 tam demens qui dubitet utrum se esse malit?

profecto 
 quasi diuinaret quae nobis mala et quo modo euentura essent 
 propter iustitiam, hoc posuit exemplum. haec enim populus 
 noster patitur omnia errantium prauitate.

ecce in eo est 
 errore ciuitas uel potius orbis ipse totus, ut bonos et iustos 
 uiros tamquam malos et impios persequatur excruciet damnet 
 occidat.

nam quod ait neminem esse tam dementem 
 qui dubitet utrum se esse malit, ille quidem ut is qui 
 contra iustitiam disserebat, hoc sensit, malle sapientem malum 
 esse cum bona existimatione quam bonum cum mala.

a nobis 
 autem absit haec amentia, ut falsum uero anteponamus. an 
 boni nostri qualitas ex populi pendebit erroribus quam ex conscientia 
 nostra et iudicio dei? aut aliqua nos felicitas inliciet 
 umquam, ut non potius ueram bonitatem cum omni malo 
 quam falsam cum omni prosperitate malimus?

sua sibi habeant regna reges, suas diuitias diuites, 
 
 ut loquitur Plautus, suam uero prudentiam prudentes: relinquant 
 nobis stultitiam nostram, quam uel ex hoc apparet esse 
 sapientiam quod eam nobis inuident.

quis enim stulto inuideat 
 nisi qui ipse sit stultissimus? illi autem non sunt adeo

 

 

 

 
 
 
 stulti ut stultis inuideant, sed ex eo quod accurate, quod sollicite 
 persecuntur, stultos non esse concedunt.

cur enim tam 
 crudeliter saeuiant nisi quia metuunt, ne in dies inualescente 
 iustitia cum diis suis cariosis relinquantur? si ergo cultores 
 deorum sapientes sunt et nos stulti, quid metuant ne sapientes 
 inliciantur a stultis?

Cum autem noster numerus semper de deorum cultoribus 
 augeatur, numquam uero, ne in ipsa quidem persecutione 
 minuatur — quoniam peccare homines et inquinari sacrificio 
 possunt, auerti autem non possunt a deo: ualet enim ui sua 
 ueritas — quis est tandem tam excors tamque caecus quin 
 uideat in utra sit parte sapientia?

sed illi malitia et furore 
 caecantur, ne uideant, stultosque esse arbitrantur qui cum 
 habeant in potestate supplicia uitare, cruciari tamen et emori 
 malunt, cum possint ex eo ipso peruidere non esse stultitiam 
 in quam tanta hominum milia per orbem totum una et pari 
 mente consentiant.

si enim feminae sexus innrmitate labuntur 
 - nam interdum isti muliebrem aut anilem superstitionem 
 uocant — uiri certe sapiunt. si pueri, si adulescentes inprouidi 
 sunt per aetatem, maturi certe ac senes habent stabile 
 iudicium.

si una ciuitas desipit, ceterae utique innumerabiles 
 stultae esse non possunt. si una prouincia, una natio

 
 
 
 prudentia caret, ceteras omnes habere intellegentiam recti necesse 
 est.

cum uero ab ortu solis usque ad occasum lei diuina 
 suscepta sit et omnis sexus, omnis aetas et gens et regio unis 
 ac paribus animis deo seruiat, eadem sit ubique patientia, idem 
 contemtus mortis, intellegere debuerant aliquid in ea re esse 
 rationis quod non sine causa usque ad mortem defendatur, 
 aliquid fundamenti ac soliditatis quod eam religionem non 
 tantum iniuriis et uexatione non soluat, sed augeat semper et 
 faciat firmiorem.

nam et in hoc quoque illorum malitia conuincitur, 
 quod euertisse se funditus religionem dei opinantur, si 
 homines inquinauerint, cum et deo satisfacere liceat et nullus 
 sit tam malus dei cultor quin data facultate ad placandum 
 deum reuertatur et quidem deuotione maiore.

peccati enim 
 conscientia et metus poenae religiosiorem facit et semper 
 multo firmior est fides quam reponit paenitentia.

si ergo ipsi 
 cum deos sibi arbitrantur iratos, tamen donis et sacrificiis 
 et odoribus placari eos credunt, quid est tandem cur deum 
 nostrum tam inmitem, tam inplacabilem putent, ut uideatur is 
 iam Christianus esse non posse qui diis eorum coactus inuitusque 
 libarit? nisi forte contaminatos semel putant animum 
 translaturos, ut sua sponte iam facere incipiant quod per tormenta 
 fecerunt.

quis id officium libens obeat quod ab iniuria 
 coepit? quis cum uideat laterum suorum cicatrices, non

 

 
 
 
 magis oderit deos, propter quos aeterna poenarum insignia et 
 inpressas uisceribus suis notas gestet?

ita fit ut data diuinitus 
 pace et qui fugerunt uniuersi redeant et alius propter 
 miraculum uirtutis nouus populus accedat.

nam cum uideat 
 uulgus dilacerari homines uariis tormentorum generibus et 
 inter fatigatos carnifices inuictam tenere patientiam, existimant, 
 id quod res est, nec consensum tam multorum nec perseuerantiam 
 morientium uanam esse nec ipsam patientiam sine 
 deo cruciatus tantos posse superare.

latrones et robusti corporis 
 uiri eiusmodi lacerationes perferre non queunt, exclamant 
 et gemitus edunt, uincuntur enim dolore, quia deest illis inspirata 
 patientia: nostri autem, ut de uiris taceam, pueri et 
 mulierculae tortores suos taciti uincunt et exprimere illis gemitum 
 nec ignis potest.

eant Romani et Mucio glorientur 
 aut Regulo, quorum alter necandum se hostibus tradidit, quod 
 captiuum puduit uiuere, alter ab hostibus deprehensus cum 
 uideret mortem se uitare non posse, manum foco iniecit, ut pro 
 facinore suo satisfaceret hosti quem uoluit occidere, eaque poena 
 ueniam quam non meruerat accepit:

ecce sexus infirmus et 
 fragilis aetas dilacerari se toto corpore urique perpetitur non 
 necessitate, quia licet uitare si uelint, sed uoluntate, quia confidunt 
 deo.

haec est uera uirtus, quam philosophi quoque 

 

 

 
 
 
 gloriabundi non re, sed uerbis inanibus iactant disserentes 
 nihil esse tam congruens uiri sapientis grauitati atque constantiae 
 quam nullis terroribus de sententia et proposito posse depelli, 
 sed tanti esse cruciari et emori, ne fidem prodat, ne ab 
 officio discedat, ne metu mortis aut dolore acerbo subactus 
 aliquid faciat iniustum:

nisi forte delirare illis uidetur Flaccus 
 in lyricis, cum dicit: 
 
 iustum et tenacem propositi uirum 
 non ciuium ardor praua iubentium, 
 uon uultus instantis tyranni 
 mente quatit solida.

quo nihil uerius dici potest, si hoc ad eos referatur qui nullos, 
 cruciatus, nullam mortem recusant, ne a fide iustitiaque declinent, 
 qui non tyrannicas iussiones, non praesidum gladios 
 tremunt, quominus ueram et solidam libertatem constanti 
 mente defendant, quae in hoc solo tuenda sapienti est.

quis 
 enim tam insolens, tam elatus est qui me uetet oculos in 
 caelum tollere, qui inponat mihi necessitatem uel colendi quod 
 nolim uel quod uelim non colendi?

quid iam nobis ulterius

 

 

 
 
 
 relinquatur, si etiam hoc quod uoluntate fieri oportet libido 
 extorqueat aliena? nemo istut efficiet, si quid nobis ad contemnendam 
 mortem doloremque uirtutis est. quam constantiam 
 si tenemus, cur stulti iudicamur facientes ea quae philosophi 
 laudant?

recte igitur Seneca incongruentiam hominibus 
 obiectans ait: summa uirtus illis uidetur magnus animus, 
 et idem eum qui contemnit mortem pro furioso 
 habent: quod est utique summae peruersitatis.

sed hi 
 uanarum religionum cultores eadem stultitia id obiciunt qua 
 uerum deum non intellegunt: quos Sibylla Erythraea xuxpoy ? 
 et avoTQVOj ; uocat, surdos scilicet et excordes, qui nec audiant 
 diuina nec sentiant, sed terram digitis suis imaginatam metuant 
 et adorent.

Quae uero causa sit ut eos qui sapientes sunt stultos 
 putent, magna ratio est — nec enim frustra falluntur —: quae 
 nobis diligenter est explicanda, ut errores suos tandem si fieri 
 possit adgnoscant.

iustitia suapte natura speciem quandam 
 stultitiae habet, quod ego et diuinis et humanis testimoniis

 

 

 
 
 
 confirmare possum. sed nihil fortasse aput istos agamus, nisi 
 eos de suis doceamus auctoribus non posse quemquam iustum 
 esse, quod est coniunctum cum uera sapientia, nisi idem stultus 
 esse uideatur.

Carneades Academicae sectae philosophus, 
 cuius in disserendo quae uis fuerit, quae eloquentia, quod acumen, 
 qui nescit ipsum, ex praedicatione Ciceronis intelleget 
 aut Lucilii, aput quem disserens Neptunus de re difficillima 
 ostendit non posse id explicari, 
 
 non Carneaden si ipsum Orcus remittat, 
 
 cum legatus ab Atheniensibus Romam missus esset, dispu- 10 
 tauit de iustitia copiose audiente Galba et Catone Censorio 
 maximis tunc oratoribus.

sed idem disputationem suam postridie 
 contraria disputatione subuertit et iustitiam quam pridie 
 laudauerat sustulit, non quidem philosophi grauitate, cuius 
 firma et stabilis debet esse sententia, sed quasi oratorio exercitii 
 genere in utramque partem disserendi. quod ille facere 
 solebat, ut alios quidlibet adserentes posset refutare.

eam 
 disputationem, qua iustitia euertitur, aput Ciceronem Lucius 
 Furius recordatur, credo quoniam de re publica disserebat, ut 
 defensionem laudationemque eius induceret, sine qua putabat 
 regi non posse rem publicam. Carneades autem ut Aristotelen

 

 

 
 
 
 refelleret ac Platonem iustitiae patronos, prima illa disputatione 
 collegit ea omnia quae pro iustitia dicebantur, ut posset 
 illam, sicut fecit, euertere.

erat enim facillimum iustitiam 
 radices non habentem labefactare, quia tum nulla in terra 
 fuit, ut quid esset aut qualis a philosophis cerneretur.

atque 
 utinam tot ac tales uiri quantum eloquentiae, quantum animi, 
 tantum etiam scientiae ad inplendam defensionem summae uirtutis 
 habuissent, cuius origo in religione, ratio in aequitate est! 
 sed ii qui primam illam partem nescierunt, ne secundam quidem 
 tenere potuerunt.

uolo autem prius circumscnpte ac 
 breuiter quid sit ostendere, ut intellegatur philosophos ignorasse 
 iustitiam nec id quod minime nouerant potuisse defendere.

iustitia quamuis omnes simul uirtutes amplectatur, 
 tamen duae sunt omnium principales quae ab ea diuelli separarique 
 non possunt, pietas et aequitas. nam fides temperantia 
 probitas innocentia integritas et cetera eiusmodi uel natura uel 
 institutis parentum possunt esse in iis hominibus qui iustitiam 
 nesciunt, sicuti semper fuerunt:

nam Romani ueteres, qui 
 iustitia gloriari solebant, iis utique uirtutibus gloriabantur quae, 
 ut dixi, proficisci a iustitia possunt et ab ipso fonte secerni.

pietas uero et aequitas quasi uenae sunt eius, his enim duobus 
 fontibus constat tota iustitia: sed caput eius et origo in illo primo 
 est, in secundo uis omnis ac ratio. pietas autem nihil aliut 
 est quam dei notio, sicut Trismegistus uerissime definiuit, ut 
 alio loco diximus.

si ergo pietas est cognoscere deum, cuius 
 cognitionis haec summa est ut colas, ignorat utique iustitiam 
 qui religionem dei non tenet. quomodo enim potest eam ipsam 
 nosse qui unde oriatur ignorat ?

Plato quidem multa de uno 
 deo locutus est, a quo ait constitutum esse mundum, sed nihil 
 de religione: somniauerat enim deum, non cognouerat. quodsi 
 iustitiae defensionem uel ipse uel quilibet alius implere uoluisset, 
 in primis deorum religiones euertere debuit, quia contrariae 
 sunt pietati.

quod quidem Socrates quia facere temptauit, in 
 carcerem coniectus est, ut iam tunc appareret quid esset futurum 
 iis hominibus qui iustitiam ueram defendere deoque singulari 
 seruire coepissent.

altera est iustitiae pars aequitas: 
 aequitatem dico non utique bene iudicandi, quod et ipsum 
 laudabile est in homine iusto, sed se cum ceteris coaequandi, 
 quam Cicero aequabilitatem uocat.

deus enim, qui homines 
 et generat et inspirat, omnes aequos id est pares esse 
 uoluit, eandem condicionem uiuendi omnibus posuit, omnes ad 
 sapientiam genuit, omnibus inmortalitatem spopondit: nemo a 
 beneficiis eius caelestibus segregatur.

nam sicut omnibus 
 unicum suum lumen aequaliter diuidit, emittit omnibus fontes,

 

 

 
 
 
 uictum sum ministrat, quietem somni dulcissimam tribuit, sic 
 omnibus aequitatem uirtutemque largitur. nemo aput eum 
 seruus est, nemo dominus: si enim cunctis idem pater est, 
 aequo iure omnes liberi sumus.

nemo deo pauper est nisi 
 qui iustitia indiget, nemo diues nisi qui uirtutibus plenus est, 
 nemo denique egregius nisi qui bonus et innocens fuerit, nemo 
 clarissimus nisi qui opera misericordiae largiter fecerit, nemo 
 perfectissimus nisi qui omnes gradus uirtutis inpleuerit.

quare 
 neque Romani neque Graeci iustitiam tenere potuerunt, quia 
 dispares multis gradibus homines habuerunt, a pauperibus ad 
 diuites, ab humilibus ad potentes, a priuatis denique usque 
 ad regum sublimissimas potestates.

ubi enim non sunt uniuersi 
 pares, aequitas non est, et excludit inaequalitas ipsa iustitiam, 
 cuius uis omnis in eo est, ut pares faciat eos qui ad 
 huius uitae condicionem pari sorte uenerunt.

Duobus igitur illis iustitiae fontibus immutatis omnis 
 uil-tus et omnis ueritas tollitur et ipsa iustitia remigrat in 
 caelum. ideo non est uerum illut bonum a philosophis repertum, 
 quia ignorabant uel unde oreretur uel quid efficeret: quod 
 nullis aliis praeterquam nostro populo reuelatum est.

meet 
 aliquis: \'nonne sunt aput uos alii pauperes, alii diuites, alii 
 serui, alii domini? nonne aliquid inter singulos interest?\' nihil, 
 nec alia causa est cur nobis inuicem fratrum nomen inpertiamus, 
 nisi quia pares esse nos credimus.

nam cum omnia 
 humana non corpore, sed spiritu metiamur, tametsi corporum

 

 

 
 
 
 sit diuersa condicio, nobis tamen serui non sunt, sed eos et 
 habemus et dicimus spiritu fratres, religione conseruos.

diuitiae 
 quoque non faciunt insignes, nisi quod possunt bonis operibus 
 facere clariores. diuites sunt enim non quia diuitias habent, 
 sed quia utuntur illis ad opera iustitiae, et qui pauperes uidentur, 
 eo tamen diuites sunt, quia et non egent et nihil concupiscunt.

cum igitur et liberi seruis et diuites pauperibus 
 humilitate animi pares simus, aput deum tamen uirtute discernimur: 
 tanto quisque sublimior est quanto iustior.

si enim 
 iustitia est parem se etiam minoribus facere, quamquam hoc 
 ipso praecellit, quod se inferioribus coaequauit, tamen si non 
 tantum quasi parem, sed etiam quasi minorem se gesserit, utique 
 multo altiorem dignitatis gradum deo iudice consequetur.

nam 
 profecto in hac uita saeculari quoniam breuia et caduca sunt 
 omnia, et praeferunt se alteris homines et de dignitate contendunt, 
 quo nihil foedius, nihil adrogantius, nihil a sapientiae 
 ratione submotius: rebus enim caelestibus contraria sunt ista 
 uniuersa terrena.

sicut enim sapientia hominum summa 
 stultitia est aput deum, stultitia, ut docui, summa sapientia 
 est, sic deo humilis et abiectus est qui fuerit conspicuus et 
 sublimis in terra.

nam ut taceam quod haec praesentia terrae 
 bona, quibus magnus honos tribuitur, uirtuti contraria sunt

 

 

 
 
 
 et uigorem mentis eneruant, quae tandem potest firma esse 
 nobilitas, quae opes, quae potentia, cum possit deus reges 
 quoque ipsos inferiores etiam infimis facere? et ideo consulens 
 nobis deus inter diuina praecepta illut praecipue posuit: qui 
 se extollit, humiliabitur, et qui se humiliat, exaltabitur.

cuius praecepti salubritas docet quod qui se aput 
 homines planum fecerit humilemque praebuerit, hic aput deum 
 praecellens et insignis habeatur.

neque enim falsa est illa 
 sententia quae aput Euripidem fertur in hunc modum: 
 
 quae hic mala putantur, haec sunt in caelo bona.

Exposui causam cur philosophi nec inuenire iustitiam 
 nec defendere potuerunt: nunc redeo ad id quod intenderam.

tarneades ergo, quoniam erant mfirma quae a philosophis adserebantur, 
 sumpsit audaciam refellendi, quia refelli posse intellexit.

eius disputationis summa haec fuit: iura sibi homines 
 pro utilitate sanxisse, scilicet uaria pro moribus, 
 et aput eosdem pro temporibus saepe mutata, ius 
 autem naturale esse nullum; omnes et homines et 
 alias animantes ad utilitates suas natura ducente 
 ferri; proinde aut nullam esse iustitiam aut, si sit 
 aliqua, summam esse stultitiam, quoniam sibi noceret 
 alienis commodis consulens.

et inferebat haec argumenta: 
 omnibus populis qui florerent inperio et

 

 

 

 

 
 
 
 Romanis quoque ipsis, qui totius orbis potirentur, si iusti 
 uelint esse, hoc est si aliena restituant, ad casas esse 
 redeundum et in egestate ac miseriis iacendum.

tum 
 omissis communibus ad propria ueniebat. bonus uir inquit 
 si habeat seruum fugitiuum uel domum insalubrem ac 
 pestilentem, quae uitia solus sciat, et ideo proscribat 
 ut uendat, utrumne profitebitur fugitiuum se seruum 
 uel pestilentem domum uendere an celabit emptorem?

si profitebitur, bonus quidem, quia non fallet, sed 
 tamen stultus iudicabitur, quia uel paruo uendet uel 
 omnino non uendet; si celabit, erit quidem sapiens, 
 quia rei consulet, sed idem malus, quia fallet.

rursus 
 si reperiat aliquem qui orichalcum se putet uendere, 
 cum sit illut aurum, aut plumbum, cum sit argentum, 
 tacebitne, ut id paruo emat, an indicabit, ut magno?

stultum plane uidetur malle magno. unde intellegi uolebat 
 et eum qui sit iustus ac bonus stultum esse et eum qui 
 sapiens, malum, et tamen sine pernicie fieri posse ut sint homines 
 paupertate contenti.

transcendebat ergo ad maiora, m

 

 

 
 
 
 quibus nemo posset sine periculo uitae iustus esse. dicebat enim: 
 nempe iustitia est hominem non occidere, alienum 
 prorsus non attingere.

quid ergo iustus faciet, si 
 forte naufragium fecerit et aliquis inbecillior uiribus 
 tabu lam ceperit? nonne illum tabula deturbabit, ut 
 ipse conscendat eaque nixus euadat, maxime cum sit 
 nullus medio mari testis? si sapiens est, faciet: ipsi 
 enim pereundum est, nisi fecerit; si autem mori maluerit 
 quam manus inferre alteri, iam iustus ille, sed 
 (idem) stultus est, qui uitae suae non parcat, dum 
 parcit alienae.

item si acie suorum fusa hostes insequi 
 coeperint, et iustus ille nanctus fuerit aliquem 
 saucium equo insidentem, eine parcet, ut ipse occidatur, 
 an deiciet ex equo, ut ipse hostem possit effugere? 
 quod si fecerit, sapiens, sed idem malus, si non 
 fecerit, iustus, sed idem stultus sit necesse est.

ita 
 ergo iustitiam cum in duas partes diuisisset, alteram ciuilem 
 esse dicens, alteram naturalem, utramque subuertit, quod illa 
 ciuilis sapientia sit quidem, sed iustitia non sit, naturalis autem 
 illa iustitia sit quidem, sed non sit sapientia.

arguta haec 
 plane ac uenenata sunt et quae Marcus Tullius non potuerit 
 refellere. nam cum faciat Laelium Furio respondentem pro

 

 

 
 
 
 iustitiaque dicentem, inrefutata haec tamquam foueam praetergressus 
 est, ut uideatur idem Laelius non naturalem, quae in 
 crimen stultitiae uenerat, sed illam ciuilem defendisse iustitiam, 
 quam Furius sapientiam quidem esse concesserat, sed iniustam.

Quod ad praesentem disputationem pertinebat ostendi 
 quomodo iustitia similitudinem stultitiae gerat, ut adpareat non 
 sine causa decipi eos qui putant nostrae religionis homines 
 stultos esse, qui talia facere uideantur qualia ille proposuit.

nunc maius a me exigi sentio, ut ostendam quare iustitiam 
 deus stultitiae specie conuolutam ei oculis hominum uoluerit 
 auferre, si prius Furio respondero, quia parum plene respondit 
 Laelius. qui profecto licet sapiens fuerit, ut uocabatur, patrocinari 
 tamen uerae iustitiae nullo modo poterat, quia caput 
 ipsum fontemque iustitiae non tenebat.

nobis autem facilior 
 est ista defensio, quibus caelesti beneficio familiaris est ac 
 penitus nota iustitia quique illam non nomine, sed re nouimus.

nam Plato et Aristoteles honesta quidem uoluntate iustitiam 
 defendere cupierunt effecissentque aliquid, si conatus eorum 
 bonos, si eloquentiam, si uirtutem ingenii diuinarum quoque 
 rerum doctrina iuuisset.

itaque opus illorum inane atque inutile 
 iacuit nec cuiquam hominum persuadere potuerunt ut 
 eorum praescripto uiueret, quia fundamentum a caelo

 

 

 
 
 
 disciplina illa non habuit.

nostrum opus certius sit necesse est, 
 quos deus docuit. illi enim depingebant uerbis et imaginabantur 
 iustitiam quae in conspectu non erat, nec praesentibus 
 exemplis confirmare poterant quae adserebant.

responderi 
 enim posset ab audientibus non posse ita uiui, sicut illi sua 
 disputatione praescriberent, adeo ut nulli adhuc extiterint qui 
 id genus uitae sequerentur.

nos autem non uerbis modo, sed 
 etiam exemplis ex uero petitis uera esse quae a nobis dicuntur 
 ostendimus.

sensit igitur Carneades quae sit natura iustitiae, 
 nisi quod parum alte perspexit stultitiam [non] ... esse: quamquam 
 intellegere mihi uideor qua mente id fecerit. non enim 
 uere existimauit eum stultum esse qui iustus est, sed cum 
 sciret non esse et rationem tamen cur ita uideretur non conprehenderet, 
 uoluit ostendere latere in abdito ueritatem, ut decretum 
 disciplinae suae tueretur, cuius summa sententia est 
 nihil percipi posse.

uideamus ergo utrumne iustitia foedus 
 aliquod habere cum stultitia possit. iustus inquit si aut 
 ecum saucio aut tabulam naufrago non ademerit, ut 
 ipse animam suam liberet, stultus est.

primum omnium 
 nego ullo modo fieri posse ut homini, qui quidem uere iustus

 

 

 
 
 
 sit, eiusmodi casus eueniat, quia iustus neque cuiquam nato 
 inimicus est neque quicquam omnino adpetit alienum.

cur 
 enim nauiget aut quid petat ex aliena terra cui sufficiat sua? 
 cur autem belligeret ac se alienis furoribus misceat in cuius

animo pax cum hominibus perpetua uerseturr scilicet peregrinis 
 mercibus aut humano sanguine delectabitur qui nec 
 lucrum sciat adpetere, cui sufficiat uictus, et non modo ipse 
 caedem facere, sed interesse facientibus ac spectare ducat nefas. 
 sed omitto ista, quoniam fieri potest ut uel inuitus ad haec 
 subeunda cogatur.

adeone ergo iustitiam, 0 Furi uel potius 0 
 Carneade, cuius est illa omnis oratio, tam inanem, tam superuacuam 
 tamque contemptam deo putas, ut nihil possit nihilque 
 habeat in sese quod ad custodiam sui ualeat?

sed uidelicet 
 qui sacramentum hominis ignorant ideoque ad hanc temporalem 
 uitam referunt omnia, quanta sit uis iustitiae scire non 
 possunt.

nam et cum de uirtute disputant, quamuis intellegant 
 aerumnis ac miseriis esse plenissimam, tamen expetendam 
 esse aiunt sua causa: eius enim praemia, quae sunt aeterna et 
 inmortalia, nullo modo uident. sic rebus omnibus ad hanc 
 praesentem uitam relatis uirtutem plane ad stultitiam redigunt, 
 siquidem tantos huius uitae labores frustra et inaniter suscipit 
 sed haec alio loco plenius, interim de iustitia, ut coepimus:

cuius tanta uis est, ut cum oculos in caelum sustulerit, a deo 
 mereatur omnia.

recte igitur Flaccus tantam esse dixit innocentiae 
 uim, ut ad tutelam sui non egeat nec armis nec uiribus, 
 quacumque iter fecerit:

 

 
 
 
 
 integer uitae scelerisque purus 
 non eget Mauris iaculis nec arcu 
 nec uenenatis grauida sagittis, 
 Fusce, pharetra, 
 siue per Syrtis iter aestuosas 
 siue facturus per inhospitalem 
 Caucasum uel quae loca fabulosus 
 lambit Hydaspes.

non potest ergo fieri quin hominem iustum inter discrimina 
 tempestatum atque bellorum caelestis tutela custodiat ac non, 
 etiamsi cum parricidis et nocentibus nauiget, aut malis quoque 
 parcatur, ut una iusta et innocens anima liberetur, aut certe 
 pereuntibus ceteris sola seruetur.

sed concedamus posse fieri 
 quod proponit philosophus: quid ergo iustus faciet, si nactus 
 fuerit aut in equo saucium aut in tabula naufragum? non inuitus 
 confiteor: morietur potius quam occidat.

nec ideo tamen 
 iustitia, quod est singulare hominis bonum, stultitiae nomen 
 accipiet. quid enim melius, quid carius esse homini debet 
 quam innocentia? quae utique tanto perfectior sit necesse est, 
 quanto illam perduxeris ad extremum morique malueris, ne 
 quid de innocentiae ratione minuatur.

stultitia est inquit 

 

 

 
 
 
 alienae animae parcere cum pernicie suae. num etiam 
 pro amicitia perire stultum iudicabis? quid ergo illi familiares 
 Pythagorei laudantur a uobis, quorum alter se tyranno uadem 
 mortis pro altero dedit, alter ad praestitutum tempus, cum 
 iam sponsor eius duceretur, praesentiam sui fecit eumque interuentu 
 suo liberauit? quorum uirtus in tanta gloria non haberetur, 
 quod alter pro amico, alter etiam pro fide mori uoluit, 
 si stulti putarentur.

denique ob hanc ipsam uirtutem tyrannus 
 iis gratiam rettulit utrumque seruando et hominis crudelissimi 
 natura mutata est. quin etiam deprecatus esse dicitur ut se 
 tertium in amicitiam reciperent, non utique tamquam stultos, 
 sed tamquam bonos et sapientes uiros.

itaque non uideo 
 quare, cum pro amicitia et fide mori summa gloria conputetur, 
 non etiam pro innocentia perire sit homini gloriosum. ergo 
 stultissimi sunt qui nobis crimini dant mori uelle pro deo, cum 
 ipsi eum qui pro homine mori uoluit, in caelum summis laudibus 
 tollant.

denique, ut concludam disputationem, non posse 
 eundem iustum esse ac stultum, eundem sapientem et iniustum 
 docet ipsa ratio. qui enim stultus est, quid sit iustum ac bonum 
 nescit et ideo semper peccat. ducitur enim quasi captiuus a uitiis 
 nec resistere ullo modo potest, quia caret uirtute, quam nescit.

iustus autem ab omni se peccato abstinet, quod aliter facere 
 non potest quam si habeat recti prauique notitiam. rectum

 

 

 
 
 
 aurem discernere a prauo quis potest nisi sapiens? ita fit ut 
 numquam possit iustus esse qui stultus est, neque sapiens qui 
 fuerit iniustus.

quod si est uerissimum, manifestum est eum 
 qui aut naufrago tabulam aut ecum saucio non ademerit 
 stultum non esse, quia haec facere peccatum est, a quo se sapiens 
 abstinet.

uideri tamen et ipse confiteor per hominum 
 errorem ignorantium cuiusque rei proprietatem. itaque omnis 
 haec quaestio non tam argumentis quam definitione dissoluitur.

stultitia igitur est in factis dictisque per ignorantiam recti ac 
 boni erratio. ergo stultus non est qui ne sibi quidem parcit, 
 dum ne noceat alteri, quod est malum. quod quidem nobis et 
 ratio et ueritas ipsa praescribit.

in omnibus enim uidemus 
 animalibus, quia sapientia carent, conciliatricem sui esse naturam. 
 nocent igitur aliis, ut sibi prosint: nesciunt enim quia 
 malum est nocere.

homo uero quia scientiam boni ac mali 
 habet, abstinet se a nocendo etiam cum incommodo suo, quod 
 animal inrationale facere non potest, et ideo inter summas hominis 
 uirtutes innocentia numeratur. quibus rebus apparet sapientissimum 
 esse qui mauult, perire ne noceat, ut id officium quo 
 a mutis discernitur seruet.

nam qui uendentis errorem non 
 redarguit, ut aurum paruo emat, aut qui non profitetur fugitiuum 
 seruum uel pestilentem se domum uendere lucro et commodo 
 suo consulens, non est ille sapiens, ut Carneades uideri 
 uolebat, sed callidus et astutus.

calliditas autem et astutia in 
 mutis quoque animalibus sunt, uel cum insidiantur aliis et dolo 
 capiunt, ut deuorent, uel cum insidias aliorum uario genere

 

 
 
 
 deludunt, sapientia uero in hominem solum cadit.

sapientia est 
 enim intellegentia uel ad bonum rectumque faciendum uel ad 
 abstinentiam dictorum factorumque inproborum. lucro autem 
 numquam sapiens studet, quia bona haec terrena contemnit, nec 
 quemquam falli patitur, quia boni uiri officium est errores 
 hominum corrigere eosque in uiam reducere, siquidem socialis 
 est hominis ac benefica natura, quo solo cognationem cum 
 deo habet.

Sed nimirum haec causa efficit ut stultus esse uideatur 
 qui egere aut mori malit quam noceat uel eripiat aliquid 
 alteri, quod hominem morte deleri putant. ex qua persuasione 
 omnes cum uulgi tum etiam philosophorum nascuntur 
 errores.

si enim post mortem nihil sumus, profecto stultissimi 
 est hominis non huic uitae consulere, ut sit quam diutina 
 et commodis omnibus plena.

quod qui faciet, a iustitiae 
 regula discedat necesse est. si autem superest homini uita 
 melior et longior, quod et philosophorum magnorum argumentis 
 et uatum responsis et prophetarum diuinis uocibus discimus, 
 hanc praesentem cum bonis suis contemnere sapientis est, 
 cuius omnis iactura inmortalitate pensatur.

aput Ciceronem 
 idem ille iustitiae defensor Laelius uult inquit paene uirtus 
 honorem nec est uirtutis ulla alia merces. est plane 
 et quidem uirtute dignissima, quam tu, Laeli, numquam poteras

 

 

 

 
 
 
 suspicari: nihil enim diuinarum noueras litterarum. quam 
 tamen illa inquit accipit facile, exigit non acerbe. 
 erras uehementer, si putas ab homine praemium solui posse 
 uirtuti, cum ipse alio loco uerissime dixeris: huic tu uiro 
 quas diuitias obicies? quae imperia? quae regna? qui 
 ista putat humana, sua bona diuina iudicat.

quis ergo 
 te sapientem, Laeli, putet, cum ipse tibi loquare contraria et 
 paulo post uirtuti adimas quae dedisti? sed uidelicet ignorantia 
 ueri facit incertam labantemque sententiam.

deinde quid adiungis? 
 sed si aut ingrati uniuersi aut inuidi multi 
 aut inimici potentes suis uirtutem praemiis spoliant, 
 —

o quam fragilem, quam inanem uirtutem induxisti, si spoliari 
 praemio suo potest! quae si bona sua diuina iudicat, ut 
 aiebas, qui possunt existere tam ingrati, tam inuidi, tam potentes, 
 qui uirtutem spoliare ualeant iis bonis quae fuerint in 
 eam conlata diuinitus?

— ne illa se inquit multis solaciis 
 oblectat maximeque suo decore se ipsa sustentat. 
 quibus solaciis? quo decore? cum in crimen saepe ueniat et 
 in poenam decor ille uertatur.

quid enim, si, ut Furius dicebat, 
 rapiatur uexetur exterminetur egeat, auferantur 
 ei manus, effodiantur oculi, damnetur uinciatur

 

 

 

 
 
 
 uratur, miseris etiam modis necetur. perdetne suum praemium 
 uirtus aut potius peribit ipsa? minime, sed et mercedem 
 suam deo iudice accipiet et uiuet ac semper uigebit.

quae 
 si tollas, nihil potest in uita hominum tam inutile. tam stultum 
 uideri esse quam uirtus: cuius naturalis bonitas et honestas 
 docere nos potest animam non esse mortalem diuinumque illi 
 a deo praemium constitutum.

sed idcirco uirtutem ipsam 
 deus sub persona stultitiae uoluit esse celatam, ut mysterium 
 ueritatis ac religionis suae esset arcanum, ut has religiones sapientiamque 
 terrenam extollentem se altius sibique multum 
 placentem uanitatis errorisque damnaret, ut proposita denique 
 difficultate angustissimus trames ad immortalitatis praemium 
 sublime perduceret.

Docui, ut opinor, cur populus noster aput stultos stultus 
 habeatur. nam cruciari atque interfici malle quam tura tribus 
 digitis conprehensa in focum iacere tam ineptum uidetur quam 
 in periculo uitae alterius animam magis curare quam suam.

nesciunt enim quantum sit nefas adorare aliud praeterquam 
 deum, qui condidit caelum atque terram, qui humanum genus 
 finxit inspirauit luce donauit.

quodsi seruorum nequissimus 
 habetur qui dominum suum fuga deseruit isque uerberibus et 
 uinculis et ergastulo et cruce et omni malo dignissimus iudicatur, 
 et si filius eodem modo perditus atque inpius existimatur 
 qui patrem suum dereliquit ne illi obsequatur, ob eamque

 

 

 
 
 
 causam dignus putatur qui sit exheres et cuius nomen in perpetuum 
 de familia deleatur, quanto magis qui deum deserit, in 
 quem duo uocabula domini et patris aeque ueneranda conueniunt?

nam ille qui seruum pretio conparat, quid in eum 
 beneficii confert praeter alimenta, quae illi utilitatis suae gratia 
 subministrat? et qui filium generat, non habet in potestate 
 ut concipiatur, ut nascatur, ut uiuat: unde apparet non esse 
 illum patrem, sed tantummodo generandi ministrum.

quibus 
 ergo suppliciis dignus est desertor eius qui et dominus uerus 
 et pater est, nisi quae deus ipse constituit, qui spiritibus iniustis 
 aeternum parauit ignem, quod ipse per uates suos inpiis 
 ac rebellibus comminatur?.

Discant igitur et suarum et alienarum interfectores animarum 
 quam inexpiabile facinus admittant, primum quod se. 
 ipsos iugulant perditissimis daemonibus seruiendo, quos deus 
 in aeterna supplicia damnauit, deinde quod nec ab aliis deum 
 coli patiuntur, sed auertere homines ad mortifera sacra contendunt 
 nitunturque summa diligentia ne qua sit anima incolumis 
 in terra quae saluo statu suo spectet in caelum.

quid aliut 
 dicam quam miseros qui praedonum suorum instigationibus 
 parent, quos deos esse opinantur? quorum neque condicionem 
 neque originem neque nomina neque rationem sciunt, sed inhaerente 
 persuasione uulgari libenter errant et stultitiae suae 
 fauent.

a quibus si persuasionis eius rationem requiras, 

 

 

 
 
 
 nullam possint reddere, sed ad maiorum iudicia confugiant, quod 
 illi sapientes fuerint, illi probauerint, illi scierint quid esset 
 optimum, seque ipsos sensibus spoliant, ratione abdicant, dum 
 alienis erroribus credunt.

sic inpiicati rerum omnium ignorantia 
 nec se nec deos suos norunt. atque utinam soli errare, 
 soli desipere uellent ! alios etiam in consortium mali sui rapiunt 
 quasi habituri solacium de perditione multorum.

sed 
 haec ipsa ignoratio efficit ut in persequendis sapientibus tam 
 mali sint fingantque se illis consulere, illos ad bonam mentem 
 uelle reuocare.

num igitur hoc sermone aut aliqua ratione 
 reddita facere nituntur? minime, sed ui atque tormentis. 
 o mira et caeca dementia! in iis putatur mala mens esse qui 
 fidem seruare conantur, in carnificibus autem bona!

in iisne 
 mala mens est qui contra ius humanitatis, contra fas omne 
 lacerantur, an potius in iis qui ea faciunt in corporibus innocentium, 
 quae nec saeuissimi latrones nec iratissimi hostes nec 
 immanissimi barbari aliquando fecerunt? adeone etiam sibi 
 mentiuntur, ut uicissim boni ac mali nomina transferant et inmutent?

quid ergo non diem noctem uocant, solem tenebras? 
 alioquin eadem inpudentia est bonis malorum nomen imponere, 
 sapientibus stultorum, iustis inpiorum: quin immo si qua illis

 

 

 
 
 
 fiducia est uel in philosophia uel in eloquentia, arment se ac 
 refellant haec nostra, si possunt, congrediantur comminus et 
 singula quaeque discutiant.

decet eos suscipere defensionem 
 deorum suorum, ne si nostra inualuerint, ut cottidie inualescunt, 
 cum delubris ac ludibriis suis deserantur. et quoniam 
 ui nihil possunt — augetur enim religio dei quanto magis 
 premitur —, oratione potius et hortamentis agant.

procedant 
 in medium pontifices seu minores seu maximi, flamines augures, 
 item reges sacrificuli quique sunt sacerdotes et antistites religionum, 
 conuocent nos ad contionem, cohortentur ad suscipiendos 
 cultus deorum, persuadeant multos esse quorum numine 
 ac prouidentia regantur omnia, ostendant origines et initia sacrorum 
 ac deorum quomodo sint mortalibus tradita, qui fons, quae 
 ratio sit explicent, proferant quae merces in cultu, quae poena 
 in contemptu maneat, quare ab hominibus coli se uelint, quid 
 illis, si beati sunt, humana pietas conferat: quae omnia non 
 adseueratione propria — nec enim ualet quicquam mortalis 
 hominis auctoritas — sed diuinis aliquibus testimoniis confirment, 
 sicuti nos facimus.

non est opus ui et iniuria, quia 
 religio cogi non potest, uerbis potius quam uerberibus res 
 agenda est, ut sit uoluntas. destringant aciem ingeniorum 
 suorum: si ratio eorum uera est, adseratur. parati sumus

 

 

 
 
 
 audire, si doceant: tacentibus certe nihil credimus, sicut ne 
 saeuientibus quidem cedimus.

imitentur nos, ut rationem 
 rei totius exponant: nos enim non inlicimus, ut ipsi obiectant, 
 sed docemus probamus ostendimus.

itaque nemo a nobis 
 retinetur inuitus — inutilis est enim deo qui deuotione ac fide 
 caret — et tam nemo discedit ipsa ueritate retinente.

doceant 
 isti hoc modo, si qua illis fiducia ueritatis est, loquantur hiscant, 
 audeant inquam disputare nobiscum aliquid eiusmodi: 
 iam profecto ab aniculis quas contemnunt et a pueris nostratibus 
 error illorum ac stultitia ridebitur.

cum enim sint 
 peritissimi deorumque progeniem et res gestas et imperia et 
 interitus et sepulcra de libris nouerint ipsosque ritus quibus 
 sunt initiati uel ex rebus gestis hominum uel ex casibus uel 
 etiam ex mortibus natos sciant, incredibilis dementia est deos 
 putare quos fuisse mortales negare non audeant: uel si tam 
 inpudentes fuerint ut negent, suae illos ac suorum litterae 
 coarguant, ipsa denique illos sacrorum initia conuincant.

sciant 
 igitur ex hoc ipso quantum intersit inter uerum atque falsum, 
 quando ipsi cum sint eloquentes, persuadere non possunt, 
 inperiti ac rudes possunt, quia res ipsa et ueritas loquitur.

quid ergo saeuiunt? ut stultitiam suam dum minuere uolunt 
 augeant. longe diuersa sunt carnificina et pietas nec potest

 

 

 
 
 
 aut ueritas cum ui aut iustitia cum crudelitate coniungi.

sed 
 merito non audent de rebus quicquam docere diuinis, ne et a 
 nostris derideantur et a suis deserantur.

nam fere uulgus, 
 cui simplex incorruptumque iudicium est, si mysteria illa cognoscat 
 in memoriam mortuorum constituta, damnabit aliutque 
 uerius quod colat quaeret. hinc fida silentia sacris instituta 
 sunt ab hominibus callidis, ne sciat populus quid colat.

cum autem nos in eorum doctrinis uersemur, cur nobis aut non 
 credunt, qui utrumque nouimus, aut inuident, quia falsis uera 
 praetulimus? \'sed defendenda sunt\' inquiunt \'suscepta publice 
 sacra: o quam honesta uoluntate miseri errant!

sentiunt 
 enim nihil esse in rebus humanis religione praestantius eamque 
 summa ui oportere defendi, sed ut in ipsa religione sic 
 in defensionis genere falluntur.

defendenda enim religio est 
 non occidendo sed moriendo, non saeuitia sed patientia, non 
 scelere sed fide: illa enim malorum sunt, haec bonorum, et 
 necesse est bonum in religione uersari, non malum.

nam si 
 sanguine, si tormentis, si malo religionem defendere uelis, iam 
 non defendetur illa, sed polluetur atque uiolabitur. nihil est 
 enim tam uoluntarium quam religio, in qua si animus sacrificantis 
 auersus est, iam sublata, iam nulla est.

recta igitur 

 

 

 

 

 

 
 
 
 ratio est ut religionem patientia uel morte defendas; in quo 
 fides conseruata et ipsi deo grata est et religioni addit auctoritatem.

nam si is qui m hac terrestri militia regi suo fidem 
 seruat in aliquo egregio facinore, si post uixerit, (et) acceptior 
 fit et carior, si perierit, summam consequitur gloriam, quod pro 
 duce suo morte occubuerit, quanto magis imperatori omnium 
 deo fides seruanda est, qui non tantum uiuentibus, sed etiam 
 mortuis praemium potest uirtutis exsoluere?

igitur dei cultus, 
 quoniam - militiae caelestis est, deuotionem maximam fidemque 
 desiderat. quomodo enim deus aut amabit colentem, si ipse 
 non ametur ab eo, aut praestabit precanti quidquid orauerit, 
 cum ad precandum neque ex animo neque obseruanter accedat?

isti autem cum ad sacrificandum ueniunt, nihil intimum, 
 nihil proprium diis suis offerunt, non integritatem mentis, non 
 reuerentiam, non timorem. peractis itaque • sacrificiis inanibus 
 omnem religionem in templo et cum templo sicut inuenerant 
 relincunt nihilque secum ex ea neque adferunt neque referunt.

inde est quod eiusmodi religiones neque bonos facere possunt 
 neque firmae atque inmutabiles esse. traducuntur itaque ab 
 his homines facile, quia nihil ibi ad uitam, nihil ad sapientiam, 
 nihil ad fidem discitur.

quae est enim superstitio illorum

 

 
 
 
 deorum? quae uis? quae disciplina? quae origo? quae ratio? 
 quod fundamentum? quae substantia? quo tendit aut quid 
 pollicetur, ut ab homine possit fideliter seruari fortiterque defendi? 
 in qua nihil aliut uideo quam ritum ad solos digitos 
 pertinentem.

nostra uero religio eo firma est et solida et 
 inmutabilis, quia iustitiam docet, quia nobiscum semper est, 
 quia tota in animo colentis est, quia mentem ipsam pro sacrificio 
 habet. illic nihil exigitur aliut quam sanguis pecudum et 
 fumus et inepta libatio, hic bona mens, purum pectus, innocens 
 uita; illuc ueniunt sine dilectu adulterae inpudicae, lenae 
 procaces, obscenae meretrices, ueniunt gladiatores latrones fures 
 uenefici et precantur nihil aliut quam ut scelera inpune committant.

quid enim latro sacrificans aut gladiator roget nisi 
 ut occidant? quid uenenarius nisi ut fallat? quid meretrix 
 nisi ut plurimum peccet? quid adultera nisi aut mortem uiri 
 aut ut sua inpudicitia celetur? quid lena nisi ut multos bonis 
 exuat? quid fur nisi ut plura conpilet?

hic uero etiam leni 
 communique peccato locus nullus est et si quis ad sacrificium 
 non integra conscientia uenerit, audit quae illi deus comminetur, 
 ille qui latebras cordis uidet, qui peccatis semper infestus\' 
 est, qui exigit iustitiam, qui fidem poscit. quis hic 
 malae menti aut malae preci locus est?

at illi infelices nec 
 ex sceleribus suis intellegunt quam malum sit quod colunt, 
 quandoquidem flagitiis omnibus inquinati ueniunt ad precandum 
 et se pie sacrificasse opinantur, si cutem lauerint, tamquam

 

 
 
 
 libidines intra pectus inclusas ulli amnes abluant aut ulla 
 maria purificent.

quanto satius est mentem potius elnere, 
 quae malis cupiditatibus sordidatur, et uno uirtutis ac fidei 
 lauacro uniuersa uitia depellere! quod qui fecerit, quamlibet 
 inquinatum ac sordidum corpus gerat, satis purus est.

Isti autem quia nesciunt uel quid uel quomodo sit 
 colendum, caeci et inprudentes in contrarium cadunt. adorant 
 itaque hostes suos, latrones et interfectores suos uictimis placant 
 et animas suas cum ture ipso cremandas aris detestabilibus 
 inponunt.

irascuntur etiam miseri quod non simul et 
 alii pereant, incredibili mentium caecitate. quid enim uideant 
 qui solem non uident? quasi uero si dii essent, indigerent 
 hominum auxilio aduersus contemptores suos. quid ergo nobis 
 irascuntur, si illi nihil possunt? nisi quod ipsi deos suos destruunt, 
 quorum potestate diffidunt, magis inreligiosi quam 
 qui omnino non colunt.

Cicero in suis Legibus cum caste 
 ad sacrificia praeciperet accedere, pietatem inquit adhibento, 
 opes amouento. qui secus faxit, deus ipse uindex erit.

recte hoc quidem: neque enim fas est desperare de deo, quem 
 ideo colas, quia potentem putes. nam quomodo uindicare

 

 

 
 
 
 iniuriam colentis potest, si suam non potest?

libet igitur ex iis 
 quaerere cui potissimum praestare se putent cogendo inuitos ad 
 sacrificium. ipsisne quos cogunt? at non est beneficium quod 
 ingeritur recusanti.

sed consulendum est etiam nolentibus, 
 quando quid sit bonum nesciunt. cur ergo tam crudeliter 
 uexant cruciant debilitant, si saluos uolunt? aut unde pietas 
 tam impia, ut eos miseris modis aut perdant aut inutiles faciant 
 quibus uelint esse consultum? an uero diis praestant?

at 
 non est sacrificium quod exprimitur inuito. nisi enim sponte 
 atque ex animo fiat, execratio est, cum homines proscriptione 
 iniuriis carcere tormentis adacti faciunt.

si dii sunt isti qui 
 sic coluntur, uel propter hoc solum colendi non sunt, quod 
 sic coli uolunt, digni scilicet detestatione hominum, quibus 
 cum lacrimis, cum gemitu, cum sanguine de membris omnibus 
 fluente libatur.

at nos contra non expetimus ut deum nostrum, 
 qui est omnium uelint nolint, colat aliquis inuitus, nec si non 
 coluerit, irascimur. confidimus enim maiestate eius, qui tam 
 contemptum sui possit ulcisci quam etiam seruorum suorum 
 labores et iniurias.

et ideo cum nefanda perpetimur, ne uerbo 
 quidem reluctamur, sed deo remittimus ultionem, non ut ii

 

 

 
 
 
 faciunt qui defensores se deorum suorum uideri uolunt et 
 saeuiunt efferate aduersus non colentes.

ei quo intellegi 
 datur quam non sit bonum deos colere, quoniam bono potius 
 adducendi homines ad bonum fuerant, non malo: sed quia illut 
 malum est, etiam officium eius bono caret.

at enim puniendi 
 sunt qui destruunt religiones. num peius nos destruimus quam 
 natio Aegyptiorum, qui turpissimas bestiarum ac pecudum figuras 
 colunt, quaedam etiam pudenda dictu tamquam deos adorant? 
 num peius quam idem ipsi, qui cum deos colere se 
 dicant, tamen eos publice turpiterque derident, de quibus etiam 
 mimos agi cum risu et uoluptate patiuntur?

qualis haec religio 
 aut quanta maiestas putanda est quae adoratur in templis, 
 inluditur in theatris? et qui haec fecerint, non poenas uiolati 
 numinis pendunt, sed honorati etiam laudatique discedunt.

num peius nos destruimus quam quidam philosophi, qui omnino 
 nullos esse deos aiunt, sed omnia sua sponte nata, omnia fortuito 
 fieri quae geruntur? num peius quam Epicurei, qui esse 
 quidem deos, sed curare quicquam negant, neque irasci eos 
 neque gratia commoueri?

quibus dictis utique persuadent 
 colendos omnino non esse, siquidem nec colentes respiciunt 
 neque non colentibus irascuntur. praeterea cum contra metus 
 disserunt, nihil aliut efficere conantur quam ut nemo deos 
 timeat. et haec tamen ab hominibus et audiuntur libenter et 
 disseruntur inpune.

Non ergo ideo aduersus nos insaniunt, quia dii non 
 coluntur a nobis — a multis enim non coluntur — sed quia

 

 
 
 
 ueritas penes nos est, quae, ut est uerissime dictum, odium 
 parit.

quid igitur existimabimus nisi nescire illos quid patiantur? 
 pergitur enim caeco et inrationabili furore, quem 
 nos uidemus, illi nesciunt.

non enim ipsi homines persecuntur, 
 qui causam cur irascantur innocentibus non habent, sed illi 
 spiritus contaminati ac perditi, quibus ueritas et nota est et 
 inuisa, insinuant se mentibus eorum et instigant nescios in furorem.

hi enim, quamdiu pax est in populo dei, fugitant iustos 
 et pauent, et cum corpora hominum occupant animasque diuexant, 
 adiurantur ab iis et nomine dei ueri fugantur.

quo 
 audito tremunt et exclamant et uri se uerberarique testantur 
 et interrogati qui sint, quando uenerint, quomodo in hominem 
 inrepserint, confitentur. sic extorti et excruciati uirtute diuini 
 nominis exulantur.

propter haec uerbera et minas sanctos 
 et iustos uiros semper oderunt. et quia per se nocere iis nihil 
 possunt, publicis eos odiis persecuntur, quos sibi graues sentiunt, 
 exercentque saeuitiam quam uiolentissime possunt, ut aut eorum 
 fidem minuant per dolorem aut, si id efficere non quiuerint, 
 auferant omnino de terra, ne sint qui possint eorum nequitiam 
 coercere.

non me fugit quid responderi e contrario possit: 

 

 

 

 
 
 
 \'cur ergo deus ille singularis, ille magnus, quem rerum potentem, 
 quem dominum omnium confiteris, haec fieri patitur nec 
 cultores suos aut uindicat aut tuetur? cur denique qui eum 
 non colunt, et opulenti et potentes et beati sunt et honoribus 
 regnoque potiuntur eosque ipsos dicioni suae ac potestati sub-

iectos habent?\' reddenda et huius rei ratio est, ne quid remaneat 
 erroris. nam in primis haec causa est cur existimetur 
 religio dei uim non habere, quod inducuntur homines specie 
 terrenorum ac praesentium bonorum, quae ad curam mentis 
 nullo modo pertinent. quibus quia carere iustos uident et 
 afluere iniustos, et dei cultum inanem arbitrantur, in quo inesse 
 illa non cernunt, et deorum ritus aestimant ueros, quoniam 
 cultores eorum et diuitiis et honoribus et regnis fruantur.

uerum ii qui sunt in hac existimatione non perspiciunt altius 
 uim rationemque hominis, quae tota non in corpore, sed in mente 
 est.

nihil enim uident amplius quam (quod oculis? uidetur, 
 corpus scilicet. quod quia oculis manuque tractabile est, inbecillum 
 fragile mortale est: cuius sunt illa omnia bona quae 
 cupiditati ac miraculo sunt, opes honores imperia, quoniam 
 corpori adferunt uoluptates, et ideo tam caduca sunt quam 
 corpus ipsum.

animus uero, in quo solo est homo, quoniam 
 subiectus oculis non est, nec bona eius aspici possunt, quae 
 in sola uirtute sunt posita, et ideo tam stabilis et constans et perpetuus 
 sit necesse est sicut ipsa uirtus, in qua est animi bonum.

Longum est uniuersas uirtutis species promere, ut de 
 singulis doceam, quam necesse sit sapientem ac iustum uirum

 
 
 
 longe ab illis bonis abhorrere: quibus quia fruuntur iniusti, 
 deorum cultus ueri et efficaces esse creduntur.

quod ad praesentem 
 pertinet quaestionem, satis est si ex una uirtute id 
 probemus quod intendimus. nempe magna et praecipua uirtus 
 est patientia, quam pariter et uulgi publicae uoces et philosophi 
 et oratores summis laudibus celebrant.

quodsi negari 
 non potest quin summa sit uirtus, necesse est iustum et 
 sapientem uirum in potestate esse hominis iniusti, ut capiat 
 patientiam. patientia est enim malorum quae aut inferuntur 
 aut accidunt cum aequanimitate perlatio.

ergo iustus ac sapiens 
 quia uirtutem capit, habet in se patientiam: qua carebit 
 omnino, si nihil patietur aduersi.

contra qui in rebus prosperis 
 agit, inpatiens est et uirtute maxima caret: inpatientem 
 dico, quia nihil patitur. innocentiam quoque seruare non potest, 
 quae et ipsa iusto et sapienti uiro propria uirtus est,

sed et 
 nocet saepe et concupiscit aliena et rapit quae cupierit per 
 iniuriam, quia uirtutis expers uitio peccatoque subiectus est et 
 fragilitatis oblitus animo insolenter elato tumet. inde iniusti 
 ac deum nescientes et diuitiis et potentia et honoribus florent. 
 haec enim cuncta iniustitiae praemia sunt, quia et perpetua esse 
 non possunt et per cupiditatem uiolentiamque quaeruntur.

iustus uero ac sapiens quia illa omnia humana, ut est a 

 

 

 
 
 
 Laelio dictum, sua bona diuina iudicat, nec alienum quicquam 
 concupiscit, ne quem contra ius humanitatis laedat omnino, 
 nec ullam potentiam honoremue desiderat, ne cui faciat 
 iniuriam — scit enim cunctos ab eodem deo et eadem condi-

cione generatos iure fraternitatis esse coniunctos —, sed 
 et suo contentus et paruo, quia fragilitatis suae memor, non 
 amplius quaerit quam unde uitam sustentet, et ex eo ipso quod 
 habuerit inpertit etiam non habenti, quia pius est; pietas autem 
 summa uirtus est.

accedit quod uoluptates caducas uitiosasque 
 contemnit, quarum causa opes adpetuntur, quoniam continens 
 est ac libidinum uictor. idem nihil tumoris atque insolentiae 
 gerens non extollit se altius nec erigit superbum caput, sed 
 placidus et concors et communis et planus est, quia condicionem 
 suam nouit.

cum ergo iniuriam nulli faciat nec aliena 
 cupiat nec sua quoque si ui auferantur defendat, cum sciat 
 etiam inlatam iniuriam moderate ferre, quia uirtute praeditus 
 est, necesse est iustum hominem subiectum esse iniusto et contumeliis 
 adfici ab insipiente sapientem, ut et ille peccet, quia

iniustus est, et hic in se uirtutem habeat, quia iustus est si 
 quis autem uolet scire plenius cur malos et iniustos deus potentes 
 beatos diuites fieri sinat, pios contra humiles miseros 
 inopes esse patiatur, sumat eum Senecae librum cui titulus 
 est \'Quare bonis uiris multa mala accidant, cum sit prouidentia\'. 
 in quo ille multa non plane inperitia saeculari, sed sapienter

 

 
 
 
 ac paene diuinitus elocutus est.

deus inquit homines pro 
 liberis habet, sed corruptos et uitiosos luxuriose ac 
 delicate patitur uiuere, quia non putat emendatione 
 sua dignos. bonos autem, quos diligit, castigat saepius 
 et adsiduis laboribus ad usum uirtutis exercet nec 
 eos caducis ac mortalibus bonis conrumpi ac deprauari 
 sinit.

unde nemini debet mirum uideri si pro nostris 
 saepe delictis castigamur a deo. immo uero cum uexamur ac 
 premimur, tum maxime gratias agimus indulgentissimo patri, 
 quod corruptelam nostram non patitur longius procedere, sed 
 plagis ac uerberibus emendat. ex quo intellegimus esse nos 
 deo curae, quibus, quoniam peccamus, irascitur.

nam cum 
 posset populo suo et opes et regna largiri sicut dederat ante 
 Iudaeis, quorum nos successores ac posteri sumus, idcirco eum 
 uoluit sub aliena dicione atque imperio degere, ne rerum prosperarum 
 felicitate corruptus in luxuriam laberetur ac dei praecepta 
 contemneret sicut illi maiores nostri, qui saepe terrenis 
 ac fragilibus his bonis eneruati aberrarunt a disciplina et legis 
 uincla ruperunt.

prouidit ergo quatenus cultoribus suis praestaret 
 quietem, si mandata seruassent, et tamen eos emendaret, 
 si praeceptis non obtemperassent.

itaque ne tam corrumperentur 
 otio quam patres eorum licentia, premi eos uoluit ab

 

 
 
 
 iis in quorum manibus eos conlocauit, ut et labentes confirmet 
 et corruptos ad fortitudinem reparet et fidos experiatur ac 
 temptet.

quomodo enim potest imperator militum suorum 
 probare uirtutem, nisi habuerit hostem? et illi tamen aduersarius 
 exsurgit inuito, quia mortalis est et uinci potest, deo 
 autem quia repugnari non potest, ipse aduersarios nomini suo 
 excitat, non qui contra ipsum deum pugnent, sed contra milites 
 eius, ut deuotionem ac fidem suorum uel probet uel conroboret, 
 donec pressurae uerberibus diffluentem corrigat disciplinam.

est et alia causa cur aduersus nos persecutiones fieri 
 sinat, ut dei populus augeatur: nec est difficile monstrare cur 
 aut quomodo id fiat.

primum fugantur a deorum cultibus 
 plurimi odio crudelitatis: qui enim talia sacrificia non horreant? 
 deinde placet quibusdam uirtus ac fides ipsa. nonnulli 
 suspicantur deorum cultum non sine causa malum putari a 
 tam multis hominibus, ut emori malint quam id facere quod 
 alii faciunt, ut uiuant.

aliquis cupit scire quodnam sit illut 
 bonum quod ad mortem usque defenditur, quod omnibus quae 
 in hac uita iucunda sunt et cara praefertur, a quo nec bonorum 
 nec lucis amissio nec dolor corporis nec uiscerum cruciamenta 
 deterrent.

ualent haec plurimum, sed illae maxime 
 causae nostrorum numerum semper auxerunt: audit

 

 
 
 
 circumstans populus inter ipsa tormenta dicentes non sacrificare se 
 lapidibus humana manu factis, sed deo uiuo qui sit in caelo. 
 multi hoc uerum esse intellegunt et in pectus admittunt.

deinde, 
 ut fieri solet in rebus incertis, dum inter se inuicem 
 quaerant quae sit huius perseuerantiae causa, multa quae ad 
 religionem pertinent diuulgata ac per rumorem uicissim aucupata 
 discuntur: quae quia bona sunt, placeant necesse est.

praeterea ultio consecuta, sicut semper accidit, ad credendum 
 uehementer inpellit. ne haec quidem leuis causa est quod inmundi 
 daemonum spiritus accepta licentia multorum se corporibus 
 inmergunt, quibus postea eiectis omnes qui resanati 
 fuerint adhaerent religioni cuius potentiam senserunt.

hae 
 tot causae in unum conlatae magnam deo multitudinem mirabiliter 
 adquirunt.

Quidquid ergo aduersus nos mali principes moliuntur 
 fieri ipse permittit. et tamen iniustissimi persecutores, quibus 
 dei nomen contumeliae ac ludibrio fuit, non se putent inpune 
 laturos quia indignationis aduersus nos eius quasi ministri 
 fuerunt.

punientur enim iudicio dei qui accepta potestate 
 supra humanum modum fuerint abusi et insultauerint etiam 
 deo superbius eiusque nomen aeternum uestigiis suis subiecerint 
 impie nefarieque calcandum.

propterea uindicaturum se in 
 eos celeriter pollicetur et exterminaturum bestias malas 
 de terra. sed idem quamuis populi sui uexationes et.hic in 
 praesenti soleat uindicare, tamen iubet nos expectare patienter

 

 

 

 
 
 
 illum caelestis iudicii diem, quo ipse pro suis quemque meritis 
 aut honoret aut puniat.

quapropter non sperent sacrilegae 
 animae contemptos et inultos fore quos sic obterunt. ueniet 
 rabiosis ac uoracibus lupis merces sua, qui iustas et simplices 
 animas nullis facinoribus admissis excruciauerunt.

nos tantummodo 
 laboremus ut ab hominibus nihil aliut in nobis nisi sola 
 iustitia puniatur, demus operam totis uiribus ut mereamur a 
 deo simul et ultionem passionis et praemium.

Quod erat officium suscepti muneris diuino spiritu instruente 
 ac suffragante ipsa ueritate conpleuimus: cuius adserendae 
 atque inlustrandae causam mihi et scientia et fides et 
 ipse dominus noster inposuit, sine quo nec sciri quicquam 
 potest nec explicari.

uenio nunc ad id quod est summum 
 operis huius et maximum, ut doceam quo ritu quoue sacrificio 
 deum coli oporteat. id enim est hominis officium in eoque 
 solo summa rerum et omnis beatae uitae ratio consistit, quandoquidem 
 propterea ficti et inspirati ab eo sumus, non ut caelum 
 uideremus et s ό lem, quod Anaxagoras putauit, sed ut artificem 
 solis et caeli deum pura et integra. mente coleremus.

quamuis 
 autem praecedentibus libris pro ingenii mediocritate defenderim 
 ueritatem, tamen ex ritu quoque ipso elucere uel maxime 
 potest.

nihil enim sancta et singularis illa maiestas aliut ab 
 homine desiderat quam solam innocentiam: quam si quis obtulerit 
 deo, satis pie, satis religiose litabit.

omnes autem 

 

 

 
 
 
 neglecta iustitia cum sint omnibus flagitiis ac sceleribus inquinati, 
 religiosos se putant, si templa et aras hostiarum sanguine 
 cruentauerint, si focos odorati ac ueteris uini profusione madefecerint.

quin etiam sacras dapes apparant et exquisitas epulas 
 quasi aliquid inde libaturis offerunt. quidquid aspectu rarum, 
 quidquid opere aut odore pretiosum est, haec grata esse diis suis 
 non ex aliqua diuinitatis ratione, quam nesciunt, sed ex suis 
 cupiditatibus iudicant nec intellegunt terrenis opibus deum non 
 indigere. nihil enim sapiunt nisi terram bonaque et mala solius 
 corporis sensu ac uoluptate perpendunt.

huius arbitrio ut 
 religionem ponderant, sic totius uitae suae acta disponunt. et 
 quoniam se semel a caeli contemplatione auerterunt sensumque 
 illum caelestem corpori mancipauerunt, libidinibus frena permittunt 
 tamquam secum ablaturi uoluptatem, quam momentis 
 omnibus capere festinant, cum animus ministerio corporis, non 
 corpus ministerio animi uti debeat.

idem maximum bonum 
 iudicant opes: quas si bonis artibus adsequi non possunt, malis 
 adsecuntur. fraudant rapiunt spoliant insidiantur abiurant, nihil

 
 i

 
 
 
 denique moderati aut pensi habent, dummodo auro coruscent, 
 argento gemmis uestibus fulgeant, auidissimo uentri opes ingerant, 
 stipati familiarum gregibus per dimotum populum semper 
 incedant.

sic aaaicti et sermentes uoiuptatibus mm uigoremque 
 mentis extinguunt et cum uiuere se maxime putant, ad 
 mortem concitatissime properant.

nam sicut in secundo libro 
 docuimus, caeli ratio in animo, terrae autem in corpore est. 
 qui bona neclegunt animi, corporis adpetunt, in tenebris ac 
 morte uersantur, quae sunt terrae atque corporis, quia uita et 
 lumen a caelo est. cuius quoniam expertes sunt corpori seruiendo, 
 longe absunt ab intellectu rerum diuinarum.

eadem 
 miseros ubique caecitas premit. sicut enim qui sit uerus deus, 
 ita qui sit uerus cultus ignorant.

Mactant igitur opimas ac pingues hostias deo quasi esurienti, 
 profundunt uina tamquam sitienti, accendunt lumina 
 uelut in tenebris agenti.

quodsi suspicari aut percipere animo 
 possint quae sint bona illa caelestia, quorum magnitudinem 
 terreno adhuc corpore obuoluti sensu capere non possumus, 
 iam se cum his officiis inanibus stultissimos esse cognoscant,

uel si caeleste lumen quod dicimus solem contemplari nelint, 
 iam sentiant quam non indigeat lucernis eorum deus, qui 
 ipse in usum hominis tam claram, tam candidam lucem dedit.

et tamen cum in tam paruo circulo, qui propter longinquitatem 
 non amplius quam humani capitis uidetur habere mensuram, 
 tantum sit fulgoris, ut eum mortalium luminum acies non 
 queat contueri et si paulisper intenderis, hebetatos oculos caligo 
 ac tenebrae consequantur, quid tandem luminis, quid claritatis 
 aput ipsum deum, penes quem nulla nox est, esse arbitremur? 
 qui hanc ipsam lucem sic moderatus est, ut neque nimio fulgore 
 neque calore uehementi noceret animantibus tantumque 
 istarum rerum dedit ei, quantum aut mortalia corpora pati 
 possent aut frugum maturitas postularet.

num igitur mentis 
 suae compos putandus est qui auctori et datori luminis candelarum 
 aut cerarum lumen offert pro munere?

aliut uero ille 
 a nobis exigit lumen et quidem non fumidum, sed, ut ait poeta, 
 liquidum atque clarum, mentis scilicet, propter quod a poetis 
 Ϟω̃τες nuncupamur: quod exhibere non potest nisi qui deum 
 agnouerit.

illorum autem dii quia terreni sunt, egent

 

 

 
 
 
 luminibus, ne in tenebris sint: quorum cultores quia caeleste nihil 
 sapiunt, etiam religiones quibus deseruiunt ad terram reuocant: 
 in ea enim lumine opus est, quia ratio eius et natura tenebrosa 
 est.

itaque diis non caelestem sensum, sed humanum 
 potius adtribuunt ideoque illis necessaria et grata credunt esse 
 quae nobis, quibus aut esurientibus opus est cibo aut sitientibus 
 potu aut ueste algentibus aut cum sol decesserit lumine, 
 ut uidere possimus.

nullis igitur ex rebus tam probari et intellegi 
 potest deos istos, cum aliquando uixerint, mortuos esse 
 quam ex ipso ritu, qui est totus e terra. quid enim caelestis 
 in se boni potest habere pecudum sanguis effusus, quo aras 
 inquinant? nisi forte deos existimant eo uesci quod homines 
 aspernantur attingere.

et quisquis illis hanc saginam praestiterit, 
 quamuis ille grassator adulter ueneficus parricida sit, 
 beatus ac felix erit, hunc diligunt, hunc tuentur, huic omnia 
 quae optauerit praestant.

merito ergo Persius huiusmodi 
 superstitiones suo more deridet: 
 
 qua tu inquit mercede deorum 
 emeris auriculas? pulmone et lactibus unctis ?

sentiebat uidelicet non carne opus esse ad placaudam caelestem 
 maiestatem, sed mente sancta et iusto animo et pectore, ut

 

 

 

 
 
 
 ipse ait, quod naturali sit honestate generosum.

haec 
 est religio caelestis, non quae constat ei rebus corruptis, sed 
 quae uirtutibus animi qui oritur e caelo, hic uerus est cultus, 
 in quo mens colentis se ipsam deo inmaculatam uictimam 
 sistit.

id autem ipsum quomodo consequendum, quomodo 
 praestandum sit, docebit huius libri disputatio. nihil enim 
 tam praeclarum hominique conueniens potest esse quam erudire 
 homines ad iustitiam.

aput Ciceronem Catulus in Hortensio 
 philosophiam rebus omnibus praeferens malle se dicit 
 uel unum paruum de officio libellum quam longam 
 orationem pro seditioso homine Cornelio. quae sententia 
 non utique Catuli, qui illut fortasse non dixit, sed Ciceronis 
 est putanda, qui scripsit, credo ut libros quos de officiis erat 
 scripturus commendaret: in quibus ipsis nihil esse testatur 
 in omni philosophia melius et fructuosius quam praecepta 
 uitae dare.

quodsi hoc illi faciunt quibus non est 
 ueritas cognita, quanto magis nos facere debemus qui a deo 
 eruditi et inluminati possumus uera praecipere! nec tamen sic 
 docebimus ut quasi prima uirtutis elementa tradamus, quod 
 est infinitum, sed tamquam docendum susceperimus eum qui 
 aput illos iam perfectus esse uideatur.

manentibus enim

 

 

 

 
 
 
 praeceptis eorum quae solent ad probitatem recte dare, ignota 
 illis superstruemus ad perficiendam consummandamque iustitiam, 
 quam non tenent.

ea uero quae possunt cum illis esse 
 communia praetermittam, ne quid ab iis uidear mutuari quorum 
 errores coarguere atque aperire decreuerim.

Duae sunt uiae per quas humanam uitam progredi necesse 
 est, una quae in caelum ferat, altera quae ad inferos deprimat: 
 quas et poetae in carminibus et philosophi in disputationibus 
 suis induxerunt.

et quidem philosophi alteram uirtutum esse 
 noluerunt, alteram uitiorum, eamque quae sit assignata uirtutibus; 
 primo aditu esse arduam et confragosam: in qua si 
 quis difficultate superata in summum eius euaserit, habere 
 eum de cetero planum iter, lucidum amoenumque campum et 
 omnium laborum suorum capere fructus uberes atque iucundos;

quos autem primi aditus difficultas deterruerit, eos in illam 
 uitiorum uiam labi atque deflectere, quae primo ingressu sit 
 quasi amoena multoque tritior, deinde cum in ea paulo

 

 

 
 
 
 ulterius processerint, amoenitatis illius speciem repente subduci, 
 exoriri autem uiam praecipitem, nunc saxis asperam nunc obductam 
 sentibus nunc gurgitibus intercisam uel torrentibus 
 rapidam, ut laborare haerere labi cadere sit necesse.

quae 
 omnia eo proferuntur, ut appareat in uirtutibus capiendis labores 
 esse maximos, in perceptis autem maximos fructus et solidas 
 atque incorruptas uoluptates, uitia uero quibusdam delenimentis 
 naturalibus inlicere animos hominum et inanium iucunditatum 
 specie captos ad acerbas amaritudines miseriasque perducere.

sapiens prorsus disputatio, si uirtutum ipsarum formas ac terminos 
 scirent. non enim didicerant uel quae sint uel quid 
 eas mercedis a deo maneat: quod nos his duobus libris docebimus. 
 hi uero quia ignorabant aut dubitabant animas hominum 
 inmortales esse, et uirtutes et uitia terrenis honoribus 
 aut poenis aestimauerunt.

omnis ergo haec de duabus uiis 
 disputatio ad frugalitatem ac luxuriam spectat. dicunt enim 
 humanae uitae cursum Y litterae similem, quod unus quisque 
 hominum cum primae adulescentiae limen adtigerit et in eum 
 locum uenerit, partis ubi se uia findit in ambas, haereat 
 nutabundus ac nesciat in quam se partem potius inclinet;

si 
 ducem nactus fuerit qui dirigat ad meliora titubantem, hoc

 

 

 

 
 
 
 est si aut philosophiam didicerit aut eloquentiam aut aliquid 
 honestae artis quo euadat ad bonam frugem, quod fieri sine 
 labore maximo non potest, honestam et copiosam uitam disputant 
 peracturum;

si uero doctorem frugalitatis non muenent, 
 in sinistram uiam quae melioris speciem mentiatur incidere, id 
 est desidiae inertiae luxuriae se tradere, quae suauia quidem 
 uidentur ad tempus uera bona ignoranti, post autem amissa 
 omni dignitate ac re familiari in omnibus miseriis ignominiaque 
 uicturum.

ad corpus ergo et ad hanc uitam quam in 
 terra ducimus fines earum uiarum rettulerunt. poetae fortasse 
 melius, qui hoc biuium aput inferos esse uoluerunt, sed in eo 
 falluntur quod eas uias mortuis proposuerunt. utrique ergo 
 uere, sed tamen utrique non recte, quia oportuit uias ipsas ad 
 uitam, fines earum ad mortem referri.

nos igitur melius et 
 uerius, qui duas istas uias caeli et inferorum esse dicimus, 
 quia iustis inmortalitas, iniustis poena aeterna proposita est.

quomodo autem hae uiae uel in caelum tollant uel ad inferna 
 praecipitent explicabo, aperiamque quae sint uirtutes quas 
 philosophi nescierunt; tum earum quae sint praemia, simul 
 etiam quae sint uitia quaeue eorum supplicia monstrabo.

nam 
 fortasse aliquis expectet ut separatim de uitiis ac uirtutibus 
 dicam, cum de bono aut malo disserentibus nobis etiam quod

 

 
 
 
 est contrarium possit intellegi.

sine enim uirtutes inseras, 
 uitia sua sponte decedent, siue uitia eximas, uirtutes ultro subibunt: 
 sic bonorum ac malorum constituta natura est, ut se 
 inuicem semper obpugnent, semper expellant. ita fit ut neque 
 uitia detrahi sine uirtutibus possint nec uirtutes inseri sine 
 detractione uitiorum.

has igitur uias longe aliter inducimus 
 quam induci a philosophis solent, primum quod utrique praepositum 
 esse dicimus ducem utrumque inmortalem, sed alterum 
 honoratum, qui uirtutibus ac bonis praesit, alterum damnatum, 
 qui uitiis ac malis.

illi autem m dexteriore tantum uia ducem 
 ponunt neque unum neque perpetuum, siquidem quemlibet 
 doctorem bonae artis inducunt, qui a desidia reuocet homines 
 et frugi esse doceat. sed neque ingredi faciunt in eam uiam 
 nisi pueros et adulescentes, uidelicet quod artes in his discantur 
 aetatibus.

nos autem (homines) omnis sexus et generis et 
 aetatis in hoc caeleste iter inducimus, quia deus, qui eius 
 uiae dux est, immortalitatem nulli homini nato negat. forma 
 quoque ipsarum uiarum non ita est ut illi putauerunt.

quid 
 enim opus est Y littera in rebus contrariis atque diuersis? sed 
 altera illa melior conuersa est ad solis ortum, altera illa deterior 
 ad occasum, quoniam qui ueritatem ac iustitiam sequitur, 
 is accepto immortalitatis praemio perenni luce potietur, qui 
 autem ab illo malo duce inlectus praetulerit uitia uirtutibus,

 

 
 
 
 mendacium ueritati, necesse est ad occasum et tenebras deferatur 
 (aeternas).

describam igitur utramque et earum proprietates 
 habitusque monstrabo.

Una est itaque uirtutis ac bonorum uia, quae fert non 
 in Elysios campos, ut poetae loquuntur, sed ad ipsam mundi 
 arcem, 
 
 at laeua malorum 
 exercet poenas et ad impia Tartara mittit.

est enim criminatoris illius, qui prauis religionibus institutis 
 auertit homines ab itinere caelesti et in uiam perditionis inducit.

cuius uiae species et figura sic est conposita in aspectum, 
 ut plana et patens et omni genere florum atque fructuum delectabilis 
 esse uideatur. in ea enim posuit deus omnia quae 
 pro bonis habentur in terra, opulentiam dico, honorem quietem 
 uoluptatem inlecebras omnes, sed cum his pariter iniustitiam 
 crudelitatem superbiam perfidiam libidinem cupiditatem discordiam 
 ignorantiam mendacium stultitiam ceteraque uitia. exitus 
 autem huius uiae talis est.

cum uentum fuerit ad extremum, 

 

 

 

 
 
 
 unde iam regredi non licet, cum omni sua pulchritudine tam 
 subito praeciditur, ut non ante quis fraudem prospicere possit 
 quam praecipitatus in altitudinem profundam cadat.

quisquis 
 enim praesentium bonorum specie captus et in his consequendis 
 ac fruendis occupatus non praeuiderit ea quae post 
 mortem secutura sunt seque a deo auerterit, is uero ad inferos 
 deiectus in aeternam damnabitur poenam.

uia uero uia caelestis 
 difficilis et cliuosa proposita est uel spinis horrentibus 
 aspera uel saxis extantibus impedita, ut cum summo labore 
 ac pedum tritu cumque magna cadendi sollicitudine sit cuique 
 gradiendum.

in hac posuit iustitiam temperantiam patientiam 
 fidem castitatem abstinentiam concordiam scientiam ueritatem 
 sapientiam ceterasque uirtutes, sed simul cum his paupertatem 
 ignominiam laborem dolorem amaritudines omnes.

quisquis 
 enim spem suam porrexerit longius et meliora maluerit, carebit 
 his terrae bonis, ut expeditus ac leuis difficultatem uiae 
 superet. nec enim potest qui se adparatu regio circumdederit 
 aut diuitiis onerauerit, angustias illas uel ingredi uel tenere.

unde intellegitur idcirco malis et iniustis facilius prouenire 
 quae cupiant, quia prona et decliuis est eorum uia, bonis autem

 

 
 
 
 quae optent difficile procedere, quia difficili et arduo itinere 
 gradiuntur.

iustus ergo quoniam durum asperumque iter 
 ingressus est, contemptui derisui odio sit necesse est. omnes 
 enim quos cupiditas aut uoluptas praecipites trahit, inuident 
 ei qui uirtutem capere potuit et inique ferunt id habere aliquem 
 quod ipsi non habent.

erit itaque pauper humilis ignobilis 
 subiectus iniuriae et tamen omnia quae amara sunt perferens, 
 (s)et si patientiam iugem ad summum illum gradum 
 finemque perduxerit, dabitur ei corona uirtutis et a deo pro 
 laboribus quos in uita propter iustitiam pertulit inmortalitate 
 donabitur.

hae sunt uiae quas deus humanae uitae adsignauit: 
 in quibus singulis et bona ostendit et mala, sed ordine praepostero 
 atque conuerso. in sua enim monstrauit temporaria prius 
 mala cum aeternis bonis, qui est ordo melior, in altera temporaria 
 prius bona cum aeternis malis, qui est ordo deterior, ut 
 quicumque praesentia mala cum iustitia delegerit, maiora et 
 certiora consequatur bona quam fuerunt illa quae spreuit,

 

 
 
 
 quisquis autem praesentia bona praeposuerit iustitiae, in maiora 
 et longiora incidat mala quam fuerunt illa quae fugit.

haec 
 enim uita corporalis quia breuis est, idcirco et mala eius et 
 bona breuia sint necesse est, illa uero spiritalis quae huic terrenae 
 contraria est quoniam sempiterna est, idcirco et bona 
 eius et mala sempiterna sunt.

ita fit ut et bonis breuibus 
 mala aeterna et malis breuibus bona aeterna succedant. itaque 
 cum simul \'proposita sint homini bona et mala, considerare 
 unum quemque secum decet quanto satius sit perpetuis bonis 
 mala breuia pensare quam pro breuibus et caducis bonis mala 
 perpetua sustinere.

nam sicut in hoc saeculo cum est propositum 
 cum hoste certamen, prius laborandum est, ut sis 
 postmodum in otio, esuriendum sitiendum, aestus frigora perferenda, 
 humi quiescendum uigilandum periclitandum est, ut 
 saluis pignoribus et domo et re familiari et omnibus pacis ac

uictoriae bonis perfrui possis, sin autem praesens otium malueris 
 quam laborem, malum tibi maximum facias necesse est 
 — praeoccupabit enim aduersarius non resistentem, uastabuntur 
 agri, diripietur domus, in praedam uxor ac liberi uenient, ipse 
 interficiere aut capiere: quae omnia ne accidant, praesens

 

 
 
 
 commodum differendum est, ut maius longiusque pariatur —:

sic 
 in omni hac uita, quia nobis aduersarium deus reseruauit, ut 
 possemus capere uirtutem, omittenda est praesens uoluptas, ne 
 hostis opprimat, uigilandum, stationes agendae, militares expeditiones 
 obeundae, fundendus ad ultimum cruor, omnia denique 
 amara et grauia patienter ferenda, eo quidem promptius, 
 quod nobis imperator noster deus praemia pro laboribus aeterna 
 constituit.

et cum in hac terrena militia tantum homines laboris 
 exhauriant, ut ea sibi pariant quae possunt eodem modo 
 perire quo parta sunt, certe nobis nullus labor recusandus est, 
 quibus id adquiritur quod nullo modo possit amitti.

uoluit 
 enim deus, qui hominem ad hanc militiam genuit, expeditos 
 in acie stare et intentis acriter animis ad unius hostis 
 insidias uel apertos impetus uigilare, qui nos, sicut periti et 
 exercitati duces solent, uariis artibus captat pro cuiusque natura 
 et moribus saeuiens.

aliis enim cupiditatem insatiabilem inmittit, 
 ut opibus suis tamquam conpedibus inligatos a uia ueritatis 
 excutiat, alios inflammat irae stimulis, ut ad nocendum 
 potius intentos a dei contemplatione detorqueat, alios inmoderatis 
 libidinibus inmergit, ut uoluptati et corpori seruientes ad

 

 
 
 
 uirtutem respicere non possint, aliis uero inspirat inuidiam, 
 ut suis ipsi tormentis occupati nihil cogitent aliut nisi eorum 
 quos oderint felicitatem.

alios inflat ambitionibus: ii sunt 
 qui ad gerendos magistratus omnem uitae suae operam curamque 
 conuertunt, ut fastos signent et annis nomen inponant.

quorundam cupiditas tendit altius, non ut prouincias tempora!! 
 gladio regant, sed ut infinita et perpetua potestate dominos se 
 dici uelint uniuersi generis humani.

quos autem pios uiderit, 
 uariis inplicat religionibus, ut impios faciat. iis uero qui sapientiam 
 quaerunt, philosophiam in oculos inpingit, ut specie 
 lucis excaecet, ne quis conprehendat ac teneat ueritatem.

sic 
 hominibus obstruxit aditus omnes et obsaepsit uias publicis 
 laetus erroribus. quos ut discutere possemus ipsumque auctorem 
 malorum uincere, inluminauit nos deus et armauit uera 
 caelestique uirtute. de qua nunc mihi disserendum est.

Sed priusquam singulas uirtutes exponere incipio, determinanda 
 est ipsa uirtus, quam non recte philosophi definierunt, 
 quid esset aut in quibus rebus, quid operis, quid haberet officii. 
 nomen itaque solum retinuerunt, uim uero et rationem 
 et effectum perdiderunt.

quaecumque autem in definitionem 
 uirtutis solent dicere, paucis uersibus colligit et enarrat Lucilius, 
 quos malo equidem ponere, ne dum multorum sententias 
 refello, sim longior quam necesse est.

uirtus, Albine, est pretium persoluere uerum 
 quis in uersamur, quis uiuimus rebus potesse: 
 uirtus est homini scire id quod quaeque habeat res, 
 uirtus, scire homini rectum utile quid sit, honestum, 
 quae bona, quae mala item, quid inutile turpe inhonestum: 

 uirtus, quaerendae finem rei scire modumque, 
 uirtus, diuitiis pretium persoluere posse, 
 uirtus, id dare quod re ipsa debetur honori: 
 hostem esse atque inimicum hominum morumque malorum, 
 contra defensorem hominum morumque bonorum, 
 hos magni facere, his bene uelle, his uiuere amicum: 
 commoda praeterea patriai prima putare, 
 deinde parentum, tertia iam postremaque nostra .

ab his definitionibus, quas poeta breuiter conprehendit, Marcus 
 Tullius traxit officia uiuendi Panaetium Stoicum secutus eaque 
 tribus uoluminibus inclusit. haec autem quam falsa sint mox 
 uidebimus, ut appareat quantum in nos dignatio diuina contulerit, 
 quae nobis aperuit ueritatem.

uirtutem esse dixit 
 scire quid sit bonum et malum, quid turpe, quid honestum, 
 quid utile, quid minus. breuius facere potuit, si 
 tantum bonum ac malum diceret, quia nihil potest esse utile 
 uel honestum quod non idem bonum sit, nihil inutile ac turpe 
 quod non idem malum. quod et philosophis uidetur et idem 
 Cicero in tertio supra dicti operis ostendit.

uerum scientia 
 non potest esse uirtus, quia non est intus in nobis, sed ad 
 nos extrinsecus uenit. quod autem transire ab altero ad alterum 
 potest, uirtus non est, quia uirtus sua cuique est. scientia 
 igitur alieni beneficii est, quia posita est in audiendo, uirtus 
 tota nostra est, quia posita est in uoluntate faciendi boni.

sicut ergo in itinere celebrando nihil prodest uiam nosse, nisi 
 conatus ac uires suppetant ambulandi, ita uero scientia nihil 
 prodest, si uirtus propria deficiat.

nam fere etiam u qui 
 peccant, etsi non perfecte, tamen quid sit bonum et malum 
 sentiunt, et quotiens aliquid improbe faciunt, peccare se sciunt 
 et ideo celare nituntur.

sed cum eos boni et mali natura

 

 
 
 
 non fallat, cupiditate mala uincuntur, ut peccent, quia deest 
 illis uirtus, id est cupiditas recta et honesta faciendi.

ex hoc 
 igitur apparet aliut esse scientiam boni malique, aliut uirtutem, 
 quod potest esse scientia sine uirtute, sicut in plurimis philo-_ 
 sophorum fuit. in quo, quoniam recte ad culpam pertinet non 
 fecisse quae scieris, recte uoluntas praua et uitiosus animus, 
 quem ignoratio excusare non potest, punietur.

ergo sicut 
 uirtus non est bonum ac malum scire, ita uirtus est bonum 
 facere, malum non facere. et tamen scientia sic cum uirtute 
 coniuncta est, ut scientia praecedat uirtutem, uirtus sequatur 
 scientiam, quia nihil prodest cognitio, nisi et actio subsequatur. 
 Horatius igitur paulo melius:

uirtus est uitium fugere et sapientia prima, 
 
 sed inepte, quod eam contrario terminauit, ut si diceret: \'bonum 
 est quod malum non est\'. cum enim quid sit uirtus nescio, 
 ne uitium quidem quid sit scio. utrumque igitur indiget definitione, 
 quia natura rei talis est, ut utrumque aut intellegi 
 aut non intellegi sit necesse.

uerum nos faciamus quod ille 
 debuit. uirtus est iram cohibere, cupiditatem conpescere, libidinem 
 refrenare: id est enim uitium fugere. nam fere omnia

 

 

 

 
 
 
 quae fiunt iniuste atque inprobe, ab his oriuntur adfectibus.

si enim commotionis huius quae ira dicitur impetus retundatur, 
 omnes hominum contentiones malae sopientur, nemo insidiabitur, 
 nemo prosiliet ad nocendum.

item si cupiditas temperetur, 
 nemo terra marique grassabitur, nemo exercitum ducet, 
 ut rapiat et uastet aliena.

item si ardor libidinum conprimatur, 
 omnis aetas et sexus retinebit suam sanctitatem, nemo 
 quidquam pudendum aut patietur aut faciet.

ergo uniuersa 
 scelera et flagitia his commotionibus uirtute sedatis ex hominum 
 uita moribusque tollentur. quae sedatio commotionum et adfectuum 
 hanc habet rationem, ut omnia recta faciamus.

omne 
 igitur uirtutis officium est non peccare. quo profecto fungi 
 non potest qui deum nescit, quoniam ignoratio eius a quo bona 
 oriuntur, inprudentem inpingat in uitia necesse est.

itaque 
 ut breuius et significantius utriusque rei summa officia determinem, 
 scientia est deum nosse, uirtus colere: in illo sapientia, 
 in hoc iustitia continetur.

Dixi, quod erat primum, scientiam boni non esse uirtutem, 
 deinde, quid sit uirtus et in quo sit: sequitur ut id quoque 
 ipsum, quid sit bonum et malum, nescisse philosophos breuiter 
 ostendam, quia paene declaratum est in libro tertio, cum de 
 summo bono disputarem.

qui autem quid esset summum 
 nescierunt, et in ceteris bonis malisue, quae summa non sunt,

 

 
 
 
 errauerint necesse est: quae non potest uero iudicio examinare 
 qui fontem ipsum non tenet unde illa descendunt.

fons autem 
 bonorum deus est, malorum uero ille scilicet diuini nominis 
 semper inimicus, de quo saepe diximus: ab his duobus principiis 
 bona malaque oriuntur.

quae ueniunt a deo, hanc habent 
 rationem, ut inmortalitatem parent, quod est summum bonum: 
 quae autem ab illo altero, id habent officium, ut a caelestibus 
 auocatum terrenisque demersum ad poenam interficiant sempiternam, 
 quod est summum malum.

num igitur dubium est 
 quin illi omnes quid esset bonum et malum ignoraueriut, qui 
 nec deum nec aduersarium dei scierunt?

itaque finem bonorum 
 ad corpus et ad hanc uitam breuem retulerunt, quam 
 scilicet solui et occidere necesse est, non sunt progressi ulterius, 
 sed omnia eorum praecepta et omnia quae inducunt 
 bona, terrae inhaerent et humi iacent, quoniam simul cum corpore, 
 quod est terra, moriuntur.

pertinent enim non ad uitam 
 homini conparandam, sed ad quaerendas uel augendas opes 
 honores gloriam potentiam: quae sunt uniuersa mortalia, tam 
 scilicet quam ille qui ut ea sibi contingerent laborauit. hinc 
 est illud: 
 
 uirtus, quaerendae finem rei scire modumque .

praecipiunt enim quibus modis et quibus artibus res familiaris 
 quaerenda sit, quia uident male quaeri solere. sed huiusmodi 
 uirtus non est proposita sapienti: nec enim uirtus est opes 
 quaerere, quarum neque inuentio neque possessio in nostra potestate 
 est. itaque et quaesitu et obtentu faciliores sunt malis 
 quam bonis.

non potest ergo uirtus esse in iis rebus quaerendis 
 in quarum contemptu uis ac ratio uirtutis apparet, nec ad 
 ea ipsa transfugiet quae magno et excelso animo calcare ac 
 proterere gestit, neque fas est animam caelestibus intentam 
 bonis, ut haec fragilia sibi conparet, ab inmortalibus suis opibus 
 auocari, sed potissimum in iis rebus conparandis uirtutis ratio 
 consistit quas nobis nec homo ullus nec mors ipsa possit auferre.

cum haec ita se habeant, illut quod sequitur uerum est: 
 
 uirtus, diuitiis pretium persoluere posse . 
 
 qui uersus idem fere significat quod primi duo. sed ne- 
 . que ipse neque quisquam philosophorum scire potuit pretium 
 ipsum uel quale uel quod sit. id enim poeta et illi omnes 
 quos secutus est putauerunt recte opibus uti, hoc est frugi esse, 
 non instruere conuiuia sumptuose, non largiri temere, non

 

 
 
 
 effundere in res superuacuas aut turpes rem familiarem.

dicet 
 aliquis fortasse: \'quid tu? negasne hanc esse uirtutem?\' non 
 equidem nego, contraria enim uidear probare, si negem, sed 
 ueram nego, quia non sit illa caelestis, sed tota terrena, quandoquidem 
 nihil efficit nisi quod remaneat in terra. quid sit autem 
 recte opibus uti et qui sit ex diuitiis fructus petendus decla-. 
 rabo apertius, cum de pietatis officio loqui coepero.

iam 
 cetera quae sequuntur nullo modo uera sunt. nam inprobis 
 inimicitias indicere, aut bonorum defensionem suscipere 
 potest cum malis esse commune.

quidam enim probitate 
 ficta uiam sibi ad potentiam muniunt faciuntque multa quae 
 boni solent, eo quidem promptius quod fallendi gratia faciunt. 
 utinamque tam facile esset praestare quam facile est simulare 
 bonitatem!

sed hi cum esse coeperint propositi ac uoti sui 
 conpotes et summum potentiae gradum ceperint, tum uero simulatione 
 deposita mores suos detegunt, rapiunt omnia et uiolant 
 et uexant eosque ipsos bonos quorum causam susceperant insequuntur 
 et gradus per quos ascenderunt amputant, ne quis 
 illos contra ipsos possit imitari.

uerum tamen putemus hoc 

 

 

 
 
 
 officium non nisi boni esse, ut bonos defendat. at id suscipere 
 facile est, implere difficile, quia cum te certamini congressionique 
 commiseris, in arbitrio dei, non tuo posita uictoria 
 est, et plerumque inprobi et numero et conspiratione sunt 
 potentiores quam boni, ut ad eos superandos non tam uirtus 
 sit quam felicitas necessaria.

an ahquis ignorat quotiens melior 
 iustiorque pars uicta sit? hinc semper dominationes acerbae 
 in ciues extiterunt.

plena est exemplis omms historia, sed nos 
 contenti erimus uno. Gnaeus Pompeius bonorum uoluit esse 
 defensor, siquidem pro re publica, pro senatu, pro libertate 
 arma suscepit. idem tamen uictus cum ipsa libertate occidit 
 et a spadonibus Aegyptiis detruncatus insepultus abiectus est.

non est igitur uirtus aut hostem malorum esse aut defensorem 
 bonorum, quia uirtus incertis casibus non potest esse 
 subiecta.

commoda praeterea patriai prima putare 
 
 sublata hominum discordia nihil est omnino. quae sunt enim 
 patriae commoda nisi alterius ciuitatis aut gentis incommoda, 
 id est fines propagare aliis uiolenter ereptos, augere

 

 
 
 
 imperium, vectigalia facere maiora? quae omnia non utique 
 uirtutes, sed uirtutum sunt euersiones.

in primis enim tollitur 
 humanae societatis coniunctio, tollitur innocentia, tollitur alieni 
 abstinentia, tollitur denique ipsa iustitia: quae discidium generis 
 humani ferre non potest et ubicumque arma fulserint, hinc 
 eam fugari et exterminari necesse est.

uerum est enim Ciceronis 
 illut: qui autem ciuium rationem dicunt habendam, 
 externorum negant, dirimunt hi communem 
 humani generis societatem, qua sublata beneficentia 
 liberalitas bonitas iustitia funditus tollitur.

nam quomodo 
 potest iustus esse qui nocet, qui odit, qui spoliat, qui 
 occidit? quae omnia faciunt qui patriae prodesse nituntur. 
 id enim ipsum prodesse quid sit, ignorant qui nihil putant 
 utile, nihil commodum, nisi quod teneri manu potest: quod 
 solum teneri non potest, quia eripi potest.

haec itaque ut 
 ipsi appellant bona quisquis patriae adquisiuerit, hoc est qui 
 euersis ciuitatibus gentibusque deletis aerarium pecunia referserit, 
 agros ceperit, ciues suos locupletiores fecerit, hic laudibus 
 fertur in caelum, in hoc putatur summa et perfecta esse uirtus. 
 qui error non modo populi et imperitorum,* sed etiam

 

 
 
 
 philosophorum est, qui praecepta quoque dant ad iniustitiam, ne 
 stultitiae ac malitiae disciplina et auctoritas desit.

itaque cum 
 de officiis ad rem militarem pertinentibus disputant, neque ad 
 iustitiam neque ad ueram uirtutem adcommodatur illa omnis 
 oratio, sed ad hanc uitam moremque ciuilem, quem non esse 
 iustitiam et res indicat et ipse Cicero testatus est.

sed nos 
 inquit ueri iuris germanaeque iustitiae solidam et expressam 
 effigiem nullam tenemus, umbra et imaginibus 
 utimur: easque ipsas utinam sequeremur! feruntur 
 enim ab optimis naturae et ueritatis exemplis. — 
 umbra est igitur et imago iustitiae quam illi iustitiam putauerunt.

quid? sapientiam nonne idem confitetur in philosophis 
 esse nullam? aut cum Fabricius inquit aut Aristides 
 iustus nominatur, aut ab illis fortitudinis aut ab hoc 
 iustitiae tamquam a sapiente petitur exemplum. nemo 
 enim horum sic sapiens, ut sapientem uolumus in-

tellegi, nec ii qui sapientes habiti et nominati, Ma.rcus 
 Cato et Gaius Laelius, sapientes fuerunt, ne illi 
 quidem septem, sed ex mediorum officiorum frequentia

 

 
 
 
 similitudinem quandam gerebant speciemque sapientium.

si ergo et philosophis ipsorum confessione adempta 
 sapientia est et iis qui iusti habiti sunt adempta iustitia est, 
 omnes igitur illae uirtutis descriptiones falsae sint necesse est, 
 quia quae sit uera uirtus scire non potest nisi iustus ac sapiens. 
 iustus autem ac sapiens nemo est nisi quem deus praeceptis 
 caelestibus erudiuit.

Nam illi omnes qui per aliorum confessam stultitiam 
 sapientes existimantur, specie uirtutis inducti umbras et 
 imagines adprehendunt, nihil uerum. quod ea fit ratione, 
 quoniam uia illa mendax, quae fert ad occasum, multos tramites 
 habet propter studiorum et disciplinarum uarietatem, quae sunt 
 in uita hominum dissimiles atque diuersae.

nam sicut uia 
 illa sapientiae habet aliquid simile stultitiae, quod libro praecedente 
 monstrauimus, ita haec cum sit tota stultitiae, habet 
 aliquid simile sapientiae, quod adripiant ii qui stultitiam publicam 
 intellegunt: et ut habet uitia manifesta, sic habet aliquid 
 quod simile uideatur esse uirtuti, ut habet apertum scelus, sic 
 imaginem quandam speciemque iustitiae.

quomodo enim praecursor 
 eius uiae cuius uis et potestas omnis in fallendo est, 
 uniuersos in fraudem posset inducere, nisi ueri similia hominibus 
 ostentaret? deus enim, ut immortale illud arcanum eius

 

 

 
 
 
 in operto esset, posuit in uia sua quae homines pro malis et 
 turpibus aspernarentur, ut auersi a sapientia et ueritate, quam 
 sine ullo duce requirebant, in id ipsum inciderent quod uitare 
 ac fugere cupiebant.

itaque illam perditionis ac mortis uiaui 
 multiplicem ostendit, uel quod multa sunt genera uitae uel 
 quod dii multi qui coluntur.

huius dux praeuaricator ac subdolus, 
 ut uideatur esse discrimen aliquod falsi et ueri, mali et 
 boni, alia ducit luxuriosos alia eos qui frugi appellantur, alia 
 inperitos alia doctos, alia inertes alia strenuos, alia stultos 
 alia philosophos, et eos quidem non uno tramite.

illos enim 
 qui aut uoluptates aut diuitias non refugiunt, ab hac publica 
 et celebri uia modice segregat, eos autem qui aut uirtutem 
 sequi uolunt aut contemptum rerum profitentur, per confragosa 
 quaedam praecipitia trahit.

sed tamen illa omnia itinera quae 
 speciem bonorum ostentant non sunt aliae uiae, sed deuerticula 
 et semitae, quae uidentur quidem ab illa communi dextrouersum 
 separari, ad eandem tamen et ad unum omnes exitum 
 sub ipso fine referuntur.

ibi enim dux ille coniungit omnes 
 ubi opus fuerat bonos a malis, fortes ab inertibus, sapientes 
 a stultis separari, in deorum scilicet cultu, in quo ille uniuersos,

 
 
 
 quia sine ullo discrimine stulti fuerunt, uno mucrone iugulat 
 et praecipitat in mortem.

haec autem uia, quae est ueritatis 
 et sapientiae et uirtutis et usae, quorum omnium fons unus 
 est, una uis, una sedes, et simplex est, quo paribus animis 
 summaque concordia unum sequamur et colamus deum, et angusta, 
 quoniam paucioribus uirtus data est, et ardua, quoniam 
 ad bonum quod est summum atque sublime nisi cum summa 
 difficultate ac labore non potest perueniri.

Haec est uia quam philosophi quaerunt, sed ideo non inueniunt, 
 quia in terra potius ubi apparere non potest quaerunt.

errant ergo uelut in mari magno nec quo ferantur intellegunt, 
 quia nec uiam cernunt nec ducem sequuntur ullum.

eadem namque ratione hanc uitae uiam quaeri oportet qua in 
 alto iter nauibus quaeritur: quae nisi aliquod caeli lumen obseruent, 
 incertis cursibus uagantur.

quisquis autem rectum 
 iter uitae tenere nititur, non terram debet aspicere, sed caelum 
 et, ut apertius loquar, non hominem sequi debet, sed deum, 
 non his terrestribus simulacris, sed deo seruire caelesti, non 
 ad corpus referre omnia, sed ad mentem, non huic uitae dare 
 operam, sed aeternae.

itaque si oculos in caelum semper intendas 
 et solem qua oritur observes eumque habeas uitae quasi

 
 
 
 nauigii ducem, sua sponte in uiam pedes dirigentur et illut 
 caeleste lumen, quod sanis mentibus multo clarior sol est quam 
 hic quem carne mortali uidemus, sic reget, sic gubernabit, ut 
 ad summum sapientiae uirtutisque portum sine ullo errore perducat.

suscipienda igitur dei lei est, quae nos ad hoc iter 
 dirigat, illa sancta, illa caelestis, quam Marcus Tullius in libro 
 de re publica tertio paene diuina uoce depinxit: cuius ego, ne 
 plura dicerem, uerba subieci.

est quidem uera lei recta 
 ratio, naturae congruens, diffusa in omnis, constans, 
 sempiterna, quae uocet ad officium iubendo, uetando 
 a fraude deterreat, quae tamen neque probos frustra 
 iubet aut uetat nec inprobos iubendo aut uetando 
 mouet.

huic legi nec obrogari fas est neque derogari 
 aliquid ex hac licet neque tota abrogari potest, nec 
 uero aut per senatum aut per populum solui hac lege 
 possumus, neque est quaerendus explanator aut inter-

pres Sextus Aelius, nec erit alia lex Romae alia

 

 

 
 
 
 Athenis, alia nunc alia posthac, sed et omnes gentes 
 et omni tempore una lex et sempiterna et inmutabilis 
 continebit unusque erit communis quasi magister et 
 imperator omnium deus: ille legis huius inuentor 
 disceptator lator, cui qui non parebit, ipse se fugiet 
 ac naturam hominis aspernatus hoc ipso luet maximas ( 
 poenas, etiamsi cetera supplicia quae putantur effugerit.

quis sacramentum dei sciens tam significanter eDarrare 
 legem dei posset quam illam homo longe a ueritatis notitia 
 remotus expressit? ego uero eos qui uera inprudentes 
 loquuntur sic habendos puto, tamquam diuinent spiritu aliquo 
 instincti.

quodsi ut legis sanctae uim rationemque peruidit, 
 ita illut quoque scisset aut explicasset, in quibus praeceptis 
 lex ipsa consisteret, non philosophi functus fuisset officio, sed 
 prophetae.

quod quia facere ille non poterat, nobis faciendum 
 est, quibus ipsa lex tradita est ab illo uno magistro et 
 imperatore omnium deo.

Huius legis caput primum est ipsum deum nosse, soli 
 obtemperare, solum colere. non potest enim rationem hominis

 

 
 
 
 obtinere qui parentem animae suae deum nescit; quod est 
 summum nefas. quae ignoratio facit ut diis aliis seruiat, quo 
 nihil sceleratius committi potest.

hinc iam procliuis est ad 
 malitiam gradus per ignorantiam ueri ac singularis boni, quia 
 deus, quem nosse refugit, fons est ipse bonitatis: uel si iustitiam 
 sequi uolet, diuini tamen iuris ignarus gentis suae leges, 
 tamquam uerum ius amplectetur, quas non utique iustitia, sed 
 utilitas repperit.

cur enim per omnes populos diuersa et uana 
 iura sunt condita, nisi quod una quaeque gens id sibi sanxit 
 quod putauit rebus suis utile?

quantum autem ab iustitia 
 recedat utilitas, populus ipse Romanus docet, qui per fetiales 
 bella indicendo et legitime iniurias faciendo semperque aliena 
 capiendo atque rapiendo possessionem sibi totius orbis comparauit.

uerum hi iustos se putant, si contra leges suas nihil 
 faciant: quod etiam timori adscribi potest, si praesentium poenarum 
 metu sceleribus abstineant.

sed concedamus sane ut 
 id natura uel, ut ait philosophus, sua sponte faciant quod 
 legibus facere coguntur. num idcirco iusti erunt, quia parent 
 institutis hominum, qui ipsi aut errare aut iniusti esse

 

 

 
 
 
 potuerunt, sicut illi duodecim tabularum conditores, aut certe publicae 
 utilitati pro condicione temporum seruierunt?

aliut est 
 igitur ciuile ius, quod pro moribus ubique uariatur, aliut uera 
 iustitia, quam uniformem ac simplicem proposuit omnibus deus: 
 quem qui ignorat, et ipsam iustitiam ignoret necesse est.

sed 
 putemus fieri posse ut aliquis naturali et ingenito bono ueras 
 uirtutes capiat, qualem fuisse Cimonem Athenis accepimus, 
 qui et egentibus stipem dedit et pauperes inuitauit et nudos 
 induit, tamen cum illud unum quod est maximum deest, agnitio 
 dei, iam bona illa omnia superuacua sunt et inania, ut frustra 
 in iis adsequendis laborauerit.

omnis enim iustitia eius similis 
 erit humano corpori caput non habenti: in quo tametsi 
 membra omnia et locis suis constent et figura et habitudine, 
 tamen quoniam deest id quod est omnium principale, et uita 
 et omni sensu caret.

itaque membra illa formam tantummodo 
 membrorum habent, usum non habent, tam scilicet quam 
 caput sine corpore. cui similis est qui cum deum non ignoret, 
 uiuit iniuste: id enim solum habet quod est summum, sed 
 frustra, quoniam uirtutibus tamquam membris eget.

itaque 
 ut sit uiuum ac sensibile corpus, et agnitio dei necessaria est 
 quasi caput et uirtutes omnes quasi corpus. ita fiet homo perfectus 
 ac uiuus, sed tamen summa omnis in capite est, quod 
 quamuis constare non possit sine omnibus, sine quibusdam

 
 
 
 tamen potest.

et erit quidem animal uitiosum ac debile, sed 
 tamen uiuet, sicut is qui et deum nouit et in aliqua re peccat; 
 dat enim ueniam peccatis deus. itaque sine membris aliquibus 
 uiui potest, sine capite nullo modo.

haec res efficit ut philosophi 
 etiamsi natura sint boni, tamen nihil sciant, nihil sapiant. 
 omnis doctrina et uirtus eorum sine capite est, quia deum 
 nesciunt, qui est uirtutis ac doctrinae caput. quem qui non 
 adgnoscit, licet uideat, caecus est, licet audiat, surdus, licet 
 loquatur, elinguis est.

cum uero conditorem rerum parentemque 
 cognouerit, tunc et uidebit et audiet et loquetur. 
 habere enim caput coepit, in quo sunt sensus omnes conlocati 
 hoc est oculi et aures et lingua.

nam profecto is uidet qui 
 ueritatem, in qua deus est, uel deum, in quo ueritas est, oculis 
 cordis aspexerit, is audit qui diuinas uoces ac praecepta uitalia 
 pectori suo adfigit, is loquitur qui caelestia disserens uirtutem 
 ac maiestatem dei singularis enarrat.

quare non est dubium 
 quin impius sit quisquis deum non adgnouerit, omnesque uirtutes 
 eius, quas habere aut tenere se putat., in illa mortifera 
 uia reperiuntur, quae est tota tenebrarum.

quapropter nihil 
 est quod sibi aliquis gratuletur, si has inanes uirtutes adeptus 
 est, quia non tantum miser, qui bonis praesentibus careat, sed 
 etiam stultus sit necesse est, qui labores in uita sua maximos 
 suscipiat in cassum.

nam adempta spe immortalitatis quam 
 deus pollicetur in sua religione uersantibus, cuius adsequendae

 
 
 
 gratia uirtus adpetenda est et quidquid malorum acciderit perferendum, 
 maxima erit profecto uanitas obsequi uelle uirtutibus, 
 quae frustra homini calamitates adferunt et labores.

nam si 
 uirtus est egestatem exilium dolorem mortem, quae timentur a 
 ceteris, pati fortiter ac subire, quid tandem in se boni habet, 
 cur eam philosophi propter se ipsam dicant expetendam ? nimirum 
 superuacuis et inanibus poenis delectantur quibus licet 
 agere tranquille.

si enim mortales sunt auimae, si uirtus 
 dissoluto corpore nihil futura est, quid fugimus adtributa nobis 
 bona quasi aut ingrati aut indigni qui diuinis muneribus perfruamur? 
 quae bona ut habeamus, scelerate inpieque uiuendum 
 est, quia uirtutem id est iustitiam paupertas sequitur.

sanus igitur non est qui nulla spe maiore proposita iis bonis 
 quibus ceteri utuntur in uita, labores et cruciatus et miserias 
 anteponat.

si autem uirtus, ut ab ns rectissime dicitur, capessenda 
 est, quia constet ad eam nasci hominem, subesse 
 debet spes aliqua maior, quae malorum et laborum, quos perferre 
 uirtutis est, magnum adferat praeclarumque solacium. 
 nec aliter uirtus cum per se dura sit, haberi pro bono potest, 
 quam si acerbitatem suam maximo bono penset.

aeque non 
 aliter his bonis praesentibus abstinendum est, quam si sint 
 alia maiora, propter quae tanti sit et uoluptates omittere et 
 mala omnia sustinere. ea uero nulla sunt alia, ut in tertio 
 docui, nisi perpetuae uitae. hanc autem praestare quis potest 
 nisi deus, qui uirtutem ipsam proposuit ?

ergo in dei agnitione 

 

 

 

 

 
 
 
 et cultu rerum summa uersatur: in hoc est spes omnis ac 
 salus hominis, hic est sapientiae gradus primus, ut sciamus 
 qui sit nobis uerus pater eumque solum pietate debita prosequamur, 
 huic pareamus, huic deuotissime seruiamus, in eo 
 promerendo actus omnis et cura et opera collocetur.

Dixi quid debeatur deo: dicam nunc quid homini tribuendum 
 sit; quamquam id ipsum quod homini tribueris, deo tribuitur, 
 quia homo dei simulacrum est.

sed tamen primum 
 iustitiae officium est coniungi cum deo, secundum, cum homine. 
 set illut primum religio dicitur, hoc secundum misericordia uel 
 humanitas nominatur. quae uirtus propria est iustorum et cultorum 
 dei, quod ea sola uitae communis continet rationem.

deus enim qui ceteris animalibus sapientiam non dedit, naturalibus 
 ea munimentis ab incursu et periculo tutiora generauit, 
 hominem uero quia nudum fragilemque formauit, ut eum sapientia 
 potius instrueret, dedit ei praeter cetera hunc pietatis 
 adfectum, ut homo hominem tueatur diligat foueat contraque 
 omnia pericula et accipiat et praestet auxilium.

summum 
 igitur inter se hominum uinculum est humanitas: quod qui 
 diruperit, nefarius et parricida existimandus est. nam si ab 
 uno homine quem deus finxit omnes orimur, certe consanguinei 
 sumus et ideo maximum scelus putandum est odisse

 

 

 
 
 
 hominem uel nocentem.

propterea deus praecepit inimicitias 
 per nos numquam faciendas, semper esse tollendas, scilicet ut 
 eos qui sint nobis inimici necessitudinis admonitos mitigemus.

item si ab uno deo mspirati omnes et animati sumus, quid 
 aliut quam fratres sumus, et quidem coniunctiores, quod animis, 
 quam qui corporibus ?

itaque non errat Lucretius, cum dicit: 
 
 denique caelesti sumus omnes semine oriundi, 
 omnibus ille idem pater est .

ergo pro beluis inmanibus sunt habendi qui homini nocent, 
 qui contra IUS humanitatis et fas omne spoliant cruciant occidunt 
 exterminant. ob hanc necessitudinem germanitatis docet 
 nos deus malum numquam facere, semper bonum.

id autem 
 ipsum bene facere quid sit, idem ipse praescribit: praestare 
 auxilium depressis et laborantibus, inpertiri uictum non habentibus.

deus enim quoniam pius est, animal nos uoluit esse 
 sociale: itaque in aliis hominibus nos ipsos cogitare debemus. 
 non meremur in periculo liberari, si non succurrimus, non 
 meremur auxilium, si negamus.

ad hanc partem philosophorum 
 nulla praecepta sunt, quippe qui falsae uirtutis specie 
 capti misericordiam de homine sustulerunt et dum uolunt sanare, 
 uitiauerunt.

et cum idem plerumque fateantur 

 

 

 

 
 
 
 societatis humanae communionem esse retinendam, ab ea plane se 
 ipsos inhumanae uirtutis suae rigore dissociant. conuincendus 
 ergo etiam hic error illorum est qui nihil cuiquam inpertiendum 
 putant.

urbis condendae originem atque causam non 
 unam intulerunt, sed alii eos homines qui sint ex terra primitus 
 nati, cum per siluas et campos erraticam degerent uitam, 
 nec ullo inter se sermonis aut iuris uinculo cohaererent, sed 
 frondes et herbam pro cubilibus, speluncas et antra pro domibus 
 haberent, bestiis et fortioribus animalibus praedae fuisse 
 commemorant.

tum eos qui aut laniati effugerant aut laniari 
 proximos uiderant, admonitos periculi sui ad alios homines decucurrisse, 
 praesidium inplorasse et primo nutibus uoluntatem 
 suam significasse, deinde sermonis initia temptasse ac singulis 
 quibusque rebus nomina inprimendo paulatim loquendi perfecisse 
 rationem.

cum autem multitudinem ipsam uiderent contra 
 bestias esse tutandam, oppida etiam coepisse munire, ut uel 
 quietem noctis tutam sibi facerent uel ut incursiones atque impetus 
 bestiarum non pugnando, sed obiectis aggeribus arcerent.

o ingenia hominibus indigna, quae has ineptias protulerunt,

 

 
 
 
 miseros atque miserabiles, qui stultitiam suam litteris memoriaeque 
 mandauerint !

qui cum uiderent mutis quoque animalibus 
 ingenitam esse rationem uel conueniendi uel inuicem adpetendi 
 uel periculi fugiendi uel mali cauendi uel cubilia sibi et latibula 
 parandi, homines tamen ipsos existimauerint non nisi exemplis 
 admoneri ac discere potuisse, quid metuere, quid cauere, quid 
 facere deberent, aut numquam conuenturos inter se fuisse nec 
 loquendi rationem reperturos, nisi eos bestiae comedissent.

haec aliis delira uisa sunt, ut fuerunt, dixeruntque non ferarum 
 laniatus causam fuisse coeundi, sed ipsam potius humanitatem, 
 itaque inter se congregatos, quod natura hominum 
 solitudinis fugiens et communionis ac societatis adpetens esset. 
 non magna inter eos disceptatio est, siquidem causae dispares 
 sunt, res eadem est.

potuit igitur utrumque, quia non repugnat, 
 sed tamen utrumque nullo modo uerum est, quia non 
 per omnem terram nati sunt homines e terra tamquam ex 
 draconis alicuius dentibus proseminati, ut poetae ferunt, sed 
 unus homo a deo fictus ab eoque uno terra omnis humano 
 genere conpleta est, eadem scilicet ratione qua rursus post 
 diluuium; quod certe negare non possunt.

nulla igitur in principio 
 facta est eiusmodi congregatio nec umquam fuisse

 

 
 
 
 homines in terra qui praeter infantiam non loquerentur, intelleget 
 cui ratio non deest.

fingamus tamen illa uera esse 
 quae otiosi et inepti senes fabulantur, ut eos suis potissimum 
 sensibus et suis rationibus refellamus.

si hac de causa sunt 
 homines congregati, ut mutuis auxiliis inbecillitatem suam 
 tuerentur, succurrendum est igitur homini qui egeat auxilio.

cum enim praesidii causa homines societatem cum hominibus 
 inierint et sanxerint., foedus illut a principio sui ortus inter 
 homines tutum aut uiolare aut non conseruare summum nefas 
 putandum est.

nam qui se a praestando auxilio remouet, 
 etiam ab accipiendo remoueat necesse est, quia nullius opera 
 indigere se putat qui alteri suam denegat.

huic uero, qui 
 se ipse dissociat ac secernit a corpore, non ritu hominis, sed 
 ferarum more uiuendum est. quod si fieri non potest, retinendum 
 igitur omni modo uinculum societatis humanae, quia 
 homo sine homine nullo modo potest uiuere. retentio autem 
 societatis est communitas, id est auxilium praestare, ut possimus 
 accipere.

sin uero, ut illi alii disputant, humanitatis ipsius 
 causa facta est hominum congregatio, homo certe hominem 
 debet adgnoscere.

quod si fecerunt illi rudes et adhuc fen 
 homines et fecerunt nondum constituta loquendi ratione, quid 
 putemus hominibus expolitis et sermonis rerumque omnium

 

 
 
 
 commercio inter se copulatis esse faciendum, qui adsueti hominibus 
 solitudinem ferre non possunt?

Conseruanda est igitur humanitas, si homines recte dici 
 uelimus. id autem ipsum, conseruare humanitatem, quid aliut 
 est quam diligere hominem, quia homo sit et idem quod nos 
 sumus?

-discordia igitur ac dissensio non est secundum hominis 
 rationem uerumque illut est Ciceronis, quod ait hominem 
 naturae oboedientem homini nocere non posse. 
 ergo si nocere homini contra naturam est, prodesse igitur 
 homini secundum naturam sit necesse est.

quod qui non 
 facit, hominis se appellatione despoliat, quia humanitatis officium 
 est necessitati hominis ac periculo subuenire.

quaero 
 igitur ab iis qui flecti et misereri non putant esse sapientis, 
 si homo ab aliqua bestia conprehensus auxilium sibi armati 
 hominis inploret, utrumne succurrendum putent an minime. 
 non sunt tam inpudentes, ut negent fieri oportere quod flagitat, 
 quod exposcit humanitas.

item, si aliquis circumueniatur igni, 
 ruina opprimatur, mergatur mari, flumine rapiatur, num putent 
 hominis esse non auxiliari. non sint ipsi homines, si putent — 
 nemo enim potest eiusmodi periculis non esse subiectus —, immo 
 uero et hominis et fortis uiri esse dicent seruare periturum.

si ergo in eiusmodi casibus, quia periculum uitae homini 

 

 

 
 
 
 adferunt, succurrere humanitatis esse concedunt, quid causae est 
 cur, si homo esuriat sitiat algeat, succurrendum esse non putent? 
 quae cum sint paria natura cum illis casibus fortuitis 
 et unam eandemque humanitatem desiderent, tamen illa discernunt, 
 quia non re ipsa uera, sed utilitate praesenti omnia 
 metiuntur.

illos enim quos periculo subripiunt sperant sibi 
 gratiam relaturos, egentes autem quia non sperant, perire arbitrantur 
 quidquid eiusmodi hominibus inpertiant.

hinc est illa 
 Plauti detestanda sententia: 
 
 male meretur qui mendico dat quod edat: 
 nam et illut quod dat perit et illi producit uitam 
 ad miseriam .

at enim poeta fortasse pro persona locutus est. quid? Marcus 
 Tullius in suis officialibus libris nonne hoc idem suadet, non 
 esse omnino largiendum? sic enim dixit: largitioque quae 
 fit ex re familiari, fontem ipsum benignitatis exhaurit. 
 ita benignitate benignitas tollitur: qua quo 
 in plures usus sis, eo minus in multos uti possis.

et idem paulo post: quid autem est stultius quam 
 quod libenter facias, curare ut id diutius facere non

 

 
 
 
 possis? uidelicet professor sapientiae refrenat homines ab 
 humanitate monetque ut rem familiarem diligenter custodiant 
 malintque arcam quam iustitiam conseruare.

quod cum intellegeret 
 inhumanum esse ac nefarium, mox alio capite quasi 
 actus paenitentia sic ait: nonnumquam tamen est largiendum 
 nec hoc benignitatis genus omnino repudiandum 
 et saepe idoneis hominibus egentibus de re far 
 miliari inpertiendum. quid est idoneis?

nempe iis qui 
 restituere ac referre gratiam possint. si nunc Cicero uiueret, 
 exclamarem profecto: hic, hic, Marce Tulli, aberrasti a uera 
 iustitia eamque uno uerbo sustulisti, cum pietatis et humanitatis 
 officia utilitate metitus es.

non enim idoneis hominibus 
 largiendum est, sed quantum potest non idoneis. id 
 enim iuste, id pie, id humane fit. quod sine spe recipiendi 
 feceris. haec est uera illa et germana iustitia, cuius 
 solidam et expressam effigiem nullam tenere uos dicis.

ipse pluribus locis clamas mercennariam non esse uirtutem 
 faterisque in libris legum tuarum liberalitatem gratuitam esse 
 his uerbis: nec est dubium quin is qui liberalis benignusque 
 dicitur, officium, non fructum sequatur. cur ergo 
 idoneis potius largiris, nisi ut postea mercedem recipias?

te igitur auctore ac praeceptore iustitiae quisquis idoneus 
 non erit, nuditate siti fame conficietur nec homines copiosi et

 

 
 
 
 usque ad delicias abundantes subuenient ultimae necessitati.

si uirtus mercedem non exigit, si propter se, ut dicis, expetenda 
 est, ergo iustitiam matrem principemque uirtutum 
 suo pretio, non tuo commodo aestima, ei potissimum tribue a 
 quo nihil speres.

quid personas eligis? quid membra inspicis? 
 pro homine tibi habendus est quisquis ideo precatur, quia te 
 hominem putet.

abice umbras illas imaginesque iustitiae 
 atque ipsa ueram et expressam tene. largire caecis debilibus 
 claudis destitutis; quibus nisi largiare moriendum est. 
 inutiles sunt hominibus, sed utiles deo, qui eos retinet in uita, 
 qui spiritu donat, qui luce dignatur.

foue quantum in te est 
 et animas hominum ne extinguantur humanitate sustenta. qui 
 succurrere perituro potest, si non succurrerit, occidit.

uerum 
 isti quia neque naturam retinent neque praemium in eo quod 
 sit sciunt, dum perdere timent, perdunt et in id quod maxime 
 canent incidunt, ut quidquid largiuntur aut pereat omnino aut 
 ad tempus breuissimum prosit.

nam qui exiguam stipem 
 miseris negant, qui(a) conseruare humanitatem sine damno suo

 

 

 
 
 
 nolunt, patrimonia sua effundunt, ut aut peritura et fragilia 
 sibi conparent aut certe maximis suis damnis nihil consequantur.

quid enim dicendum est de iis qui populari leuitate ducti uel 
 magnis urbibus suffecturas opes exhibendis muneribus inpendunt, 
 nisi eos dementes atque furiosos, qui praestent id populo 
 quod et ipsi perdant et nemo eorum quibus praestatur 
 accipiat?

itaque ut est omnis uoluptas caduca et breuis, oculorum 
 maxime et aurium, aut obliuiscuntur homines et alterius 
 damna pro ingratis habent aut etiam offenduntur, si non est 
 libidini uulgi satisfactum, ut etiam homines stultissimi malum 
 sibi malo conparauerint, aut si adeo placuerant, nihil amplius 
 quam inanem fauorem paucorumque dierum fabulas adsequantur: 
 sic cotidie leuissimorum hominum patrimonia in res superuacuas 
 prodiguntur.

num ergo illi sapientius, qui utiliora et 
 diuturniora ciuibus suis exhibent munera, ii scilicet qui publicis 
 operibus extructis memoriam nomini suo quaerunt? ne isti 
 quidem recte: bona sua in terra sepeliunt, quia nec memoria 
 quicquam mortuis confert nec opera eorum sempiterna sunt, 
 siquidem aut uno tremore terrae dissipantur et corruunt aut 
 fortuito consumuntur incendio aut hostili aliquo impetu diruuntur

 
 
 
 aut certe uetustate ipsa dissoluta labuntur.

nihil est enim, 
 ut ait orator, opere et manu factum quod non conficiat 
 et consumat uetustas. at haec iustitia et lenitas 
 florescet cottidie magis.

illi ergo melius, qui tribulibus 
 suis aut clientibus largiuntur — aliquid enim praestant hominibus 
 et prosunt — sed non est illa uera et iusta largitio. 
 beneficentia enim nulla est ubicumque necessitas non est.

perit ergo quidquid gratiae causa tribuitur non indigentibus 
 aut cum faenore redit, et beneficentia non erit. quod etsi 
 gratum est iis quibus datur, iustum tamen non est, quia si 
 non fiat, nihil mali sequitur.

unum igitur certum et aerum 
 liberalitatis officium est egentes atque inutiles alere.

Haec est illa perfecta iustitia quae custodit humanam 
 de qua philosophi locuntur societatem, hic diuitiarum maximus 
 ac uerissimus fructus est, non uti opibus ad propriam unius 
 uoluptatem, sed ad multorum salutem, non ad praesentem 
 suum fructum, sed ad iustitiam, quae sola non interit.

tenendum 
 est igitur omni modo ut ab officio misericordiae spes 
 recipiendi absit omnino: huius enim operis et officii merces a 
 deo est expectanda solo. nam si ab homine expectes, iam non 
 humanitas erit illa, sed beneficii faeneratio, nec potest uideri

 

 
 
 
 bene meruisse qui quod facit non alteri, sed sibi praestat. 
 et tamen res eodem redit, ut quod alteri quisque praestiterit 
 nihil ab eo commodi sperans, uere sibi praestet, quia mercedem 
 capiet a deo.

item deus praecipit ut si quando cenam 
 parauerimus, eos in conuictum adhibeamus qui reuocare non 
 possint et uicem reddere, ut omnis actus uitae nostrae non 
 careat misericordiae munere.

nec tamen quisquam interdictum 
 sibi putet aut communione cum amicis aut caritate cum proximis, 
 sed notum nobis deus fecit quod sit uerum et iustum 
 opus: ita nos oportet cum proximis uiuere, dummodo sciamus 
 illut ad hominem, hoc ad deum pertinere.

praecipua igitur 
 uirtus hospitalitas, quod philosophi quoque aiunt, sed eam detorquent 
 a uera iustitia et ad commodum rapiunt. recte inquit 
 Cicero a Theophrasto est laudata hospitalitas. est 
 enim, ut mihi quidem uidetur, ualde decorum patere 
 domus hominum inlustrium hospitibus inlustribus.

eodem modo rursus errauit quo tum, cum idoneis esse diceret 
 largiendum. non enim iusti et sapientis uiri domus inlustribus 
 debet patere, sed humilibus et abiectis: nam inlustres illi 
 ac potentes nulla re possunt indigere, quos opulentia sua et

 

 

 
 
 
 munit et honorat.

nihil autem a iusto uiro faciendum est 
 nisi quod sit beneficum. beneficium autem si refertur, interit 
 atque finitur: nec enim possumus id habere integrum cuius 
 pretium nobis persolutum est.

in iis itaque beneficiis iustitiae 
 ratio uersatur quae salua et incorrupta permanserint, permanent 
 autem non aliter quam si praestentur iis hominibus qui prodesse 
 nullo modo possunt.

at ille m recipiendis lnlustribus 
 nihil spectauit aliut nisi utilitatem nec dissimulauit homo ingeniosus 
 quid ex eo commodi speraret. ait enim, qui id faciat, 
 potentem aput exteros futurum per gratiam principum, 
 quos sibi hospitii et amicitiae iure constrinxerit.

o quam multis argumentis (Ciceronis inconstantia, si id agerem, 
 coargui posset! nec tam nostris quam suis uerbis refelleretur. 
 idem quippe ait, ut quisque maxime ad suum commodum 
 referat quaecumque agit, ita minime esse uirum 
 bonum.

idem etiam negat simplicis et aperti hominis 
 esse ambire, simulare aliquid et praetendere, aliut 
 agere uideri, cum aliut agat, praestare se alteri fingere 
 quod sibi praestet, sed malitiosi potius et astuti 
 et fallacis et subdoli.

quomodo ergo defenderet quominus 
 ambitiosa illa hospitalitas malitia esset? tu mihi per omnes

 

 

 
 
 
 portas circumcurses, ut aduenientes populorum atque urbium 
 principes domum tuam inuites, ut per eos aput ciues eorum 
 potentiam consequare, uelisque te iustum et humanum et hospitalem 
 uideri, cum studeas utilitati tuae ?

uerum hoc ille non 
 potius incaute, — quid enim minus in Ciceronem conuenit? — 
 sed ignorantia ueri iuris prudens ac sciens in hos se laqueos 
 induit.

quod ut ei possit ignosci, testificatus est non ad 
 ueram iustitiam, quam non teneat, praecepta se dare, 
 sed ad umbram imaginemque iustitiae. ignoscendum 
 est igitur umbratico et imaginario praeceptori uec ab eo ueritas 
 exigenda est qui se nescire fateatur.

— captiuorum redemptio 
 magnum atque praeclarum iustitiae munus est, quod idem ipse 
 Tullius adprobauit. atque haec benignitas inquit etiam 
 rei publicae est utilis, redimi e seruitute captos, locupletari 
 tenuiores. hanc ego consuetudinem benignitatis 
 largitioni munerum longe antepono, haec est 
 grauium hominum atque magnorum.

proprium igitur 
 iustorum opus est alere pauperes ac redimere captiuos, cum aput 
 iniustos, si qui haec faciant, graues et magni appellentur: 
 iis enim maxime laudis est bene facere quibus nemo sperauit 
 esse facturos.

nam qui bonum facit uel consanguineo uel 
 proximo uel amico, aut nullam aut certe non magnam laudem

 

 

 
 
 
 meretur, quia facere debet sitque impius ac detestabilis, nisi 
 fecerit id quod ab eo et natura ipsa et necessitudo exigit, et 
 si facit, non tam gloriae adsequendae quam reprehensionis 
 uitandae gratia facit.

qui autem facit alieno et ignoto, is 
 uero dignus est laude, quoniam ut faceret sola ductus est humanitate. 
 ibi ergo iustitia est ubi ad bene faciendum necessitatis 
 uinculum nullum est.

hoc igitur officium benignitatis ne anteponere 
 quidem largitioni munerum debuit: quod est conparantis 
 et e duobus bonis id quod sit melius eligentis.

illa enim 
 largitio hominum patrimonia sua in munera abicientium inanis 
 et leuis et ab omni iustitia remotissima est. itaque ne dici 
 quidem munera oportet in quibus nemo accipit nisi qui accipere 
 non meretur.

non minus magnum iustitiae opus est 
 pupillos et uiduas destitutos et auxilio indigentes tueri atque 
 defendere: quod adeo uniuersis diuina lex illa praescribit, 
 quandoquidem boni quique iudices ad officium suum iudicant 
 pertinere ut iis naturali humanitate faueant ac prodesse nitantur.

uerum haec opera proprie nostra sunt, qui legem, 
 qui uerba ipsius dei praecipientis accepimus. nam illi sentiunt 
 quidem natura esse iustum tueri eos qui tutela carent, sed cur 
 ita sit non perspiciunt.

deus enim, cuius perpetua clementia 
 est, idcirco uiduas pupillosque defendi ac foueri iubet, ne quis 
 respectu ac miseratione pignorum suorum retardetur quominus

 

 
 
 
 mortem pro iustitia fideque suscipiat, sed incunctanter ac fortiter 
 subeat, cum sciat se caros suos deo relinquere nec iis 
 umquam praesidium defuturum.

aegros quoque quibus defuerit 
 qui adsistat, curandos fouendosque suscipere summae 
 humanitatis et magnae operationis est: quod qui fecerit, hic 
 uiuam hostiam deo adquiret et quod alteri dederit ad tempus, ipse 
 a deo accipiet in aeternum.

ultimum illud et maximum 
 pietatis officium est peregrinorum et pauperum sepultura: quod 
 illi uirtutis iustitiaeque doctores prorsus non attigerunt. nec 
 enim poterant id uidere qui utilitate omnia officia metiebantur.

in ceteris enim quae supra dicta sunt quamuis uerum limitem 
 non tenuerint, tamen quoniam commodi aliquid in iis deprehenderunt, 
 quasi odore quodam ueritatis retenti propius aberrarunt, 
 hoc autem, quia nihil uidere in eo commodi poterant, 
 reliquerunt.

quin etiam non defuerunt qui superuacaneam 
 facerent sepulturam nihilque esse dicerent mali iacere inhumatum 
 et abiectum. quorum inpiam sapientiam cum omne 
 humanum genus respuit, tum diuinae uoces, quae id fieri iubent.

uerum illi non audent dicere id non esse faciendum, sed si 
 forte non fiat, nihil esse incommodi. itaque in ea re non tam 
 praecipientium quam consolantium funguntur officio, ut si forte 
 id sapienti euenerit, ne se ob hoc miserum putet.

nos autem 
 non quid sapienti ferendum sit dicimus, sed quid facere ipse

 

 

 

 
 
 
 debeat. itaque non quaerimus nunc utrumne tota sepeliendi 
 ratio sit utilis necne, sed haec etiamsi sit inanis, ut illi existimant, 
 tamen faciendum est uel ob hoc solum, quod aput 
 homines bene et humane fieri uidetur; animus enim quaeritur 
 et propositum ponderatur.

non ergo patiemur figuram et 
 figmentum dei feris ac uolucribus in praedam iacere, sed reddemus 
 id terrae, unde ortum est, et quamuis in homine ignoto 
 necessariorum munus inplebimus, in quorum locum, quia desunt, 
 succedet humanitas, et ubicumque homo desiderabitur, ibi exigi 
 officium nostrum putabimus.

in quo autem magis iustitiae 
 ratio consistit quam in eo, ut quod praestamus nostris per adfectum, 
 praestemus alienis per humanitatem? quae est multo 
 certior iustiorque, cum iam non homini praestatur, qui nihil 
 sentit, sed deo soli, cui carissimum sacrificium est opus iustum.

dicet aliquis fortasse: \'si haec omnia fecero, nihil habebo. 
 quid enim? si magnus hominum numerus egebit algebit capietur 
 morietur, ut haec facientem uel uno die patrimonio exui 
 sit necesse, perdamne rem familiarem meo aut maiorum labore 
 quaesitam, ut iam ipsi mihi aliena misericordia uiuendum sit?\' 
 quid?

tu tam pusillo animo paupertatem times, quam etiam 
 uestri philosophi laudant nihilque hac tutius, nihil tranquillius

 

 

 
 
 
 esse testantur? hoc quod times sollicitudinum portus est.

an ignoras quot periculis, quot casibus cum his malis opibus 
 subiaceas? quae tecum bene agent, si sine tuo cruore transierint. 
 tu uero praeda onustus incedis et spolia geris, quae 
 inritent animos etiam tuorum.

quid ergo dubitas bene collocare 
 id quod tibi forsan eripiet aut unum latrocinium aut 
 existens repente proscriptio aut hostilis aliqua direptio? quid 
 uerere fluxum et fragile bonum facere sempiternum aut thesauros 
 tuos custodi deo credere, ubi non furem praedonemque 
 timeas, non rubiginem, non tyrannum? qui aput deum diues 
 est, pauper esse numquam potest.

si iustitiam tanti putas, 
 sequere abiectis oneribus quae te premunt, libera te ipse conpedibus 
 et catenis, ut expeditus ad deum curras. magni et 
 excelsi animi est despicere et calcare mortalia.

sed si hanc 
 uirtutem non capis, ut diuitias tuas in aram dei conferas, ut 
 fragilibus tibi conpares firmiora, liberabo te metu. omnia ista 
 praecepta non tibi soli dantur, sed omni populo, qui mente 
 coniunctus est et cohaeret sicut homo unus.

si solus magnis 
 operibus non sufficis, pro uirili parte operare usam, sic 
 tamen ut quantum diuitiis inter ceteros, tantum opere praecellas.

neque nunc suaderi tibi putes ut rem familiarem tuam 
 minuas uel exhaurias, sed quae in superuacua fueras inpensurus, 
 ad meliora conuertas. unde bestias emis, hinc captos

 

 

 

 
 
 
 redime, unde feras pascis, hinc pauperes ale, unde homines 
 ad gladium comparas, hinc innocentes mortuos sepeli.

quid 
 prodest perditae nequitiae bestiarios facere locupletes et instruere 
 ad flagitia? transfer ad magnum sacrificium male 
 peritura, ut pro his ueris muneribus habeas a deo munus 
 aeternum.

magna est misericordiae merces, cui deus pollicetur 
 peccata se omnia remissurum. si audieris inquit preces 
 supplicis tui, et ego audiam tuas: si misertus laborantium 
 fueris, et ego in tuo labore miserebor. si autem 
 non respexeris nec adiuueris, et ego animum tuum 
 contra te geram tuisque te legibus iudicabo.

Quotiens igitur rogaris, temptari te a deo crede an sis 
 dignus audiri. circumspice conscientiam tuam et quantum potes, 
 medere uulneribus. nec tamen quia peccata largitione tolluntur, 
 dari tibi licentiam peccandi putes: abolentur enim, si ideo largiare, 
 quia peccaueris.

nam si fiducia largiendi pecces, non 
 abolentur. deus enim purgari hominem a peccatis maxime 
 cupit ideoque agi paenitentiam iubet: agere autem paenitentiam 
 nihil aliut est quam profiteri et adfirmare se ulterius non 
 peccaturum.

ignoscitur itaque iis qui ad peccatum inprudenter 
 incauteque labuntur, ueniam non habet qui sciens peccat.

 

 

 
 
 
 nec tamen si aliquis purificatus fuerit ab omni labe peccati, 
 temperandum sibi ab opere largitionis existimet, quia non 
 habeat peccata quae deleat.

immo uero tum magis iustitiam 
 debet operari, cum factus est iustus, ut quod ante in medellam 
 uulnerum fecerat, postmodum faciat in laudem gloriamque 
 uirtutis.

eo accedit quod nemo esse sine delicto potest, 
 quamdiu indumento carnis oneratus est. cuius infirmitas triplici 
 modo subiacet dominio peccati, factis dictis cogitatione: per hos 
 gradus ad summum columen iustitia procedit.

primus est 
 uirtutis gradus malis operibus abstinere, secundus etiam malis 
 uerbis, tertius etiam cogitatione rerum malarum.

qui primum 
 gradum ascenderit, satis iustus est, qui secundum, iam perfectae 
 uirtutis, siquidem neque factis neque sermone delinquat, 
 qui tertium, is uero similitudinem dei adsecutus uidetur.

est 
 enim paene supra humanum modum ne in cogitationem quidem 
 admittere quod sit uel factu malum uel inprobum dictu.

itaque etiam iusti homines, qui frenare se possunt ab omni 
 opere iniusto, nonnumquam tamen ipsa fragilitate uincuntur, 
 ut uel in ira malum dicant uel in aspectu rerum delectabilium 
 cogitatione tacita concupiscant.

quodsi mortalis condicio non 
 patitur esse hominem ab omni macula purum, debent ergo 
 largitione perpetua peccata carnis aboleri.

unum est enim 

 

 
 
 
 sapientis et iusti et uitalis uiri opus diuitias suas in sola iustitia 
 conlocare: qua profecto qui eget, licet ille Croesum aut 
 Crassum diuitiis superet, hic pauper, hic nudus, hic mendicus 
 putandus est.

danda igitur opera ut indumento iustitiae pietatisque 
 uelemur, quo nos exuat nemo, quod nobis sempiternum 
 praebeat ornatum.

nam si deorum cultores simulacra insensibilia 
 excolunt et quidquid pretiosi habent in ea conferunt, 
 quibus nec uti possunt nec gratias agere, quod acceperint, 
 quanto iustius est et uerius uiuentia dei simulacra excolere, ut 
 promereare uiuentem ?

quae sicut usui habent quidquid acceperint 
 et gratias agunt, ita deus, in cuius conspectu bonum 
 feceris, et probabit et mercedem pietatis exsoluet.

Si ergo in homine praeclarum et excellens est bonum 
 misericordia idque diuinis testimoniis et bonorum malorumque 
 consensu optimum iudicatur, adparet philosophos longe afuisse 
 ab humano bono, qui neque praeceperunt eiusmodi quicquam 
 neque fecerunt, sed uirtutem quae in homine propemodum 
 singularis est pro uitio semper habuerunt.

libet hic interponere 
 unum de philosophia locum, ut illorum plenius coarguamus 
 errores qui misericordiam cupiditatem metum morbos 
 animi appellant.

conantur illi quidem uirtutes a uitiis distinguere: 
 quod est sane facillimum. quis enim non possit liberalem

 

 
 
 
 a prodigo separare, ut illi faciunt, aut parcum a sordido aut 
 quietum ab inerti aut cautum a timido, quod haec quae sunt 
 bona fines suos habent ? quos si excesserint, in uitia labuntur, 
 ita ut constantia nisi pro ueritate suscepta sit, fit inpudentia.

item fortitudo si nulla necessitate cogente aut non pro causa 
 honesta certum periculum subierit, in temeritatem conuertitur. 
 libertas quoque si alios insectetur potius quam insectantibus 
 resistat, contumacia est. seueritas etiam nisi se intra congruentes 
 nocentium poenas coerceat, fit saeua crudelitas.

itaque 
 dicunt eos qui mali uideantur non sua sponte peccare nec 
 mala potius eligere, sed bonorum specie lapsos incidere in mala, 
 dum bonorum ac malorum discrimen ignorant.

haec quidem 
 falsa non sunt, sed ad corpus cuncta referuntur. nam parcum 
 esse aut constantem aut cautum aut quietum aut fortem aut 
 seuerum uirtutes sunt quidem, sed huius temporariae uitae. 
 nos autem, qui hanc uitam contemnimus, alias nobis uirtutes 
 propositas habemus, de quibus philosophi ne suspicari quidem 
 ulla ratione potuerunt.

itaque et uirtutes quasdam pro uitiis 
 et uitia quaedam pro uirtutibus habuerunt. nam Stoici adfectus 
 omnes quorum inpulsu animus commouetur ex homine 
 tollunt, cupiditatem laetitiam metum maestitiam, quorum duo 
 priora ex bonis sint aut futuris aut praesentibus, posteriora ex 
 malis.

eodem modo haec quattuor morbos, ut dixi, uocant 
 non tam natura insitos quam praua opinione susceptos et idcirco 
 eos censent extirpari posse radicitus, si bonorum

 

 

 
 
 
 malorumque opinio falsa tollatur.

si enim nihil censeat sapiens 
 bonum, nihil malum, nec cupiditate ardescet nec laetitia gestiet 
 nec metu terrebitur nec aegritudine contrahetur.

mox uidebimus 
 an efficiant quod uelint aut quid efficiant, interim propositum 
 adrogans ac paene fnrios(or)um, qui se putent mederi et 
 eniti posse contra uim rationemque naturae.

Haec enim naturalia esse, non uoluntaria, omnium uiuentium 
 ratio demonstrat, quae isdem omnibus quatitur adfectibus.

Peripatetici ergo rectius, qui haec omnia detrahi negant posse, 
 quia nobiscum simul nata sint, et conantur ostendere quam 
 prouidenter et quam necessario deus siue natura — sic enim 
 dicunt — his nos armarit adfectibus: quos tamen, quia uitiosi 
 plerumque fiunt, si nimii sint, posse ab homine adhibito modo 
 salubriter temperari, ut tantum homini quantum naturae satis 
 est relinquatur.

non insipiens disputatio, si, ut dixi, non ad 
 hanc uitam omnia referrentur. Stoici ergo furiosi, qui ea non 
 temperant, sed abscidunt rebusque natura insitis castrare hominem 
 quodammodo uolunt. quod tale est, quale si uelint aut 
 metum detrahere ceruis aut uenenum anguibus aut iram feris

 

 

 

 
 
 
 aut placiditatem pecudibus. nam quae singula mutis animalibus 
 data sunt, ea uero uniuersa homini simul.

quodsi, ut 
 medici adfirmant, laetitiae adfectus in splene est, irae in felle, 
 libidinis in iecore, timoris in corde, facilius est interficere animal 
 ipsum quam ex corpore aliquid euellere: quod est animantis 
 naturam uelle mutare.

sed homines prudentes non intellegunt, 
 cum uitia ex homine tollunt, etiam uirtutem se tollere, cui 
 soli locum faciunt. nam si uirtus est in medio irae inpetu se 
 ipsum cohibere ac reprimere, quod negare non possunt, caret 
 ergo uirtute quisque ira caret.

si uirtus est libidinem corporis 
 continere, uirtute careat necesse est qui libidinem quam 
 temperet non habet. si uirtus est cupiditatem ab alieni adpetitione 
 frenare, nullam certe uirtutem potest habere qui caret 
 eo ad quod cohibendum uirtutis usus adhibetur.

ubi ergo 
 uitia non sunt, ne uirtuti quidem locus est, sicut ne uictoriae 
 quidem, ubi aduersarius nullus est. ita fit ut bonum sine malo 
 esse in hac uita non possit.

adfectus igitur quasi ubertas 
 est naturalis animorum. nam sicut in senes ager qui est 
 natura fecundus exuberat, sic animus incultus uitiis sua sponte 
 inualescentibus uelut spinis obducitur. sed cum uerus cultor 
 accesserit, statim cedentibus uitiis fruges uirtutis oriuntur.

deus itaque cum hominem primum fingeret, mirabili prouidentia 
 ingenerauit ei prius istas animi commotiones, ut posset

 

 
 
 
 capere uirtutem sicut terra culturam, posuitque materiam uitiorum 
 in adfectibus, uirtutis in uitiis. quae profecto aut nulla 
 erit aut in usu esse non poterit, si desint ea per quae uis 
 eius aut apparet aut constat.

uideamus nunc, idem illi qui 
 uitia penitus excidunt quid effecerint. quattuor illos adfectus, 
 quos ex opinione bonorum malorumque nasci putant, quibus 
 euulsis sanandum esse animum sapientis existimant, quoniam 
 intellegunt et natura insitos esse et sine iis nihil moneri, nihil 
 agi posse, alia quaedam in eorum locum uicemque subponunt. 
 pro cupiditate substituunt uoluntatem, quasi uero non multo 
 sit praestabilius bonum cupere quam [malum] uelle; item pro 
 laetitia gaudium, pro metu cautionem.

at in illo quarto inmutandi 
 nominis eos ratio deficit. itaque aegritudinem penitus 
 id est maestitiam doloremque animi sustulerunt: quod fieri nequaquam 
 potest.

quis enim possit non dolere, si patriam aut 
 pestilentia exhauserit aut hostis euerterit aut tyrannus oppresserit? 
 potest aliquis non dolere, si sublatam uiderit libertatem, 
 si proximos, si amicos, si bonos uiros aut exterminatos 
 aut crudelissime trucidatos? nisi cuius mens ita obstipuerit, 
 ut sit ei sensus omnis ereptus.

quare aut omnia tollere debuerunt 
 aut inplenda fuerat curta haec ac debilis disputatio, id 
 est etiam pro aegritudine aliquid reponendum, quoniam

 

 
 
 
 superioribus ita ordinatis hoc consequens erat. ut enim praesentibus 
 laetamur bonis, sic malis angimur ac dolemus.

si ergo laetitiae, 
 quoniam uitiosam putabant, nomen aliut indiderunt, sic 
 aegritudini, quoniam et ipsam uitiosam putant, aliut uocabulum 
 tribui congruebat. unde apparet non illis rem defuisse, sed 
 uerbum: cuius indigentia eum totum adfectum qui est uel 
 maximus, contra quam natura pateretur auferre uoluerunt.

nam illas nominum commutationes poteram coarguere pluribus 
 et ostendere aut sermonis ornandi augendaeque copiae gratia 
 multa nomina isdem rebus inposita aut certe non multum 
 inter se illa distare. nam et cupiditas a uoluntate incipit et 
 cautio a metu oritur et laetitia nihil aliut est quam professum 
 gaudium. sed putemus, ut ipsi uolunt, esse diuersa.

nempe 
 igitur cupiditatem esse dicent perseuerantem ac perpetuam 
 uoluntatem, laetitiam uero insolenter se efferens gaudium, 
 metum autem nimiam et excedentem modum cautionem. ita 
 fit ut ea quae tollenda esse censent non tollant, sed temperent, 
 siquidem nomina tantummodo immutant, res ipsae manent.

eo igitur inprudentes reuoluuntur quo Peripatetici ratione perueniunt, 
 ut uitia quoniam tolli non possunt, medie temperanda 
 sint. errant ergo, quia non efficiunt quod uolunt, et longo 
 asperoque circuitu in eandem uiam redeunt.

At ego ne Peripateticos quidem accessisse ad ueritatem 
 puto, qui uitia esse concedunt, sed ea mediocriter temperant.

 

 
 
 
 carendum est enim uitiis etiam mediocribus.

quin potius efficiendum 
 fuit primum, ne uitia essent: nec enim quicquam 
 uitiosum nasci potest, sed uitia fieri, si male utamur adfectibus, 
 uirtutes, si bene;

deinde monstrandum, non ipsos adrectus, 
 sed eorum causas esse moderandas. \'non est\' inquiunt 
 \'nimia laetitia gestiendum, sed modice ac temperate.\' hoc uero 
 tale est, quale si dicerent non esse currendum concitate, sed 
 gradiendum quiete. at potest et qui graditur errare et qui 
 currit rectam uiam tenere.

quid? si ostendo esse aliquid ubi 
 non tantum modicum, sed uel punctum gaudere uitiosum sit, 
 et aliut contra in quo uel exultare laetitia minime criminosum, 
 quid tandem nobis ista mediocritas proderit?

quaero 
 utrumne sapienti laetandum putent, si quid inimico suo mali 
 uideat accidere, aut utrumne laetitiam frenare debeat, si uictis 
 hostibus aut obpresso tyranno libertas et salus ciuibus parta 
 sit.

nemo dubitat quin et in illo exiguum laetari et in hoc 
 parum laetari sit maximum crimen. eadem de ceteris adfectibus 
 licet dicere.

sed, ut dixi, non in his moderandis sapientiae 
 ratio uersatur, sed in causis eorum, quoniam extrinsecus 
 commouentur, nec ipsis potissimum frenos inponi oportuit, quoniam 
 et exigui possunt esse in maximo crimine, et maximi

 

 
 
 
 possunt esse sine crimine, sed adsignandi fuerunt certis temporibus 
 et rebus et locis, ne uitia sint quibus uti recte licet.

sicut 
 enim recte ambulare bonum est, errare autem malum, sic moueri 
 adfectibus in rectum bonum est, in prauum, malum.

nam 
 libido si extra legitimum torum non euagetur, licet sit uehemens, 
 tamen culpa caret, sin uero adpetit alienum, licet sit 
 mediocris, uitium tamen maximum est.

non est itaque morbus 
 irasci nec cupere nec libidine commoueri, sed iracundum 
 esse morbus est, cupidum, libidinosum. qui enim iracundus 
 est, etiam cui non debet aut cum non oportet irascitur, qui 
 cupidus, etiam quod non opus est concupiscit, qui libidinosus, 
 etiam quod legibus uetatur adfectat.

omnis igitur ratio in 
 eo uersari debuit, ut quoniam earum rerum inpetus inhiberi 
 nec potest nec debet, quia necessario est insitus ad tuenda 
 officia uitae, derigeretur potius in uiam rectam, ubi etiam 
 cursus offensione ac periculo careat.

Sed euectus sum coarguendi studio longius, cum sit mihi 
 propositum ostendere ea quae uitia philosophi putauerunt non 
 tantum uitia non esse, uerum etiam magnas esse uirtutes. 
 ex his iis docendi gratia sumam quae pertinere ad rem maxime 
 puto.

metum seu timorem in maximo uitio ponunt summamque 
 inbecillitatem esse animi putant, cui sit contraria 
 fortitudo; quae si sit in homine, locum timori esse nullum.

creditne ergo aliquis fieri posse ut idem metus summa sit fortitudo 
 ? minime. neque enim uidetur capere natura ut aliquid 
 in contrarium reccidat.

atquin ego non arguta aliqua conclusione, 
 ut aput Platonem Socrates facit, qui eos quos contra 
 disputat cogit ea quae negauerant confiteri, sed simpliciter 
 ostendam summum metum summam esse uirtutem.

nemo 
 dubitat quin timidi et inbecilli sit animi aut dolorem metuere 
 aut egestatem aut exilium aut carcerem aut mortem: quae 
 omnia quisquis non exhorruerit, fortissimus iudicatur. qui autem 
 deum metuit, illa uniuersa non metuit.

ad quod probandum 
 argumentis opus non est: spectatae sunt enim semper spectanturque 
 adhuc per orbem poenae cultorum dei, in quibus excruciandis 
 noua et inusitata tormenta excogitata sunt.

nam 
 de mortis generibus horret animus recordari, cum inmanium 
 bestiarum ultra ipsam mortem carnificina saeuierit. has tamen 
 exsecrabiles corporum lacerationes felix atque inuicta patientia 
 sine ullo gemitu pertulit.

haec uirtus omnibus populis atque 
 prouinciis et ipsis tortoribus miraculum maximum praebuit, 
 cum patientia crudelitas uinceretur.

atquin hanc uirtutem 
 nihil aliut quam metus dei fecit. itaque, ut dicebam, non euellendus, 
 ut Stoici, neque temperandus timor, ut Peripatetici uolunt, 
 sed in ueram uiam dirigendus est auferendique sunt metus, 
 sed ita ut hic solus relinquatur: qui quoniam legitimus ac uerus

 

 

 
 
 
 est, solus efficit ut possint cetera omnia non timeri.

cupiditas 
 quoque inter uitia numeratur: sed si haec quae terrena sunt 
 concupiscat, uitium est, uirtus autem, si caelestia. qui enim 
 iustitiam, qui deum, qui uitam perpetuam, qui lucem sempiternam 
 eaque omnia quae deus homini pollicetur consequi cupit, 
 opes istas et honores et potentatus et regna ipsa contemnet.

dicet fortasse Stoicus uoluntate opus esse ad haec consequenda, 
 non cupiditate. immo uero parum est uelle. multi enim 
 uolunt, sed cum dolor uisceribus accesserit, uoluntas cedit, 
 cupiditas perseuerat: quae si efficit ut contemptui sint omnia 
 quae a ceteris adpetuntur, summa uirtus est, siquidem continentiae 
 mater est.

ideoque illut potius efficere debemus, ut 
 adfectus, quibus praue uti uitium est, derigamus in rectum.

nam istae concitationes animorum iuncto currui similes sunt, 
 in quo recte moderando summum rectoris officium est ut uiam 
 nouerit: quam si tenebit, quamlibet concitate ierit, non offendet, 
 si autem aberrauerit, licet placide ac leniter eat, aut per confragosa 
 uexabitur aut per praecipitia labetur aut certe quo non 
 est opus deferetur.

sic currus ille uitae, qui adfectibus uelut 
 equis pernicibus ducitur, si uiam rectam teneat, fungetur officio.

 

 

 
 
 
 metus igitur et cupiditas si proiciantur in terram, uitia fient, 
 uirtutes autem, si ad diuina referantur.

parsimoniam contra 
 uirtutis loco habent: quae si studium est habendi, non potest 
 esse uirtus, quia in augendis uel tuendis terrestribus bonis tota 
 uersatur. nos autem summum bonum non referimus ad corpus, 
 sed omne officium solius animae conseruatione metimur.

quodsi, 
 ut supra docui, patrimonio minime parcendum est, ut humanitatem 
 iustitiamque teneamus, non est uirtus frugi esse: quod 
 nomen specie uirtutis fallit ac decipit.

est enim frugalitas 
 abstinentia quidem uoluptatum, sed eo uitium, quia ex habendi 
 amore descendit, cum sit et uoluptatibus abstinendum et pecuniae 
 minime temperandum. nam parce id est mediocriter 
 uti pecunia quasi quaedam pusillitas animi est aut praetimentis 
 ne sibi desit aut desperantis posse se illam reparare aut contemptum 
 terrestrium non capientis.

sed illi rursus eum qui 
 rei familiari suae non parcat prodigum uocant. nam ita liberalem 
 distinguunt a prodigo, quod is liberalis sit qui et bene 
 meritis et cum oportet et quantum satis est largiatur, prodigus 
 uero, qui et non meritis et cum opus non est et sine respectu 
 rei familiaris effundat.

quid ergo? prodigumne dicemus eum 
 qui misericordiae causa tribuat egentibus uictum ? atquin multum 
 refert utrumne scortis propter libidinem largiare an miseris 
 propter humanitatem, utrum pecuniam tuam perductores aleatores 
 lenonesque diripiant an illam pietati ac deo praestes,

 

 
 
 
 utrumne illam uentri et gulae ingeras an in thesauro iustitiae 
 reponas.

ut ergo uitium est effundere m malam partem, sic 
 in bonam uirtus. si uirtus est non parcere opibus quae possunt 
 reparari, ut hominis uitam sustentes quae reparari non 
 potest, uitium igitur parsimonia est. quare nihil aliut dixerim 
 quam insanos qui hominem, mite ac sociale animal, orbant suo 
 nomine,

qui euulsis adfectibus quibus omnis constat humanitas, 
 ad immobilem stuporem mentis perducere uolunt, dum 
 student animum perturbationibus liberare et, ut ipsi dicunt, 
 quietum tranquillumque reddere.

quod fieri non tantum non 
 potest, quia uis et ratio eius in motu est, sed ne oportet quidem, 
 quia sicut aqua semper iacens et quieta insalubris et 
 magis turbida est, sic animus inmotus ac torpens inutilis est 
 etiam sibi, nec uitam ipsam tueri poterit, quia nec faciet quicquam 
 nec cogitabit, cum cogitatio ipsa nihil aliut sit quam 
 mentis agitatio.

denique qui hanc immobilitatem animi adsernnt, 
 priuare animum uita uolunt, quia uita actuosa est, 
 mors quieta.

quaedam etiam recte pro uirtutibus habent, 
 sed earum modum non tenent. uirtus est constantia, non ut 
 inferentibus iniuriam resistamus — his enim cedendum est; quod . 
 cur fieri debeat mox docebo —, sed ut iubentibus facere nos contra 
 legem dei contraque iustitiam nullis minis aut suppliciis terreamur, 
 quominus dei iussionem iussioni hominis praeferamus.

item uirtus est mortem contemnere, non ut adpetamus eamque 
 nobis ultro inferamus, sicut philosophorum plurimi et

 

 

 

 

 
 
 
 maximi saepe fecerunt, quod est sceleratum ac nefarium, sed 
 ut coacti deum relinquere ac fidem prodere mortem suscipere 
 malimus libertatemque defendamus aduersus inpotentium stultam 
 uecordemque uiolentiam et omnes saeculi minas atque 
 terrores fortitudine animi prouocemus.

sic ea quae alii timent, 
 excelsa et insuperabili mente dolorem mortemque calcabimus. 
 haec est uirtus, haec uera constantia, in hoc tuenda et conseruanda 
 solo, ut nullus nos terror, nulla uis a deo possit auertere.

uera igitur Ciceronis illa sententia est: nemo inquit 
 iustus potest esse qui mortem, qui dolorem, qui exsilium, 
 qui egestatem timet;

item Senecae m libus moralis 
 philosophiae dicentis: hic est ille homo honestus, 
 non apice purpuraue, non lictorum insignis ministerio, 
 sed nulla re minor, qui cum mortem in uicinia uidit, 
 non sic perturbatur tamquam rem nonam uiderit, qui 
 siue toto corpore tormenta patienda sunt siue flamma 
 ore rapienda est siue extendendae per patibulum 
 manus, non quaerit quid patiatur, sed quam bene.

qui autem deum colit, haec patitur nec timet: ergo iustus est. 
 his rebus efficitur ut neque uirtutes neque uirtutum exactissimos 
 limites nosse ant tenere possit omnino quisquis est a 
 religione dei singularis alienus.

Sed omittamus philosophos, qui aut nihil omnino sciunt 
 idque ipsum pro summa scientia praeferunt aut qui non per-. 
 spiciunt etiam quae sciunt aut qui quoniam se putant scire 
 quae nesciunt, inepte adroganterque desipiunt.

nos ergo, ut 
 ad propositum reuertamur, quibus solis a deo ueritas reuelata 
 et caelitus missa sapientia est, faciamus quae iubet inluminator 
 noster deus. sustineamus inuicem et labores huius uitae 
 mutuis adiumentis perferamus nec tamen, si quid boni operis 
 fecerimus, gloriam captemus ei eo.

monet enim deus operatorem 
 iustitiae non oportere esse iactantem, ne non tam 
 mandatis caelestibus obsequendi quam studio placendi humanitatis 
 officio functus esse uideatur habeatque iam pretium gloriae, 
 quod captauit, nec praemium caelestis illius ac diuinae mercedis 
 accipiat.

cetera quae obseruare cultor dei debet facilia 
 sunt illis uirtutibus conprehensis. non mentiatur umquam 
 decipiendi aut nocendi causa.

est enim nefas eum qui ueritati 
 studeat in aliqua re esse fallacem atque ab ipsa quam 
 sequitur ueritate discedere: in hac iustitiae uirtutumque omnium 
 uia nullus mendacio locus est.

itaque uiator ille uerus ac 
 iustus non dicet illud Lucilianum: 
 homini amico et familiari non est mentiri meum, 
 sed etiam inimico atque ignoto existimabit non esse mentiri 
 suum nec aliquando committet ut lingua interpres animi a 
 sensu et cogitatione discordet.

pecuniam si quam crediderit, 

 

 

 

 
 
 
 non accipiat usuram, at et beneficium sit incolume. quod succurrit 
 necessitati et abstineat se prorsus alieno.

in hoc enim 
 genere officii debet suo esse contentus, quem oporteat alias ne 
 proprio quidem parcere. ut bonum faciat: plus autem accipere 
 quam dederit iniustum est. quod qui facit, insidiatur quodammodo, 
 ut ei alterius necessitate praedetur.

at iustus numquam 
 praetermittet quominus aliquid misericorditer faciat, nec 
 inquinabit se huiusmodi quaestu, sed efficiet ut sine ullo suo 
 damno id ipsum quod commodat inter bona opera numeretur.

munus non accipiat a paupere, ut si quid ipse praestiterit, eo 
 bonum sit, quod fuerit gratuitum. maledicenti benedicto respondeat, 
 numquam ipse maledicat, ne uerbum malum procedat 
 ex ore hominis qui colit uerbum bonum.

quin etiam 
 caueat diligenter ne quando inimicum sua culpa faciat, et si 
 quis extiterit tam proteruus, qui bono et iusto faciat iniuriam, 
 clementer ac moderate ferat et ultionem suam non sibi adsumat, 
 sed iudicio dei reseruet.

innooentiam semper et abique 
 custodiat. quod praeceptum non ad hoc tantum ualet, 
 ut ipse iniuriam non inferat, sed ut inlatam sibi non uindicet. 
 sedet enim maximus et aequissimus iudex, speculator : 
 ac testis omnium. hunc homini praeferat, hunc malit de

 

 
 
 
 causa sua pronuntiare, cuius sententiam nemo effugere potest 
 nec defensione cuiusquam nec gratia.

ita nt ut homo 
 iustus contemptui sit omnibus, et quia putabitur se ipsum non 
 posse defendere, habebitur pro segni et inerte. qui autem 
 fuerit ultus inimicum, hic fortis, hic strenuus iudicatur, hunc 
 omnes uerentur, hunc colunt.

bonus uero ille tametsi prodesse 
 pluribus possit, illum tamen suspiciunt qui nocere quam 
 qui prodesse possit. sed iustum prauitas hominum deprauare 
 non poterit, quominus deo studeat obtemperare malitque contemni, 
 dummodo semper boni fungatur officio, mali numquam.

Cicero in isdem illis officialibus at uero si quis uoluerit 
 inquit animi sui conplicatam notionem euoluere, iam 
 se ipse doceat eum uirum bonum esse qui prosit quibus 
 possit, noceat nemini, nisi lacessitus iniuria.

o 
 quam simplicem ueramque sententiam duorum uerborum adiectione 
 corrupit! quid enim opus fuerat adiungere nisi lacessitus 
 iniuria, ut uitium bono uiro quasi caudam turpissimam 
 adponeret patientiaeque, quae omnium uirtutum maxima 
 est, faceret expertem?

nociturum esse dixit bonum uirum, 
 si fuerit lacessitus: iam ex hoc ipso boni uiri nomen amittat 
 necesse est, si nocebit. non minus enim mali est referre

 

 

 
 
 
 iniuriam quam inferre.

nam unde certamina inter homines, 
 unde pugnae contentionesque nascuntur, nisi quod inprobitati 
 opposita inpatientia magnas saepe concitat tempestates?

quodsi 
 patientiam, qua uirtute nihil uerius, nihil homine dignius inueniri 
 potest, inprobitati opposueris, extinguetur protinus, tamquam 
 igni aquam superfuderis. sin autem prouocatrix illa inprobitas 
 inpatientiam sibi comparem nacta est, tamquam perfusa 
 oleo tantum excitabit incendium, ut id non flumen aliquod, 
 sed effusio cruoris extinguat.

magna itaque patientiae ratio 
 est, quam sapiens homo ademit bono uiro. ut enim nihil malorum 
 fiat, haec sola efficit: quae si detur omnibus, nullum 
 scelus, nulla fraus in rebus humanis erit.

quid igitur bono 
 uiro potest esse tam calamitosum tamque contrarium quam 
 irae frena permittere, quae illum non modo boni, sed etiam 
 hominis appellatione despoliet, siquidem nocere alteri, ut 
 ipse uerissime ait, non est secundum hominis naturam? nam

et pecudes si lacessas, aut calce aut cornu repugnant, et 
 serpentes ac ferae, nisi persequare ut occidas, negotium non 
 exhibent, et ut ad hominum exempla redeamus, inperiti quoque 
 et insipientes si quando accipiunt iniuriam, caeco et inrationabili 
 furore ducuntur et iis qui sibi nocent, uicem retribuere 
 conantur.

in quo igitur sapiens ac bonus uir a malis et

 

 
 
 
 insipientibus differt, nisi quod habet inuictam patientiam, qua 
 stulti carent, nisi quod regere se ac mitigare iram suam nouit, 
 quam illi quia uirtute indigent, frenare non possunt?

sed 
 uidelicet haec illum res fefellit, quod cum de uirtute loqueretur, 
 in quacumque contentione uincere putauit esse uirtutis 
 nec uidere ullo modo potuit hominem dolori et irae succumbentem 
 et iis adfectibus indulgentem quibus debet potius reluctari, 
 et ruentem quacumque inprobitas prouocarit, uirtutis 
 officium non tenere.

qui emm referre iniuriam nititur, eum 
 ipsum a quo laesus est gestit imitari. ita qui malum imitatur, 
 bonus esse nullo pacto potest.

duobus igitur uerbis duas 
 uirtutes maximas bono et sapienti uiro, innocentiam patientiamque, 
 detraxit. sed quia ipse caninam illam facundiam, 
 sicut Sallustius ab Appio dictum refert, exercuit, uoluit hominem 
 canino modo uiuere, ut remordeat lacessitus.

quae retributio 
 contumeliae quam perniciosa sit et quas edere soleat 
 strages, unde oportunius petetur exemplum quam ei ipsius 
 praeceptoris tristissimo casu, qui dum his philosophorum praeceptis 
 obtemperare gestit, ipse se perdidit?

quodsi lacessitus I 
 iniuria patientiam tenuisset, si dissimulare, si ferre contumeliam 
 boni uiri esse didicisset nec illas nobiles orationes alieno 
 titulo inscriptas inpatientia et leuitas et insania profudisset, 
 numquam capite suo rostra, in quibus ante floruerat,

 

 

 
 
 
 cruentasset nec rem publicam funditus proscriptio illa delesset.

sapientis ergo ac boni uiri non est uelle certare ac se periculo 
 committere, quoniam et uincere non est in nostra potestate 
 et est anceps omne certamen, sed est sapientis atque 
 optimi uiri non aduersarium uelle tollere, quod fieri sine scelere 
 ac periculo non potest, sed certamen ipsum, quod fieri et 
 utiliter et iuste potest.

summa lgitur uirtus habenda patientia 
 est, quam ut caperet homo iustus, uoluit illum deus, ut supra 
 dictum est, pro inerte contemni. nisi enim contumeliis fuerit 
 adfectus, quantum habeat fortitudinis in se ipso cohibendo 
 ignorabitur.

si autem lacessitus iniuna laedentem perseqm 
 coeperit, uictus est: qui uero motum illum ratione conpresserit, 
 hic plane imperat sibi, hic regere se potest.

quae snstentatio 
 sui recte patientia nominatur, quae una uirtus omnibus est 
 opposita uitiis et adfectibus. haec perturbatum ac fluctuantem 
 animum ad tranquillitatem suam reuocat, haec mitigat, haec 
 hominem sibi reddit.

ergo quoniam naturae repugnare inpossibile 
 est et inutile, ut non commoueamur omnino, prius 
 tamen quam commotio illa prosiliat ad nocendum, quod fieri 
 potest maturius, sopiatur. praecipit deus non occidere solem 
 super iram nostram, ne furoris nostri testis abscedat.

denique Marcus Tullius contra suum praeceptum, de quo paulo 
 ante dixi, obliuionem iniuriarum in magnis laudibus posuit. 
 spero te inquit Caesari, qui obliuisci nihil soles nisi 
 iniurias —.

quodsi hoc ille faciebat, homo non a caelesti 
 tantum, sed a publica quoque ciuilique iustitia remotissimus, 
 quanto magis id nos facere debemus qui immortalitatis uelut 
 candidati sumus?

Stoici cum adfectus ei homine tamquam morbos conantur 
 euellere, Peripatetici se opponunt eosque non modo 
 retinent, sed etiam defendunt nihilque in homine esse dicunt 
 quod non magna ratione ac prouidentia sit innatum. recte 
 id quidem, si singularum rerum ueros terminos scirent.

itaque 
 hanc ipsam iram cotem dicunt esse uirtutis, tamquam nemo 
 possit aduersus hostem fortiter dimicare, nisi fuerit ira concitatus.

quo plane ostendunt nec quid sit uirtus scire se nec 
 cur homini tribuerit iram deus. quae si nobis ideo data est, 
 ut ea utamur ad occidendos homines, quid inmanius homine, 
 quid similius feris beluis existimandum est quam id animal 
 quod ad communionem atque innocentiam deus fecit?

tres 
 sunt igitur adfectus qui homines in omnia facinora praecipites 
 agant, ira cupiditas libido. propterea poetae tres Furias esse

 

 

 

 

 
 
 
 dixerunt, quae mentes hominum exagitent: ira ultionem desiderat, 
 cupiditas opes, libido uoluptates.

sed his omnibus 
 deus certos limites statuit: quos si transcenderint maioresque 
 esse coeperint, necesse est naturam suam deprauent et in morbos 
 ac uitia uertantur. qui autem sint isti limites, non est 
 magni laboris ostendere.

cupiditas ad ea conparanda nobis 
 data est quae sunt ad uitam necessaria, libido ad subolem 
 propagandam, irae adfectus ad coercenda peccata eorum qui 
 sunt in nostra potestate, id est ut artiore disciplina minor 
 aetas ad probitatem iustitiamque formetur: quae nisi metu cohibeatur, 
 licentia pariet audaciam, quae ad omne flagitium et 
 facinus euadet.

itaque ut ira uti aduersus minores et iustum 
 est et necessarium, sic aduersus pares et perniciosum est et 
 impium: impium, quod uiolatur humanitas, perniciosum, quod 
 illis repugnantibus aut perdere necesse est aut perire.

hanc 
 autem quam dixi esse rationem cur homini sit irae adfectus 
 datus, ex ipsius dei praeceptis intellegi potest, qui iubet uti 
 maledicis et laedentibus non irascamur, manus autem nostras

 

 
 
 
 supra minores semper habeamus, hoc est ut peccantes eos 
 adsiduis uerberibus corrigamus, ne amore inutili et indulgentia 
 nimia educentur ad malum et ad uitia nutriantur.

sed rerum 
 imperiti et rationis ignari eos adfectus qui sunt homini ad 
 usus bonos dati exterminauerunt et latius quam ratio postulat 
 euagantur. inde iniuste atque impie uiuitur. utuntur ira.

contra pares: hinc discidia, hinc expulsiones, hinc bella contra 
 iustitiam nata sunt. utuntur cupiditate ad congerendas opes: 
 hinc fraudes, hinc latrocinia, hinc omnia scelerum genera exorta 
 sunt. utuntur libidine ad capiendas tantum uoluptates: hinc 
 stupra, hinc adulteria, hinc corruptelae omnes extiterunt.

quicumque 
 igitur illos -adfectus intra fines suos redegerit, quod 
 ignorantes deum facere non possunt, hic patiens, hic fortis, 
 hic iustus est.

Restat ut contra quinque sensuum uoluptates dicam 
 breuiter: nam et ipsius libri mensura iam modum flagitat. 
 quae omnes quoniam uitiosae ac mortiferae sunt, uirtute superari 
 atque opprimi debent uel, quod paulo ante dicebam de adfectibus, 
 ad rationem suam reuocari.

ceterae animantes praeter 
 unam uoluptatem, quae ad generandum pertinet, nullam sentiunt. 
 utuntur ergo sensibus ad naturae suae necessitatem:

 

 

 

 
 
 
 uident, ut adpetant ea quibus opus est ad uitam tuendam; 
 audiunt inuicem seque dinoscunt, ut possint congregari; quae 
 utilia sunt ad uictum aut ex odore inueniunt aut ex sapore 
 percipiunt, inutilia respuunt ac recusant; edendi ac bibendi 
 officium uentris plenitudine metiuntur.

homini uero sollertissimi 
 artificis prouidentia dedit uoluptatem infinitam et in 
 uitium cadentem, quia proposuit ei uirtutem, quae cum uoluptate 
 semper tamquam cum domestico hoste pugnaret.

Cicero 
 in Catone maiore stupra uero inquit et adulteria et omne 
 flagitium nullis excitari aliis inlecebris nisi uoluptatis. 
 cumque homini siue natura siue quis deus nihil 
 mente praestabilius dedisset, huic diuino muneri ac 
 dono nihil tam inimicum quam uoluptatem:

nec enim 
 libidine dominante temperantiae locum esse neque in 
 uoluptatis regno uirtutem posse consistere. sed e 
 contrario deus idcirco uirtutem dedit, ut expugnaret ac uinceret 
 uoluptatem eamque egredientem fines sibi datos intra 
 praescriptum coherceret, ne hominem suauitatibus delenitum 
 atque captum dicioni suae subiceret ac sempiterna morte multaret.

uoluptas oculorum uaria est et multiplex: quae capitur

 

 

 
 
 
 ex aspectu rerum quae sunt in usu hominum uel natura uel 
 opere delectabiles. hanc philosophi rectissime sustulerunt.

aiunt enim multo esse praeclarius et homine dignius caelum 
 potius quam caelata intueri et hoc pulcherrimum opus intermicantibus 
 astrorum luminibus tamquam floribus adornatum 
 quam picta et ficta et gemmis distincta mirari.

sed cum diserte 
 ad contemptum terrestrium nos exhortati sunt et ad 
 caeli spectaculum excitauerunt, tamen spectacula haec publica 
 non contemnunt.

itaque iis et delectantur et libenter intersunt: 
 quae quoniam maxima sunt inritamenta uitiorum et ad 
 corrumpendos animos potentissime ualent, tollenda sunt nobis, 
 quia non modo ad beatam uitam nihil conferunt, sed etiam 
 nocent plurimum.

nam qui hominem quamuis ob merita damnatum 
 in conspectu suo iugulari pro uoluptate computat, conscientiam 
 suam polluit, tam scilicet quam si homicidii quod 
 fit occulte spectator et particeps fiat.

hos tamen ludos uocant, 
 in quibus humanus sanguis effunditur. adeo longe ab 
 hominibus secessit humanitas, ut cum animas hominum inter- 
 Sciant, ludere se opinentur, nocentiores iis omnibus quorum 
 sanguinem uoluptati habent.

quaero nunc an possint pii et 
 iusti homines esse qui constitutos sub ictu mortis ac misericordiam 
 deprecantes non tantum patiuntur occidi, sed et flagitant 
 feruntque ad mortem crudelia et inhumana suffragia nec

 

 
 
 
 uulneribus satiati nec cruore contenti. quin etiam percussos 
 iacentesque repeti iubent et cadauera ictibus dissipari, ne quis 
 illos simulata morte deludat.

irascuntur etiam pugnantibus, 
 nisi celeriter e duobus alter occisus est, et tamquam humanum 
 sanguinem sitiant, oderunt moras. alios illis conpares dari 
 poscunt recentiores, ut quam primum oculos suos satient.

hac consuetudine inbuti humanitatem perdiderunt. itaque non 
 parcunt etiam innocentibus, sed exercent in omnes quod in 
 malorum trucidatione didicerunt.

huius igitur publici homicidii 
 socios et participes esse non conuenit eos qui iustitiae 
 uiam tenere nituntur. non enim cum occidere deus uetat, 
 latrocinari nos tantum prohibet, quod ne per leges quidem 
 publicas licet, sed ea quoque ne fiant monet quae aput homines 
 pro licitis habentur.

ita neque militare iusto licebit, cuius 
 militia est ipsa iustitia, neque uero accusare quemquam crimine 
 capitali, quia nihil distat utrumne ferro an uerbo potius 
 occidas, quoniam occisio ipsa prohibetur.

itaque in hoc dei 
 praecepto nullam prorsus exceptionem fieri oportet, quin occidere 
 hominem sit semper nefas, quem deus sacrosanctum 
 animal esse uoluit.

ergo ne lliut quidem concedi aliquis enstimet, 
 ut recens natos liceat oblidere, quae uel maxima. est 
 inpietas: ad uitam enim deus inspirat animas, non ad mortem.

uerum homines, ne quod sit facinus quo manus suas non polluant, 
 rudibus adhuc et simplicibus animis abnegant lucem 
 non a se datam.

expectet uero aliquis ut alieno sanguini 
 parcant qui non parcunt suo? sed hi sine ulla controuersia 
 scelerati et iniusti: quid illi quos falsa pietas cogit exponere?

num possunt innocentes existimari qui uiscera sua in praedam 
 canibus obiciunt et quantum in ipsis est crudelius necant quam 
 si strangulassent?

quis dubitet quin impius sit qui alienae 
 misericordiae locum tribuit? qui, etiamsi contingat ei quod 
 uoluit, ut alatur, addixit certe sanguinem suum uel ad seruitutem 
 uel ad lupanar.

quae autem possint uel soleant accidere 
 in utroque sexu per errorem, quis non intellegit, quis 
 ignorat? quod uel unius Oedipodis declarat exemplum duplici 
 scelere confusum. tam igitur nefarium est exponere quam 
 necare.

at enim parricidae facultatum angustias conqueruntur 
 nec se pluribus liberis educandis sufficere posse praetendunt: 
 quasi uero aut facultates in potestate sint possiden-. 
 tium aut non cottidie deus et ex diuitibus pauperes et ex 
 pauperibus diuites faciat.

quare si quis liberos ob pauperiem 
 non poterit educare, satius est ut se ab uxoris congressione 
 contineat quam sceleratis manibus dei opera corrumpat.

ergo 

 

 
 
 
 si homicidium facere nullo modo licet, nec interesse omnino 
 conceditur, ne conscientiam perfundat ullus cruor, siquidem 
 populo sanguis ille praestatur.

m scaems quoque nescio an 
 sit corruptela uitiosior. nam et comicae fabulae de stupris 
 uirginum loquuntur aut amoribus meretricum, et quo magis 
 sunt eloquentes qui flagitia illa finxerunt, eo magis sententiarum 
 elegantia persuadent et facilius inhaerent audientium 
 memoriae uersus numerosi et ornati.

item tragicae historiae 
 subiciunt oculis parricidia et incesta regum malorum et coturnata 
 scelera demonstrant.

histrionum quoque inpudicissimi 
 motus quid aliut nisi libidines et docent et instigant? quorum 
 eneruata corpora et in muliebrem incessum habitumque mollita 
 inpudicas feminas inhonestis gestibus mentiuntur.

quid 
 de mimis loquar corruptelarum praeferentibus disciplinam, qui 
 docent adulteria, dum fingunt, et simulacris erudiunt ad uera? 
 quid iuuenes aut uirgines faciant, cum haec et fieri sine pudore 
 et spectari libenter ab omnibus cernunt?

admonentur 
 utique quid facere possint et inflammantur libidine, quae 
 aspectu maxime concitatur, ac se quisque pro sexu in illis

 

 

 
 
 
 imaginibus praefigurat probantque illa, dum rident, et adhaerentibus 
 uitiis corruptiores ad cubicula reuertuntur, nec pueri 
 modo, quos praematuris uitiis imbui non oportet, sed etiam senes, 
 . quos peccare iam non decet.

circensium quoque ludorum 
 ratio quid aliut habet nisi leuitatem uanitatem insaniam? 
 tanto namque impetu concitantur animi in furorem, quanto 
 illic impetu curritur, ut iam plus spectaculi exhibeant qui 
 spectandi gratia ueniunt, cum exclamare et efferri et exsilire 
 coeperint.

uitanda ergo spectacula omnia, non solum ne quid 
 uitiorum pectoribus insidat, quae sedata et pacifica esse debent, 
 sed ne cuius nos uoluptatis consuetudo deleniat et a deo atque 
 a bonis operibus auertat.

nam ludorum celebrationes deorum 
 festa sunt, siquidem ob natales eorum uel templorum nouorum 
 dedicationes sunt constituti.

et primitus quidem uenationes, 
 quae uocantur munera, Saturno sunt attributae, ludi autem 
 scaenici Libero, circenses uero Neptuno. paulatim tamen et 
 ceteris diis idem honos tribui coepit singulique ludi nominibus 
 eorum consecrati sunt, sicut Sinnius Capito in libris spectaculorum 
 docet.

si quis igitur spectaculis interest ad quae 

 

 

 

 

 
 
 
 religionis gratia conuenitur, discessit a dei cultu et ad deos se 
 contulit, quorum natales et festa celebrauit.

Aurium uoluptas ex uocum et cantuum suauitate percipitur, 
 quae scilicet tam uitiosa est quam oblectatio illa de 
 qua diximus oculorum.

quis enim non luxuriosum ac nequam 
 putet eum qui scaenicas artes domi habeat? atquin nihil refert 
 utrumne luxuriam solus domi an cum populo exerceas in 
 theatro.

sed iam de spectaculis dictum est. restat unum 
 quod est nobis expugnandum, ne capiamur iis quae ad sensum 
 intimum penetrant. nam illa omnia quae uerbis carent, id 
 est aeris ac neruorum suaues soni possunt facile contemni, 
 quia non adhaerent nec scribi possunt.

carmen autem compositum 
 et oratio cum suauitate decurrens capit mentes et 
 quo uoluerit inpellit. inde homines litterati cum ad religionem 
 dei accesserint ab aliquo inperito doctore fundati, minus credunt.

adsueti enim dulcibus et politis sine orationibus siue 
 carminibus diuinarum litterarum simplicem communemque sermonem 
 pro sordido aspernantur. id enim quaerunt quod sensum 
 demulceat, persuadet autem quidquid suaue est et animo 
 penitus, dum delectat, insidit.

num igitur deus et mentis et 
 uocis et linguae artifex diserte loqui non potest? immo uero

 

 

 
 
 
 summa prouidentia carere fuco uoluit ea quae diuina sunt, ut 
 omnes intellegerent quae ipse omnibus loquebatur.

ergo qui 
 ueritati studet, qui non uult se ipse deicere, abiciat inimicas 
 ac noxias uoluptates, quae animam uitiant ut corpus cibi dulces: 
 praeferantur uera falsis, aeterna breuibus, utilia iucundis.

nihil 
 aspectu gratum sit nisi quod iuste, quod pie fieri uideas, nihil 
 auditu suaue nisi quod alit animam melioremque te reddit, 
 maximeque hic sensus non est ad uitium detorquendus, qui 
 nobis ideo datus est, ut doctrinam dei percipere possemus.

itaque si uoluptas est audire cantus et carmina, dei laudes 
 canere et audire iucundum sit.

haec est uoluptas uera quae 
 comes est et socia uirtutis, haec non est caduca et breuis ut 
 illae quas adpetunt qui corpori ut pecudes seruiunt, sed perpetua 
 et sine ulla intermissione delectans.

cuius terminos si 
 quis excesserit nihilque aliut ex uoluptate petierit nisi ipsam 
 uoluptatem, hic mortem meditatur, quia sicut uita perpetua 
 in uirtute est, ita mors in uoluptate.

qui enim temporalia 
 maluerit, carebit aeternis, qui terrena praetulerit, caelestia non 
 habebit.

Ad uoluptates autem saporis et odoris, qui duo sensus 
 ad solum corpus pertinent, nihil est quod a nobis disputetur, 
 nisi forte quis exigit ut dicamus turpe esse sapienti ac bono, 
 si uentri et gulae seruiat, si unguentis oblitus aut floribus 
 coronatus incedat: quae qui facit, utique insipiens et ineptus 
 et nihili est et quem ne odor quidem uirtutis attigerit.

fortasse 
 quispiam dixerit \'cur ergo illa facta sunt, nisi ut iis 
 fruamur?\' at enim saepe iam dictum est uirtutem nullam futuram 
 fuisse, nisi haberet quae opprimeret. itaque fecit omnia 
 deus ad instruendum certamen rerum duarum.

ergo mlecebrae 
 istae uoluptatum arma sunt illius cuius unum opus est 
 expugnare uirtutem iustitiamque ab hominibus excludere. his 
 blandimentis et suauitatibus titillat animas: scit enim quia 
 mortis est fabricatrix uoluptas.

nam sicut deus hominem 
 ad uitam non nisi per uirtutem ac laborem uocat, ita ille ad 
 mortem per delicias ac uoluptates, et sicut ad uerum bonum 
 per fallacia mala, sic ad uerum malum per fallacia bona peruenitur.

cauenda sunt igitur oblectamenta ista tamquam laquei 
 et plagae, ne suauitudinum mollitie capti sub dicionem 
 mortis cum ipso corpore redigamur, cui nos manciparimus.

Venio nunc ad eam quae percipitur ex tactu uoluptatem: 
 qui sensus est quidem totius corporis. sed ego non de

 

 

 
 
 
 ornamentis ac uestibus, sed de sola libidine dicendum mihi puto, 
 quae maxime coercenda est, quia maxime nocet.

cum excogitasset 
 deus duorum sexuum rationem, adtribuit iis ut se inuicem 
 adpeterent et coniunctione gauderent. itaque ardentissimam 
 cupiditatem cunctarum animantium corporibus admiscuit, 
 ut in hos adfectus auidissime ruerent eaque ratione 
 propagari et multiplicari genera possent.

quae cupiditas et 
 adpetentia in homine uehementior et acrior inuenitur, uel quia 
 hominum multitudinem uoluit esse maiorem uel quoniam uirtutem 
 soli homini dedit, ut esset laus et gloria in coercendis 
 uoluptatibus et abstinentia sui.

scit ergo aduersarius ille 
 noster quanta sit uis huius cupiditatis, quam quidam necessitatem 
 dicere maluerunt, eamque a recto et bono ad prauum 
 et malum transfert.

inlicita enim desideria inmittit, ut aliena 
 contaminent quibus habere propria sine delicto licet. obicit 
 quippe oculis inritabiles formas suggeritque fomenta et uitiis 
 pabulum subministrat;

tum in intimis uisceribus stimulos omnes 
 conturbat et commouet et naturalem illum incitat atque inflammat 
 ardorem, donec inretitum hominem inplicatumque decipiat.

ac ne quis esset qui poenarum metu abstineret alieno, 
 lupanaria quoque constituit et pudorem infelicium mulierum 
 publicauit, ut ludibrio haberet tam eos qui faciunt quam quas 
 pati necesse est.

his obscenitatibus animas ad sanctitatem 
 genitas uelut in caeni gurgite demersit, pudorem extinxit, pudicitiam 
 flagitauit. idem etiam mares maribus adplicuit et

 

 

 
 
 
 nefandos coitus contra naturam contraque institutum dei machinatus 
 est. sic imbuit homines et armauit ad nefas omne.

quid enim potest esse sanctum us qui aetatem inbecillam et 
 praesidio indigentem libidini suae depopulandam foedandamque

sunstrauennt t non potest haec res pro magmtuaine scelens 
 enarrari. nihil amplius istos appellare possum quam inpios et 
 parricidas, quibus non sufficit sexus a deo datus, nisi etiam 
 suum sexum profane ac petulanter inludant. haec tamen apud 
 illos leuia et quasi honesta sunt.

quid dicam de iis qui abominandam 
 non libidinem, sed insaniam potius exercent? piget 
 dicere, sed quid iis fore credamus quos non piget facere? et 
 tamen dicendum est, quia fit: de istis loquor quorum teterrima 
 libido et execrabilis furor ne capiti quidem parcit.

quibus 
 hoc uerbis aut qua indignatione tantum nefas prosequar? 
 uincit officium linguae sceleris magnitudo. cum igitur libido 
 haec edat opera et haec facinora designet, armandi aduersus 
 eam uirtute maxima sumus.

quisquis affectus illos frenare 
 non potest, cohibeat eos intra praescriptum legitimi tori, ut 
 et illut quod auide expetit consequatur et tamen in peccatum 
 non incidat.

nam quid sibi homines perditi nolunt? nempe 
 honesta opera uoluptas sequitur: si ipsam per se adpetunt, 
 iusta et legitima frui licet.

quodsi aliqua necessitas probebit, 
 tum uero maxime adhibenda uirtus erit, ut cupiditati 
 continentia reluctetur. nec tantum alienis toris quaeque

 

 
 
 
 attingere non licet, uerum etiam publicis uulgatisque corporibus 
 abstinendum deus praecipit docetque nos, cum duo inter se 
 corpora fuerint copulata, unum corpus efficere.

ita qui se 
 caeno inmerserit, caeno sit oblitus necesse est. et corpus quidem 
 cito ablui potest, mens autem contagione inpudici corporis 
 inquinata non potest nisi et longo tempore et multis bonis 
 operibus ab ea. quae inhaeserit conluuione purgari.

oportet 
 ergo sibi quemque proponere duorum sexuum coniunctionem 
 generandi causa datam esse uiuentibus eamque legem his 
 affectibus positam, ut successionem parent.

sicut autem dedit 
 nobis oculos deus non ut spectemus uoluptatemque capiamus, 
 sed ut uideamus propter eos actus qui pertinent ad uitae necessitatem, 
 ita genitalem corporis partem, quod nomen ipsum 
 docet, nulla alia causa nisi efficiendae subolis accepimus.

huic 
 diuinae legi summa deuotione parendum est. sint omnes qui 
 se discipulos dei profitebuntur ita morati et instituti, ut inperare 
 sibi possint.

nam qui uoluptatibus indulgent, qtii 
 libidini obsecuntur, hi animam suam corpori mancipant ad 
 mortemque condemnant, quia se corpori addixerunt, in quod 
 habet mors potestatem.

unus quisque igitur quantum potest 
 formet se ad verecundiam, pudorem colat, castitatem conscientia 
 et mente tueatur: nec tantum legibus publicis pareat, sed sit 
 supra omnes leges qui legem dei sequitur.

quibus bonis si 

 

 
 
 
 adsueuerit, iam pudebit eum ad deteriora desciscere: modo 
 placeant recta et honesta, quae melioribus iucundiora sunt 
 quam praua et inhonesta peioribus.

nondum omnia castitatis 
 officia exsecutus sum: quam deus non modo intra priuatos 
 parietes, sed etiam praescripto lectuli terminat, ut cum quis 
 habeat uxorem, neque seruam neque liberam habere insuper 
 uelit, sed matrimonio fidem seruet.

non emm, sicut lUns 
 publici ratio est, sola mulier adultera est quae habet alium, 
 maritus autem etiamsi plures habeat, a crimine adulterii so-

lutus est, sed diuina lex ita duos in matrimonium, quod 
 est in corpus unum, pari iure coniungit, ut adulter habeatur 
 quisquis compagem corporis in diuersa distraxerit.

nec ob 
 aliam causam deus cum ceteras animantes suscepto fetu maribus 
 repugnare uoluisset, solam omnium mulierem patientem 
 uiri fecit, scilicet ne feminis repugnantibus libido cogeret uiros 
 aliut adpetere eoque facto castitatis gloriam non tenerent.

sed 
 neque mulier uirtutem pudicitiae caperet, si peccare non posset. 
 nam quis mutum animal pudicum esse dixerit, quia suscepto 
 fetu mari repugnat? quod ideo facit, quia necesse est in dolorem 
 atque in periculum ueniat, si admiserit.

nulla igitur laus 
 est non facere quod facere non possis. ideo autem pudicitia in 
 homine laudatur, quia non naturalis est, sed uoluntaria.

seruanda igitur fides ab utroque alteri est, immo exemplo continentiae 
 docenda uxor ut se caste gerat. iniquum est enim 
 ut id exigas quod praestare ipse non possis. quae iniquitas 
 effecit profecto ut essent adulteria, feminis aegre ferentibus 
 praestare se fidem non exhibentibus mutuam caritatem.

denique 
 nulla est tam perditi pudoris adultera quae non hanc 
 causam uitiis suis praetendat, iniuriam se peccando non facere, 
 sed referre. quod optime Quintilianus expressit. homo inquit 
 neque alieni matrimonii abstinens neque sui custos 
 — quae inter se natura conexa sunt.

nam neque maritus 
 circa corrumpendas aliorum coniuges occupatus potest uacare 
 domesticae sanctitati et uxor cum in tale incidit matrimonium, 
 exemplo ipso concitata aut imitari se putat aut uindicare.

cauendum igitur, ne occasionem uitiis nostra intemperantia 
 demus, sed adsuescant inuicem mores duorum et iugum paribus 
 animis ferant: nos ipsos in altero cogitemus. nam fere in 
 hoc iustitiae summa consistit, ut non facias alteri quidquid 
 ipse ab altero pati nolis.

haec sunt quae ad continentiam 
 praecipiuntur a deo. sed tamen ne quis diuina praecepta circumscribere 
 se putet posse, adduntur illa, ut omnis calumnia 
 et occasio fraudis remoueatur, adulterum esse qui a marito

 

 

 

 
 
 
 dimissam duxerit et eum qui praeter crimen adulterii uxorem 
 dimiserit, ut alteram ducat: dissociari enim corpus et distrahi 
 deus noluit;

praeterea non tantum adulterium esse uitandum, 
 uerum etiam cogitationem, ne quis aspiciat alienam et animo 
 concupiscat: adulteram enim fieri mentem, si uel imaginem 
 uoluptatis sibi ipsa depinxerit.

mens est enim profecto quae 
 peccat, quae immoderatae libidinis fructum cogitatione conplectitur, 
 in hac crimen est, in hac omne delictum.

nam 
 etsi corpus nulla sit labe maculatum, non constat tamen pudicitiae 
 ratio, si animus incestus est, nec inlibata castitas 
 uideri potest, ubi conscientiam cupiditas inquinauit.

nec uero 
 aliquis existimet difficile esse frenos inponere uoluptati eamque 
 uagam et errantem castitatis pudicitiaeque limitibus includere, 
 cum propositum sit hominibus eam uincere ac plurimi beatam 
 atque incorruptam corporis integritatem retinuerint multique 
 sint qui hoc caelesti genere uitae felicissime perfruantur.

quod 
 quidem deus non ita fieri praecipit tamquam adstringat, quia 
 generari homines oportet, sed tamquam sinat. scit enim quantam 
 his adfectibus inposuerit necessitatem. si quis hoc inquit 
 facere potuerit, habebit eximiam inconparabilemque 
 mercedem.

quod continentiae genus quasi

 

 

 
 
 
 fastigium est omnium consummatioque uirtutum. ad quam si 
 quis eniti atque eluctari potuerit, hunc seruum dominus, hunc 
 discipulum magister adgnoscet: hic terram triumphabit, hic 
 erit consimilis deo, qui uirtutem dei cepit.

haec quidem difficilia 
 uidentur, sed de eo loquimur cui calcatis omnibus terrenis 
 iter in caelum paratur. nam quia uirtus in dei agnitione 
 consistit, omnia grauia sunt, dum ignores, ubi cognoris, facilia: 
 per ipsas difficultates nobis exeundum est, qui ad summum 
 bonum tendimus.

Nec tamen deficiat aliquis aut de se ipse desperet, si 
 aut cupiditate uictus aut libidine inpulsus aut errore deceptus 
 aut ui coactus ad iniustitiae uiam lapsus est. potest enim 
 reduci ac liberari, si eum paeniteat actorum et ad meliora 
 conuersus satis deo faciat.

quod fieri posse Cicero non putauit, 
 cuius haec in Academico tertio uerba sunt: quodsi 
 liceret ut iis qui in itinere deerrauissent, sic uitam 
 deuiam secutis corrigere errorem paenitendo, facilior 
 esset emendatio temeritatis. licet plane.

nam si liberos 
 nostros, cum delictorum suorum cernimus paenitere, correctos

 

 

 
 
 
 esse arbitramur et abdicatos abiectosque rursus tamen suscipimus 
 fouemus amplectimur, cur desperemus clementiam ueri

patns paemtendo posse placarit\' ergo idem dominus ac parens 
 indulgentissimus remissurum se paenitentibus peccata promittit 
 et obliteraturum omnes iniquitates eius qui iustitiam denuo 
 coeperit operari.

sicut enim nihil prodest male uiuenti ante 
 actae uitae: probitas, quia superueniens nequitia iustitiae opera 
 deleuit, ita nihil officiunt peccata uetera correcto, quia superueniens 
 iustitia labem uitae prioris aboleuit.

quem enim 
 facti sui paenitet, errorem suum pristinum intellegit, ideoque 
 Graeci melius et significantius μετϰ́νοταν dicunt quam nos 
 Latine possumus resipiscentiam dicere. resipiscit enim ac mentem 
 suam quasi ab insania recipit quem errati piget, castigatque 
 se ipsum dementiae et confirmat animum suum ad 
 rectius uiuendum: tum illud ipsum maxime canet, ne rursus 
 in eosdem laqueos induatur.

denique muta quoque animalia 
 cum fraude capiuntur, si aliquo se modo in fugam extricauerint, 
 fiunt postmodum cautiora uitantque semper ea omnia in 
 quibus dolos insidiasque senserunt.

sic hominem paenitentia 
 cautum ac diligentem facit ad euitanda peccata in quae semel 
 fraude deciderit.

nemo enim potest esse tam prudens, tam

 
 
 
 circumspectus, ut non aliquando labatur. et idcirco deus inbecillitatem 
 nostram sciens pro sua pietate aperuit homini 
 portum salutis, ut huic necessitati, cui fragilitas nostra subiecta 
 est, medicina paenitentiae subueniret. ergo quicumque 
 aberrauerit, referat pedem seque quam primum recipiat ac 
 reformet.

sed reuocare gradum superasque euadere ad auras, 
 hoc opus, hic labor est. 
 
 degustatis enim male iucundis uoluptatibus uix diuelli ab iis 
 possunt: facilius recta sequerentur, si earum suauitates non 
 attigissent. sed eripiant se malae seruituti: condonabitur 
 iis error omnis, si errorem suum uita meliore correxerint. 
 nec lucrari se quisquam putet, si delicti conscium non habebit:

scit ille omnia in cuius conspectu uiuimus, nec si uniuersos 
 homines celare possumus, deum possumus, cui nihil absconditum, 
 nihil potest esse secretum.

Exhortationes suas Seneca 
 mirabili sententia terminauit. magnum inquit nescio quid 
 maiusque quam cogitari potest numen est, cui uiuendo 
 operam damus. huic nos adprobemus. nihil prodest 
 inclusam esse conscientiam, patemus deo.

quid uerius 

 

 

 
 
 
 dici potuit ab eo qui deum nosset quam dictum est ab homine 
 uerae religionis ignaro? nam et maiestatem dei expressit maiorem 
 esse dicendo quam ut eam cogitatio mentis humanae 
 capere posset, et ipsum ueritatis attigit fontem sentiendo uitam 
 hominum superuacuam non esse, ut Epicurei uolunt, sed deo 
 ab iis operam uiuendo dari, siquidem iuste ac pie uixerint.

potuit esse uerus dei cultor, si quis illi monstrasset, et contempsisset 
 profecto Zenonem et magistrum suum Sotionem, si 
 uerae sapientiae ducem nactus esset.

huic nos inquit 
 adprobemus: caelestis prorsus oratio, nisi antecederet ignorantiae 
 confessio. nihil prodest inclusam esse conscientiam, 
 patemus deo: nullus ergo mendacio, nullus dissimulationi 
 locus est, quia parietibus oculi hominum submoventur, 
 dei autem diuinitas nec uisceribus submoueri potest, quominus 
 totum hominem perspiciat et norit.

idem m eiusdem operis 
 primo quid agis? inquit quid machinaris? quid abscondis? 
 custos te tuus sequitur. alium tibi peregrinatio 
 subduxit, alium mors, alium ualitudo: haeret hic quo 
 carere numquam potes.

quid locum abditum legis 
 et arbitros remoues? puta tibi contigisse ut oculos

 

 
 
 
 omnium effugias, demens: quid tibi prodest non habere 
 conscium habenti conscientiam?

non minus mirabiliter 
 de conscientia et deo Tullius. meminerit inquit deum h habere 
 testem, id est, ut ego arbitror, mentem suam, 
 qua nihil homini dedit deus ipse diuinius.

item cum 
 de iusto ac bono uiro loqueretur, itaque talis uir inquit 
 non modo facere, sed ne cogitare quidem quicquam 
 audebit quod non audeat praedicare.

purgemus igitur 
 conscientiam, quae oculis dei peruia est, et, ut ait idem, semper 
 ita uiuamus, ut rationem reddendam nobis arbitremur, 
 putemusque nos momentis omnibus non in aliquo, 
 ut ille dixit, orbis terrae theatro ab hominibus, sed desuper 
 spectari ab eo qui et iudex et testis idem futurus est, 
 cui rationem uitae reposcenti actus suos infitiari non licebit..

ergo satius est aut effugere conscientiam aut nos ipsos ultro 
 aperire animum et perniciem rescissis uulneribus effundere: 
 quibus nemo alius mederi potest nisi solus ille qui gressum 
 claudis, uisum caecis reddidit, maculata membra purgauit, 
 mortuos excitauit.

ille ardorem cupiditatis extinguet, 

 

 

 
 
 
 extirpabit libidines, inuidiam detrahet, iram mitigabit, ille reddet 
 ueram et perpetuam sanitatem.

adpetenda est haec omnibus 
 medicina, quoniam maiore periculo uexatur anima quam corpus 
 et quam primum latentibus morbis adhibenda curatio est.

neque enim si utatur aliquis oculorum acie clara, membris 
 omnibus integris, firmissima totius corporis ualitudine, tamen 
 eum dixerim sanum, si efferatur ira, superbia tumidus infletur, 
 libidini seruiat, cupiditatibus inardescat:

sed eum potius qui 
 ad alienam felicitatem non attollat oculos, opes non admiretur, 
 alienam mulierem sancte uideat, nihil omnino adpetat, nihil 
 concupiscat alienum, non inuideat ulli, non fastidiat quemquam, 
 sit humilis misericors beneficus mitis humanus, pax in animo 
 eius perpetua uersetur: ille homo sanus, ille iustus, ille perfectus 
 est.

quisquis igitur his omnibus praeceptis caelestibus 
 obtemperauerit, hic cultor est uerus dei, cuius sacrificia sunt 
 mansuetudo animi et uita innocens et actus boni:

quae 
 omnia qui exhibet, totiens sacrificat, quotiens bonum aliquid 
 ac pium fecerit. deus enim non desiderat uictimam. neque 
 muti animalis neque mortis ac sanguinis, sed hominis et uitae.

ad quod sacrificium neque uerbenis opus est neque februis neque 
 cespitibus, quae sunt utique uanissima, sed iis quae de intimo 
 pectore proferuntur.

itaque m aram dei, quae uere maxima 
 est et quae in corde hominis conlocata inquinari non potest 
 sanguine, iustitia imponitur, patientia fides innocentia castitas 
 abstinentia. hic est uerissimus ritus, haec illa lex dei, ut a 
 Cicerone dictum est, praeclara et diuina, semper quae 
 recta et honesta iubet, uetat praua et turpia: cui parentem 
 sanctissimae ac certissimae legi iuste ac legitime necesse 
 est uiuere.

cuius legis pauca equidem capita posui, 
 quod sum pollicitus ea me tantummodo esse dicturum quae 
 summum fastigium uirtuti et iustitiae imponerent.

si quis 
 uolet cetera omnia comprehendere, ex fonte ipso petat unde 
 ad nos riuus iste manauit.

Nunc de sacrificio ipso pauca dicamus. ebur inquit 
 Plato non castum donum deo. quid ergo? picta scilicet 
 et texta pretiosa? immo uero non castum donum deo quidquid 
 corrumpi, quidquid subripi potest.

sed sicut hoc uidit, non 
 oportere uiuenti offerri aliquid quod sit ex mortuo corpore, cur 
 illud non uidit, non debere incorporali corporale munus offerri?

quanto melius et uerius Seneca uultisne uos inquit deum 
 cogitare magnum et placidum et maiestate leni uerendum, 
 amicum et semper in proximo, non

 

 

 

 

 
 
 
 immo lationibus nec sanguine multo colendum — quae enim ei trucidatione 
 immerentium uoluptas est? —, sed mente 
 pura, bono honestoque proposito? non templa illi congestis 
 in altitudinem saxis extruenda sunt: in suo 
 cuique consecrandus est pectore.

uestes igitur et gemmas 
 et cetera quae habentur in pretio si quis putat deo cara, 
 is plane quid sit deus nescit: cui putat uoluptati esse eas res 
 quas etiam homo si contempserit, iure laudabitur.

quid ergo 
 castum, quid deo dignum nisi quod ipse in illa diuina lege 
 sua poposcit? duo sunt quae offerri debeant, donum et sacrificium, 
 donum in perpetuum, sacrificium ad tempus.

uerum 
 apud istos, qui nullo modo rationem diuinitatis intellegunt, 
 donum est quidquid auro argentoque fabricatur, item quidquid 
 purpura et serico texitur, sacrificiumque uictima et quaecumque 
 in ara cremantur.

sed utroque non utitur deus, quia et 
 ipse incorruptus est et illud totum corruptibile. itaque deo 
 utrumque incorporale offerendum est, quo utitur. donum est 
 integritas animi, sacrificium laus et hymnus; si enim deus non 
 uidetur, ergo his rebus coli debet quae non uidentur. nulla 
 igitur alia religio uera est nisi quae uirtute et iustitia constat.

quomodo autem deus iustitia hominis utatur, intellectu 
 facile est. si enim iustus fuerit homo, accepta immortalitate 
 in aeternum deo seruiet.

omnes autem non nisi ad iustitiam 
 nasci cum philosophi ueteres tum etiam Cicero suspicatur. 
 disserens enim de legibus sed omnium inquit quae 
 in hominum doctorum disputatione uersantur, nihil

 

 

 
 
 
 est profecto praestabilius quam plane intellegi nos 
 ad iustitiam esse natos. id ergo solum deo exhibere atque 
 offerre debemus ad quod capiendum nos ipse generauit.

hoc 
 autem duplex sacrificii genus quam sit uerissimum, Trismegistus 
 Hermes idoneus testis est, qui nobiscum, id est cum prophetis 
 quos sequimur, tam re quam uerbis congruit. de iustitia sic 
 locutus est: hoc uerbum, o fili, adora et cole. cultus 
 autem dei unus est malum non esse.

item in illo sermone 
 perfecto, cum exaudisset Asclepium quaerentem a filio 
 suo utrum placeret patri eius proferri tus et alios odores ad 
 sacrificium dei, exclamauit: bene, bene ominare, o Asclepi. 
 est enim maxima inpietas tale quid de uno illo ac 
 singulari bono in animum inducere. haec et his similia 
 huic non conueniunt: omnium enim quaecumque 
 sunt plenus est et omnium minime indigens. nos 
 uero gratias agentes adoremus: huius enim sacrificium 
 sola benedictio est. et recte.

uerbo enim sacrificari 
 oportet deo, siquidem deus uerbum est, ut ipse confessus 
 est. summus igitur colendi dei ritus est ex ore iusti 
 hominis ad deum directa laudatio, quae tamen ipsa ut deo 
 sit accepta, et humilitate et timore et deuotione maxima opus

 

 

 

 
 
 
 est, ne quis forte integritatis atque innocentiae fiduciam gerens 
 tumoris et adrogantiae crimen incurrat eoque facto gratiam 
 uirtutis amittat.

sed ut sit deo carus omnique macula careat, 
 misericordiam dei semper inploret nihilque aliut precetur 
 nisi peccatis suis ueniam, licet nulla sint.

si quid ahut desiderauerit, 
 non est opus dicto scienti quid uelimus: si quid 
 ei boni euenerit, gratias agat, si quid mali, satisfaciat et id 
 sibi ob peccata sua euenisse fateatur. et nihilo minus etiam 
 in malis gratias agat et in bonis satisfaciat, ut idem sit semper 
 et stabilis et immutabilis et inconcussus. nec tantum 
 hoc in templo putet sibi esse faciendum, sed et domi et in 
 ipso etiam cubili suo.

secum denique habeat deum semper 
 in corde suo consecratum, quoniam ipse est dei templum.

quodsi deo, patri ac domino, hac adsiduitate, hoc obsequio, 
 hac deuotione seruierit, consummata et perfecta iustitia est: 
 quam qui tenuerit, hic, ut ante testati sumus, deo paruit, hic 
 religioni atque officio suo satisfecit.

Bene habet, iacta sunt fundamenta, ut ait eximius 
 orator. uerum nos non fundamenta solum iecimus quae firma 
 et idonea essent operi perferendo, sed magnis robustisque 
 molibus aedificium totum paene usque ad summa perduximus.

restat, id quod est multo facilius, uel tegere uel ornare, sine 
 quo tamen priora opera et inutilia sunt et ingrata.

nam 
 quid prodest aut falsis religionibus liberari aut intellegere 
 ueram? quid aut uanitatem falsae sapientiae peruidere aut 
 quae sit uera cognoscere? quid, inquam, prodest caelestem 
 illam iustitiam defendere? quid cum magnis difficultatibus 
 cultum dei tenere, quae est summa uirtus, nisi eam diuinum 
 praemium beatitudinis perpetuae subsequatur?

de qua nobis 
 est in hoc libro disserendum, ne priora omnia irrita et infructuosa 
 uideantur, si hoc cuius causa illa suscepta sunt incertum 
 relinquamus, ne quis forte arbitretur tantos labores 
 in cassum suscipi, dum eorum caelesti mercede diffidit, quam 
 deus statuit ei qui haec suauia terrae bona prae sola nudaque 
 uirtute contempserit.

satis et huic parti faciamus cum 
 testimoniis diuinarum litterarum tum etiam probabilibus

 

 

 

 
 
 
 argumentis, ut aeque clarum sit et futura praesentibus et diuina 
 terrenis et perpetua breuibus esse anteponenda, quoniam temporalia 
 sunt praemia uitiorum, sempiterna uirtutum.

exponam 
 igitur rationem mundi, ut facile possit intellegi et quando et 
 quare sit effectus a deo, quod Plato, qui de mundi fabricatione 
 disseruit, nec scire poterat nec explicare: quippe qui caeleste 
 mysterium, quod non nisi prophetis ac deo docente discitur, 
 ignorabat ideoque in perpetuum dixit esse fabricatum. 
 quod longe secus est, quoniam quidquid est solido et graui 
 corpore ut initium cepit aliquando, ita finem capiat necesse 
 est.

nam Aristoteles, qui cum non uideret quemadmodum 
 posset tanta rerum magnitudo interire, et hanc praescriptionem 
 uellet effugere, semper ait fuisse mundum ac semper fu-

turum, prorsus nihil uidit, quia quidquid est necesse est 
 habuerit aliquando principium nec omnino quicquam potest 
 esse nisi coeperit. nam cum terram et aquam et ignem disperire 
 consumi extinguique uideamus, quae sunt utique mundi 
 partes, intellegitur id totum esse mortale cuius sunt membra 
 mortalia.

ita fit ut natum sit quidquid potest interire. sed 
 et omne quod sub uisum oculorum uenit, et corporale, ut ait so 
 Plato, et solubile sit necesse est.

unus igitur Epicurus

 

 

 
 
 
 auctore Democrito ueridicus in hac re fuit, qui ait et ortum 
 aliquando et aliquando esse periturum. nec tamen rationem 
 reddere ullam potuit aut quibus de causis tantum hoc opus 
 aut quo tempore resoluatur.

quod quoniam nobis deus reuelauit 
 nec coniecturis id adsequimur sed traditione caelesti, docebimus 
 sedulo, ut tandem studiosis ueritatis appareat non 
 uidisse neque conprehendisse philosophos ueritatem, sed ita 
 leuiter odoratos, ut tamen unde eos odor ille sapientiae tam 
 suauis, tam iucundus adflauerit, nullo modo senserint..

interim 
 necessarium puto admonere lecturos quod haec nostra quae 
 tradimus prauae uitiosaeque mentes aut omnino non intellegent 
 — hebetatur enim acies eorum terrenis cupiditatibus, 
 quae sensus omnes grauant inbecillosque reddunt — aut etiamsi 
 intellegent, dissimulabunt tamen et haec uera esse nolent, 
 quia trahuntur a uitiis et scientes malis suis fauent, quorum 
 suauitate capiuntur, et uirtutis uiam deserunt, cuius acerbitate 
 offenduntur.

nam quia auaritia et opum inexplebili quadam 
 siti flagrant, quia non possunt uenditis aut dilargitis quae 
 amant tenui cultu uitam degere, sine dubio malunt id esse

 

 
 
 
 fictum quo desideriis suis renuntiare coguntur.

item qui libidinum 
 stimulis incitati, ut ait poeta, in furias ignemque 
 ruunt, utique incredibilia nos adferre dicunt, quia uulnerant 
 aures eorum praecepta continentiae, quae illos uoluptatibus 
 suis prohibent quibus animam suam cum corpore adiudicauerunt.

qui uero ambitione inflati aut amore potentiae 
 inflammati omne studium suum ad honores adquirendos contulerunt, 
 ne si solem quidem ipsum gestemus in manibus, 
 fidem commodabunt ei doctrinae quae illos iubet omni potentia 
 et honore contempto humiles uiuere atque ita humiles, ut et 
 accipere iniuriam possint et referre nolint, si acceperint.

hi 
 sunt homines qui contra ueritatem clausis oculis quoquo modo 
 latrant. qui autem sani erunt, id est non ita uitiis inmersi, 
 ut insanabiles sint, et credent his et libenter accedent, 
 et quaecumque dicimus aperta plana simplicia et, quod maxime 
 opus est, uera et inexpugnabilia illis uidebuntur.

nemo uirtuti 
 fauet nisi qui sequi potest, sequi autem non facile est 
 omnibus: ii possunt quos paupertas et rerum indigentia exercuit 
 et capaces uirtutis effecit.

nam si uirtus est tolerantia 
 malorum, non capiunt ergo uirtutem qui semper in bonis 
 fuerunt, quia mala neque experti sunt neque ferre possunt 
 adsuetudine ac desiderio bonorum, quae sola nouerunt.

eo 
 fit ut pauperes et humiles deo credant facilius, qui sunt expediti, 
 quam diuites, qui sunt inpedimentis pluribus inplicati. 
 immo uero catenati et conpediti seruiunt ad nutum dominae

 

 
 
 
 cupiditatis, quae illos inextricabilibus uinculis inretiuit, nec 
 possunt in caelum aspicere, quoniam mens eorum in terram 
 prona humique defixa est.

uirtutis autem uia non capit 
 magna onera gestantes: angustus admodum trames est per 
 quem iustitia hominem deducit in caelum, hunc tenere non 
 potest nisi qui fuerit expeditus ac nudus.

nam isti locupletes 
 multis et ingentibus sarcinis onerati per uiam mortis incedunt, 
 quae latissima est, quoniam late perditio dominatur.

his acerba sunt, his uenena quae deus ad iustitiam praecipit 
 quaeque nos dei magisterio de uirtute ac ueritate disserimus. 
 quibus si repugnare audebunt, hostes se necesse est uirtutis 
 iustitiaeque fateantur.

Adgrediar nunc quod superest, ut finis operi possit inponi, 
 id autem superest ut de iudicio dei disseramus: quod tum 
 constituetur, cum dominus noster redierit in terram, ut uni 
 cuique pro merito aut praemium persoluat aut poenam.

itaque ut in quarto libro de primo aduentu eius diximus, sic 
 in hoc secundum referemus aduentum, quem Iudaei quoque 
 et confitentur et sperant, sed frustra, quoniam necesse est ad 
 eos consolandos reuertatur ad quos conuocandos prius uenerat.

nam qui uiolarunt impie humilem, sentient in potestate uictorem 
 eaque omnia quae legunt et non intellegunt deo repensante 
 patientur, quippe qui peccatis omnibus inquinati et insuper 
 sancto cruore perfusi ab illo ipso cui nefandas manus 
 intulerunt sint ad aeterna supplicia destinati.

sed erit nobis 
 contra Iudaeos separata materia, in qua illos erroris et sceleris 
 reuincemus.

Nunc ignaros ueritatis instruamus. dispositione summi 
 dei sic ordinatum, ut iniustum hoc saeculum decurso

 

 
 
 
 temporum spatio terminum sumat extinctaque protinus omni malitia 
 et piorum animis ad beatam uitam reuocatis quietum 
 tranquillum pacificum, aureum denique ut poetae uocant saeculum 
 deo ipso regnante florescat.

in primis causa errorum 
 omnium philosophis haec fuit, quod rationem mundi, quae 
 totam sapientiam continet, non conprehenderunt.

ea uero 
 sensu proprio et interna intellegentia non potest conprehendi: 
 quod illi sine doctore per se ipsos facere noluerunt. itaque 
 in uarias sibique saepe contrarias sententias inciderunt ex 
 quibus exitum non haberent, et in eodem luto, sicut comicus 
 ait, haesitauerunt, scilicet adsumtionibus eorum non respondente 
 ratione, cum adsumpsissent quidem uera, sed quae adfirmari 
 probarique non possent sine scientia ueritatis rerumque 
 caelestium: quae, ut saepe iam dixi, non potest esse in homine 
 nisi deo docente percepta.

nam si potest homo intellegere 
 diuina, poterit et facere: nam intellegere est quasi e uestigio 
 subsequi. non potest autem facere quae deus, quia mortali 
 corpore indutus est, ergo ne intellegere quidem potest quae 
 facit deus: quod an fieri possit, ex inmensitate rerum atque 
 operum diuinorum facile est uni cuique metiri.

nam si 
 mundum cum omnibus quae sunt in eo contemplari uelis, intellegas 
 profecto quantum dei opus humanis operibus antistet. 
 ita quantum inter opera diuina et humana interest, tantum 
 distare inter dei hominisque sapientiam necesse est.

nam 
 quia deus incorruptus atque inmortalis est et ideo perfectus, 
 quia sempiternus est, sapientia quoque eius perinde ut ipse

 

 

 
 
 
 perfecta est nec obstare illi quicquam potest, quia nulli rei 
 deus ipse subiectus est.

homo autem quia subiectus est 
 passioni, subiecta est et sapientia eius errori, et sicut hominis 
 uitam multae res inpediunt, quominus possit esse perpetua, 
 ita sapientiam quoque eius multis rebus inpediri necesse est, 
 quominus in perspicienda penitus ueritate perfecta sit.

ergo 
 nulla est humana sapientia, si per se ad notionem ueri scientiamque 
 nitatur, quoniam mens hominis cum fragili corpore 
 inligata et in tenebroso domicilio inclusa neque liberius euagari 
 neque clarius perspicere ueritatem potest, cuius notitia 
 diuinae condicionis est. deo enim soli opera sua nota sunt.

homo autem non cogitando aut disputando adsequi eam potest, 
 sed discendo et audiendo ab eo qui scire solus potest et docere.

ideo Marcus Tuiuus sententiam Socratis de natone 
 transferens dicentis uenisse tempus ut ipse migraret e uita, 
 illos autem aput quos causam suam perorabat agere uitam, 
 utrum melius sit, inquit dii immortales sciunt, hominem 
 arbitror scire neminem.

quare necesse est omnes 
 philosophiae sectas alienas esse a ueritate, quia homines erant 
 qui eas constituerunt, nec ullum fundamentum aut firmitatem 
 possunt habere quae nullis diuinarum uocum fulciuntur oraculis.

Et quoniam de philosophorum erroribus loquimur, Stoici 
 naturam in duas partes diuidunt, unam quae efficiat, alteram 
 quae se ad faciendum tractabilem praebeat: in illa prima esse

 

 

 
 
 
 uim sentiendi, in hac materiam nec alterum sine altero (quicquam) 
 posse.

quomodo potest idem esse quod tractat et quod 
 tractatur? si quis dicat idem esse figulum quod lutum aut 
 lutum idem esse quod figulum, nonne aperte insanire uideatur?

at isti uno naturae nomine duas res diuersissimas conprehendunt, 
 deum et mundum, artificem et opus, dicuntque alterum sine 
 altero nihil posse, tamquam natura sit deus mundo permixtus. 
 nam interdum sic confundunt, ut sit deus ipse mens mundi 
 et mundus sit corpus dei, quasi uero simul esse coeperint 
 mundus et deus ac non ipse mundum fecerit.

quod et ipsi 
 fatentur alias, cum hominum causa praedicant esse fabricatum, 
 et esse sine mundo, si uelit, possit, siquidem deus est diuina 
 et aeterna mens, a corpore soluta et libera. cuius uim maiestatemque 
 quoniam intellegere non poterant, miscuerunt eum 
 mundo id est operi suo.

unde est illud Vergilianum: 
 
 totamque infusa per artus 
 mens agitat molem et magno se corpore miscet.

ubi est ergo illud quod idem ipsi aiunt, et factum esse diuina 
 prouidentia et regi? si enim fecit mundum, fuit ergo sine 
 mundo; si regit, non utique sicut mens corpus regit, sed tamquam 
 domum dominus, nauem gubernator, auriga currum, 
 nec tamen mixti sunt iis rebus quas regunt.

nam si haec 
 omnia quae uidemus dei membra sunt, iam insensibilis ab his 
 constituitur deus, quoniam membra sensu carent, et mortalis,

 

 

 
 
 
 quoniam uidemus membra esse mortalia.

possum enumerare 
 quotiens repentinis quassatae motibus uel hiauerint terrae uel 
 desederint in abruptum, quotiens demersae fluctibus et urbes 
 et insulae abierint in profundum, frugiferos campos paludes 
 inundauerint, flumina et stagna siccauerint, montes etiam uel 
 deciderint abrupti uel planis fuerint adaequati; plurimas regiones 
 et multorum fundamenta montium latens et internus ignis absumit.

et hoc parum est si membris suis non parcit deus, 
 nisi etiam homini liceat aliquid in dei corpus: maria extru- . 
 untur, montes exciduntur et ad eruendas opes interiora terrae 
 uiscera effodiuntur. quid quod ne arari quidem sine laceratione 
 diuini corporis potest? ut iam scelerati atque impii 
 simus, qui dei membra uiolemus.

patiturne ergo uexari corpus 
 suum deus et debilem se uel ipse facit uel ab homine 
 fieri sinit? nisi forte diuinus ille sensus qui mundo et omnibus 
 mundi partibus mixtus est, primam terrae superficiem 
 reliquit ac se in ima demersit, ne quid doloris de adsidua 
 laceratione sentiret.

quodsi hoc uanum et absurdum est, 
 tam igitur ipsi eguerunt quam haec indigent sensu, qui non 
 perspexerunt diuinum quidem spiritum esse ubique diffusum 
 eoque omnia contineri, non tamen ita, ut deus ipse, qui est 
 incorruptus, grauibus et corruptibilibus elementis misceatur.

illut ergo rectius quod a Platone sumpserunt, a deo factum 
 esse mundum et eiusdem prouidentia gubernari. oportebat

 

 

 
 
 
 igitur et Platonem et eos qui idem senserunt, docere atque 
 explicare quae causa, quae ratio fuerit tanti operis fabricandi, 
 quare hoc aut cuius gratia fecerit.

at idem Stoici \'hominum\' 
 inquiunt \'causa mundus effectus est\'. audio. sed Epicurus 
 ignorat ipsos homines quare aut quis effecerit. nam Lucretius 
 cum mundum diceret non esse a diis constitutum, sic ait: 

 
 dicere porro hominum causa uoluisse parare 
 praeclaram mundi naturam 
 

 deinde intulit 
 
 desipere est. quid enim inmortalibus atque beatis 
 gratia nostra queat largirier emolumenti, 
 ut nostra quicquam causa gerere adgrediantur?

merito. illi enim nullam rationem adferebant cur humanum 
 genus uel creatum uel constitutum esset a deo: nostrum hoc 
 officium est, sacramentum mundi et hominis exponere, cuius 
 illi expertes sacrarium ueritatis nec attingere nec uidere potuerunt.

ergo, ut paulo ante dicebam, cum adsumpsissent 
 id quod erat uerum, id est mundum a deo (factum) et hominum 
 causa esse factum, tamen quoniam eos in consequentibus 
 ratio defecit, non potuerunt defendere id quod adsumpserant.

denique Plato ne dei opus inbecillum et ruinosum faceret, in

 

 

 

 
 
 
 aeternum dixit esse mansurum. si hominum causa factus 
 est et ita factus est, ut esset aeternus, cur ergo ipsi quorum 
 causa factus est non sunt sempiterni? si mortales, propter 
 quos factus est, ergo et ipse mortalis atque solubilis: neque 
 enim pluris est ipse quam ii quorum gratia factus est.

quodsi 
 ei ratio quadraret, intellegeret periturum esse quia factus est, 
 nec posse in aeternum manere nisi quod tangi non potest.

qui autem negat hominum causa factum, hic nullam rationem 
 tenet. si enim dicit ipsum fabricatorem sua causa tanta haec 
 opera esse molitum, cur ergo nos nati sumus? cur mundo 
 ipso fruimur? quid sibi uult humani generis ceterarumque 
 animantium fictio? cur aliena commoda intercipimus? cur denique 
 augemur minuimur interimus?

quid habet rationis ipsa 
 generatio? quid perpetua successio? nimirum uidere deus uoluit 
 et suis uariis imaginibus tamquam sigilla confingere quibus se 
 oblectaret: et nihilominus tamen, si ita esset, curae haberet 
 animantes praecipueque hominem, cuius imperio cuncta subiecit.

qui autem dicunt semper fuisse mundum — omitto illut, quod 
 esse ipsum sine aliquo principio non potest; unde se extricare 
 non queunt — sed hoc dico: si mundus semper fuit, nullam 
 potest habere rationem.

quid enim potuit in eo ratio moliri 
 quod numquam sumpsit exordium? nam priusquam fiat aliquid 
 aut struatur, opus est consilio, ut disponi possit

 

 
 
 
 quemadmodum fiat, nec incipi quicquam potest sine prouisione rationis.

itaque omne opus ratio praecedit: non habet ergo rationem 
 quod factum non est. atquin mundus habet rationem, quia 
 et constat et regitur: ergo factus est; si factus est, et resoluetur.

reddant ergo isti rationem, si possunt, cur aut factus 
 in principio sit aut postea resoluatur. quod quia docere non 
 poterat Epicurus siue Democritus, sua sponte natum esse dixit 
 seminibus inter se passim coeuntibus: quibus iterum resolutis 
 discidium atque interitum secuturum.

corrupit ergo quod 
 recte uiderat et totam rationem penitus ignorantia rationis 
 euertit redegitque mundum et omnia quae in eo geruntur ad 
 similitudinem cuiusdam uanissimi somnii, siquidem rebus humanis 
 ratio nulla subsistet.

cum uero mundum omnesque 
 partes eius ut uidemus mirabilis ratio gubernet, cum caeli 
 temperatio et aequalis in ipsa uarietate cursus astrorum luminumque 
 caelestium, temporum constans ac mira descriptio, 
 terrarum uaria fecunditas, plana camporum, munimenta et 
 aggeres montium, uiriditas ubertasque siluarum, fontium saluberrima 
 eruptio, fluminum opportuna inundatio, maris opulenta 
 et copiosa interfusio, uentorum diuersa et utilis aspiratio ceteraque 
 omnia ratione summa constent, quis tam caecus est ut

 

 
 
 
 existimet sine causa esse facta in quibus mira dispositio prouidentissimae 
 rationis elucet?

si ergo sine causa nec est nec 
 fit omnino quicquam, si et prouidentia summi dei ex dispositione 
 rerum et uirtus ex magnitudine et potestas ex gubernatione 
 manifesta est, hebetes ergo et insani qui prouidentiam 
 non esse dixerunt. non inprobarem, si deos idcirco non esse 
 dicerent ut unum dicerent, cum autem ideo ut nullum, qui 
 eos delirasse non putat, ipse delirat.

Sed de prouidentia satis in primo libro diximus: quae si 
 est, ut apparet ex mirabilitate operum suorum, necesse est 
 etiam hominem ceterasque animantes eadem prouidentia creauerit.

uideamus ergo quae ratio fuerit fingendi generis humani, 
 quoniam constat, id quod Stoici aiunt, hominum causa 
 mundum esse fabricatum; quamquam in hoc ipso non mediocriter 
 peccent, quod non hominis causa dicunt, sed hominum: 
 unius enim singularis appellatio totum conprehendit humanum 
 genus.

sed hoc ideo, quia ignorant unum hominem a deo 
 esse formatum putantque homines in omnibus terris et agris 
 tamquam fungos esse generatos. at Hermes non ignorauit 
 hominem et a deo et ad dei similitudinem fictum. sed redeo 
 ad propositum.

nihil est, ut opinor, quod sit propter se ipsum 
 factum, sed quidquid omnino fit, ad usum aliquem fieri necesse 
 est. quis est enim uel tam ineptus uel tam otiosus, ut 
 adgrediatur aliquid facere frustra ex quo nullam utilitatem, 
 nullum commodum speret?

qui domum aedificat, non idcirco 

 

 

 

 

 
 
 
 aedificat, ut tantummodo domus sit, sed ut in ea possit habitari; 
 qui nauem fabricat, non ideo insumit operam, ut tantum 
 nauis appareat, sed ut in ea nauigetur;

item qui uas aliquod 
 instituit ac format, non propterea id facit, ut tantum fecisse 
 uideatur, sed ut uas illut effectum capiat aliquod necessarium. 
 similiter cetera quaecumque fiunt, non utique in superuacuum, 
 sed ad usus aliquos utiles laborantur.

mundus igitur a deo 
 factus est non utique propter ipsum mundum: neque enim aut 
 calore solis aut lumine lunae aut adspiratione uentorum aut 
 umore imbrium aut alimonia frugum, cum sensu careat. indiget.

sed ne illut quidem dici potest, quod deus propter se 
 ipsum fecerit mundum, quoniam potest esse sine mundo, sicut 
 fuit antea, et iis omnibus quae in eo sunt quaeque generantur 
 deus ipse non utitur.

apparet ergo animantium causa mundum 
 esse constructum, quoniam rebus iis quibus constat animantes 
 fruuntur: quae ut uiuere, ut constare possint, omnia 
 iis necessaria temporibus certis sumministrantur.

rursus ceteras 
 animantes hominis causa esse fictas ei eo clarum est, 
 quod homini seruiunt et tutelae eius atque usibus datae sunt, 
 quoniam, siue terrenae sunt siue aquatiles, non sentiunt mundi 
 rationem, sicut homo.

respondendum est hoc loco philosophis 
 maximeque Ciceroni, qui ait: cur deus omnia nostra causa 
 cum faceret, tantam uim natricum uiperarumque fe-\' 
 cerit? cur tam multa pestifera terra marique disperserit?

ingens ad disputandum locus, sed ut in transcursu

 

 

 
 
 
 breuiter stringendus est. quoniam homo ex rebus diuersis ac 
 repugnantibus configuratus est, anima et corpore, id est caelo 
 atque terra, tenui et conprehensibili, aeterno ac temporali, sensibili 
 atque bruto, luce praedito atque tenebroso, ipsa ratio ac 
 necessitas exigebat et bona homini proponi et mala, bona, quibus 
 utatur, mala, quae uitet et caueat.

idcirco enim data est 
 illi sapientia, ut cognita bonorum malorumque natura et in adpetendis 
 bonis et in malis declinandis uim suae rationis exerceat. 
 nam ceteris animalibus quia sapientia non data est, et 
 munita indumentis naturalibus et armata sunt, homini autem 
 pro his omnibus, quod erat praecipuum, rationem solam dedit.

itaque nudum formauit et inermem, ut eum sapientia et muniret 
 et tegeret: munimenta et ornatum eius non foris, sed 
 intus, non in corpore, sed in corde constituit. nisi ergo essent 
 mala, quae caueret, quae a bonis utilibusque distingueret, non 
 esset ei sapientia necessaria.

sciat ergo Marcus Tullius aut 
 ideo homini datam esse rationem, ut et pisces caperet usus sui 
 gratia et natrices uiperasque uitaret salutis suae causa, aut idcirco 
 ei bona malaque proposita, quia sapientiam acceperat, 
 cuius uis omnis in discernendis bonis malisque uersatur.

magna 
 igitur et recta et admirabilis est uis et ratio et potestas hominis, 
 propter quem mundum ipsum et uniuersa quaecumque 
 sunt deus fecit tantumque illi honoris habuit, ut eum 
 praeficeret uniuersis, quoniam solus poterat dei opera mirari.

optime igitur Asclepiades noster de prouidentia summi dei disserens 
 in eo libro quem scripsit ad me, atque ideo inquit 
 merito quis arbitretur proximum sibi locum diuinam 
 prouidentiam dedisse ei qui potuerit intellegere

 

 

 
 
 
 ordinationem suam.

nam sol iste est: quis eum uidet ita, 
 ut intellegat quia sol est et quantum gratiae adferat 
 ceteris institutis? hoc caelum est: quis id suspicit? 
 terra haec: quis eam colit? hoc pelagus: quis id nauigat?

hic ignis est: quis eo utitur? instituit ergo <cuncta.> 
 summus deus non propter se, quia nihilo eget, sed propter hominem, 
 qui iis congruenter uteretur.

Reddamus nunc rationem quare hominem ipsum fecerit: 
 quod si philosophi scissent, aut defendissent illa quae uera inuenerant 
 aut in maximos errores non incidissent.

haec enim 
 summa, hic cardo rerum est, quem qui non tenuerit, ueritas 
 illi omnis elabitur, hoc est denique, quod efficiat illis non 
 quadrare rationem: quae illis si adfulsisset, si sacramentum 
 hominis omne cognossent, numquam disputationes eorum et 
 omnem philosophiam de transuerso Academia iugulasset.

sicut 
 ergo mundum non propter se deus fecit, quia commodis eius 
 non indiget, sed propter hominem, qui eo utitur, ita ipsum hominem 
 propter se.

quae utilitas deo in homine, inquit 
 Epicurus ut eum propter se faceret? scilicet ut esset qui 
 opera eius intellegeret, qui prouidentiam disponendi, rationem 
 faciendi, uirtutem consummandi et sensu admirari et uoce

 

 

 
 
 
 proloqui posset: quorum omnium summa haec est, ut deum colat.

is enim colit qui haec intellegit, is artificem rerum omnium, 
 is uerum patrem suum debita ueneratione prosequitur qui uirtutem 
 maiestatis eius de suorum operum inuentione inceptione « 
 perfectione metitur.

quod planius argumentum proferri potest 
 et mundum hominis et hominem sua causa deum fecisse, quam 
 quod ex omnibus animantibus solus ita formatus est, ut oculi 
 eius ad caelum directi, facies ad deum spectans, uultus cum 
 suo parente communis sit uideaturque hominem deus quasi 
 porrecta manu adleuatum ex humo ad contemplationem sui 
 excitasse?

quid ergo inquit deo cultus hominis confert 
 beato et nulla re indigenti? uel si tantum honoris homini 
 habuit, ut ipsius causa mundum fabricaret, ut 
 instrueret eum sapientia, ut dominum uiuentium faceret 
 eumque diligeret tamquam filium, cur mortalem 
 fragilemque constituit? cur omnibus malis quem diligebat 
 obiecit, cum oporteret et beatum esse hominem 
 tamquam coniunctum ac proximum deo et perpetuum, 
 sicut est ipse, ad quem colendum et contemplandum 
 figuratus est?

quamquam haec fere in prioribus libris 
 sparsim docuimus, tamen quoniam: proprie id materia nunc 
 exigit, qua de uita beata disserere propositum est, explicanda 
 sunt ista diligentius et plenius, ut dispositio dei et opus uoluntasque 
 noscatur.

cum posset semper spiritibus suis immortalibus 
 innumerabiles animas procreare, sicut angelos genuit,

 

 

 
 
 
 quibus inmortalitas sine ullo malorum periculo ac metu constat, 
 excogitauit tamen inenarrabile opus, quemadmodum infinitam 
 multitudinem crearet animarum, quas primo fragilibus 
 et inbecillis corporibus inligatas constitueret inter bonum malumque 
 medias, ut constantibus ex utrisque natura uirtutem 
 proponeret, ne immortalitatem delicate adsequerentur ac molliter, 
 sed ad illut aeternae uitae ineloquibile praemium cum 
 summa difficultate ac magnis laboribus peruenirent.

ergo ut 
 eas grauibus et uexabilibus membris indueret, quoniam consistere 
 in medio inani non poterant ponderibus et grauitate 
 corporis deorsum premente, sedem illis ac domicilium primo 
 condendum esse decreuit.

itaque lneflabili uirtute ac potentia 
 praeclara mundi opera molitus est: suspensis in altitudinem 
 leuibus elementis et grauibus in ima depressis et caelestia 
 : firmauit et terrena constituit.

non est necesse nunc exsequi 
 singula, quoniam in secundo libro uniuersa exsecuti sumus. 
 lumina igitur posuit in caelo, quorum moderatio et claritas et 
 motus aptissime ad utilitates uiuentium temperatus est, terrae 
 autem, quam sedem uoluit esse, fecunditatem uaria gignendi 
 ac proferendi dedit, ut ubertate frugum et herbarum et uirentium 
 pro natura et usu cuiusque generis alimoniam ministraret.

tum perfectis omnibus quae ad condicionem mundi pertinebant,

 

 
 
 
 hominem finxit ex ipsa terra, quam illi a principio in habitaculum 
 praeparauit, id est spiritum suum terreno corpore induit 
 et inuoluit, ut conpactus ex rebus diuersis ac repugnantibus 
 bonum ac malum caperet.

et sicut terra ipsa fecunda 
 est ad fruges pariendas, ita corpus hominis, quod adsumptum 
 est e terra, generandi copiam facultatemque prodendae subolis 
 accepit, ut quoniam (e) fragili materia formatus in aeternum 
 manere non poterat, peracto temporalis uitae spatio cederet 
 et illut, quod fragile atque inbecillum gerebat, perpetua 
 successione renouaret.

cur igitur eum mortalem finxit et 
 fragilem, cum illius causa mundum aedificasset? primum, ut 
 infinita uis animarum gigneretur omnemque terram multitudine 
 obpleret, deinde, ut proponeret homini uirtutem id est tolerantiam 
 malorum ac laborum, per quam posset praemium inmortalitatis 
 adipisci.

nam quia homo ex duabus rebus constat, 
 corpore atque anima, quorum alterum terrenum est, alterum 
 caeleste, duae uitae homini adtributae sunt, una temporalis, 
 quae corpori adsignatur, altera sempiterna, quae animae subiacet.

illam nascendo accipimus, hanc adsequimur laborando ne immortalitas 
 homini, ut ante diximus, sine ulla difficultate constaret; 
 illa terrena est sicut corpus et ideo finitur, haec uero 
 caelestis sicut anima et ideo terminum non habet; illam primam 
 nescientes accipimus, hanc secundam scientes: uirtuti 
 enim, non naturae datur, quia uoluit nos deus uitam nobis

 

 

 
 
 
 in uita conparare.

idcirco hanc praesentem dedit, ut illam 
 ueram et perpetuam aut uitiis amittamus aut uirtute mereamur. 
 in hac corporali non est summum bonum, quoniam 
 sicut necessitate diuina nobis data est, ita rursus diuina necessitate 
 soluetur: ita quod finem habet, summum bonum non 
 habet.

in illa uero spiritali, quam per nos ipsi adquirimus. 
 summum bonum continetur, quia nec malum potest habere 
 nec finem. cui rei argumentum natura et ratio corporis praebet.

cetera namque animalia in humum uergunt, quia terrena sunt, 
 nec capiunt immortalitatem, quae de caelo est, homo autem 
 rectus in caelum spectat, quia proposita est illi immortalitas, 
 nec tamen uenit, nisi tribuatur homini a deo: nam nihil interesset 
 inter iustum et iniustum, siquidem omnis homo natus 
 immortalis fieret. ergo immortalitas non sequella naturae, sed 
 merces praemiumque uirtutis est.

denique homo non statim 
 quam natus est rectus ingreditur, sed quadrupes primo, quia 
 ratio corporis et huius praesentis uitae communis est nobis 
 cum mutis animalibus: post deinde confirmatis uiribus erigitur 
 et lingua eius in eloquium soluitur et mutum animal esse desinit.

quae ratio docet mortalem nasci hominem, postea uero 
 inmortalem fieri, cum coeperit ex deo uiuere id est iustitiam 
 sequi, quae continetur in dei cultu, cum excitauerit hominem 
 deus ad aspectum caeli ac sui. quod tum fit, cum homo caelesti 
 lauacro purificatus exponit infantiam cum omni labe uitae 
 prioris et incremento diuini uigoris accepto fit homo perfectus 
 ac plenus.

ergo quia uirtutem proposuit homini deus, licet

 

 
 
 
 anima et corpus consociata sint, tamen contraria sunt et inpugnant 
 inuicem. animi bona mala sunt corporis, id est opum 
 fuga, uoluptatum interdictio, doloris mortisque contemptus. item 
 corporis bona mala sunt animi, hoc est cupiditas et libido, quibus 
 et opes adpetuntur et suauitates uariarum uoluptatum, 
 quibus eneruatus animus extinguitur.

ideo necesse est iustum 
 et sapientem in omnibus malis esse, quoniam malorum uictrix 
 est fortitudo, iniustos autem in diuitiis, in honore, in potestate: 
 , haec enim bona corporalia et terrena sunt; illi autem terrenam 
 uitam agunt nec adsequi immortalitatem queunt, quia se uoluptatibus 
 dediderunt, quae sunt uirtutis inimicae. itaque uita 
 haec temporalis illi aeternae debet esse subiecta sicut corpus 
 animae.

quisquis ergo animae uitam maluerit, uitam corporis 
 contemnat necesse est nec aliter eniti ad summum poterit, nisi 
 quae sunt ima despexerit. qui autem corporis uitam fuerit 
 amplexus et cupiditates suas in terram deiecerit, illam superiorem 
 uitam consequi non potest.

sed qui mauult bene uiuere 
 in aeternum, male uiuet ad tempus et adficietur omnibus 
 molestiis et laboribus quamdiu fuerit in terra, ut habeat diuinum 
 et caeleste solacium. et qui maluerit bene uiuere ad 
 tempus, male uiuet in aeternum: damnabitur enim sententia 
 dei ad aeternam poenam, quia caelestibus bonis terrena praeposuit.

propterea igitur coli se deus expetit et honorari ab 
 homine tamquam pater, ut uirtutem ac sapientiam teneat, quae 
 sola inmortalitatem parit. nam quia nullus alius praeter ipsum 
 donare eam potest, quia solus possidet, pietatem hominis qua

 

 
 
 
 deum honorauerit hoc adficit praemio., ut sit in aeternum beatus 
 sitque aput deum et cum deo semper.

Nunc totam rationem breui circumscriptione signemus. 
 idcirco mundus factus est, ut nascamur: ideo nascimur, ut

 

 

 

 
 
 
 adgnoscamus factorem mundi ac nostri deum: ideo adgnoscimus, 
 ut colamus: ideo colimus, ut immortalitatem pro laborum mercede 
 capiamus, quoniam maximis laboribus cultus dei constat: 
 ideo praemio immortalitatis adficimur, ut similes angelis effecti 
 summo patri ac domino in perpetuum seruiamus et simus 
 aeternum deo regnum.

haec summa rerum est, hoc arcanum 
 dei, hoc mysterium mundi, a quo sunt alieni qui sequentes 
 praesentem uoluptatem terrestribus et fragilibus se bonis addixerunt 
 et animas ad caelestia genitas suauitatibus mortiferis 
 tamquam luto caenoue demerserunt.

quaeramus nunc uicissim 
 an in cultu deorum ratio ulla subsistat. qui si multi 
 sunt, si ideo tantum ab hominibus coluntur, ut praestent illis 
 opes uictorias honores quaeque alia non nisi ad praesens ualent, 
 si sine causa gignimur, si in hominibus procreandis prouidentia 
 nulla uersatur, si casu nobismet ipsis ac uoluptatis nostrae 
 gratia nascimur, si nihil post mortem sumus, quid potest esse 
 tam superuacuum, tam inane, tam uanum quam humana res et

 

 
 
 
 quam mundus ipse, qui cum sit incredibili magnitudine, tum 
 mirabili ratione constructus, tamen rebus ineptis uacet?

cur 
 etenim uentorum spiritus citent nubes? cur emicent fulgura, 
 tonitrua mugiant, imbres cadant? cur fruges terra producat, 
 uarios fetus alat? cur denique omnis natura rerum laboret, ne 
 quid desit earum rerum quibus uita hominis sustinetur, si est 
 inanis, si ad nihilum interimus, si nihil est in nobis maioris 
 emolumenti deo?

quod si est dictu nefas nec putandum est 
 fieri posse ut non ob aliquam maximam rationem fuerit constitutum 
 quod uideas maxima ratione constare, quae potest 
 esse ratio in his erroribus prauarum religionum et in hac persuasione 
 philosophorum qua putant animas interire? profecto 
 nulla.

quid enim habent dicere cur dii hominibus tam diligenter 
 suis quaeque temporibus exhibeant? an ut illis far et 
 merum demus et odorem turis et sanguinem pecudum? quae 
 neque inmortalibus grata esse possunt, quia sunt fragilia, neque 
 usui esse expertibus corporum, quia haec ad usum corporalium 
 data sunt: et tamen si ea desiderarent, sibi ipsi possent 
 exhibere, cum uellent.

siue igitur intereunt animae siue in 
 aeternum manent, quam rationem continet cultus deorum aut 
 a quo mundus constitutus est? cur aut quando aut quousque, 
 quatenus homines aut quam ob rem procreati? cur nascuntur 
 intereunt succedunt renouantur? quid dii ex cultibus eorum 
 adsecuntur qui post mortem nihil futuri sunt? quid praestant, 
 quid pollicentur, quid minantur aut hominibus aut diis dignum?

uel si manent animae post obitum, quid de iis faciunt facturiue 

 
 
 
 sunt? quid illis opus est thesauro animarum? ipsi illi ex quo 
 fonte oriuntur?

quomodo aut quare aut unde multi sunt? ita 
 fit ut si ab illa rerum summa quam superius conprehendimus 
 aberraueris, omnis ratio intereat et ad nihilum omnia reuoluantur.

Quam summam quia philosophi non conprehenderunt, nec 
 ueritatem conprehendere potuerunt, quamuis ea fere quibus 
 summa ipsa constat et uiderint et explicauerint. sed diuersi 
 ac diuerse illa omnia protulerunt non adnectentes nec causas 
 rerum nec consequentias nec rationes, ut summam illam quae 
 continet uniuersa et conpingerent et inplerent.

tacue est autem 
 docere paene uniuersam ueritatem per philosophos et sectas esse 
 diuisam. non enim sic philosophiam nos euertimus, ut Academici 
 solent, quibus ad omnia respondere propositum est, 
 quod est potius cauillari et inludere, sed docemus nullam 
 sectam fuisse tam deuiam neque philosophorum quemquam tam 
 inanem qui non uiderit aliquid ex uero.

sed dum contradicendi 
 studio insaniunt, dum sua etiam falsa defendunt, aliorum 
 etiam uera subuertunt, non tantum elapsa illis ueritas est quam 
 se quaerere simulabant, sed ipsi eam potissimum suo uitio 
 perdiderunt.

quodsi extitisset aliquis qui ueritatem sparsam 
 per singulos per sectasque diffusam colligeret in unum ac redigeret 
 in corpus, is profecto non dissentiret a nobis. sed hoc

 

 

 
 
 
 nemo facere nisi ueri peritus ac sciens potest, uerum autem 
 scire non nisi eius est qui sit doctus a deo.

neque enim 
 potest aliter repudiare quae falsa sunt, eligere ac probare quae 
 uera: sed si uel casu id efficeret, certissime philosopharetur, 
 et quamuis non posset diuinis testimoniis illa defendere, tamen 
 se ipsa ueritas inlustraret suo lumine.

quare incredibilis est 
 error illorum qui cum aliquam sectam probauerint eique se addixerint, 
 ceteras damnant tamquam falsas et inanes armantque 
 se ad proeliandum nec quid defendere debeant scientes nec 
 quid refutare incursantque passim sine dilectu omnia quae adferunt 
 quicumque dissentiunt.

ob has eorum pertinacissimas 
 contentiones nulla extitit philosophia quae ad uerum propius 
 accederet: nam particulatim ueritas ab iis tota conprehensa est. 
 factum esse a deo mundum dixit Plato:

idem prophetae locuntur 
 idemque ex Sibyllae carminibus apparet. errant igitur 
 qui uel omnia sua sponte nata esse dixerunt uel minutis seminibus 
 conglobatis, quoniam tanta res, tam ornata, tam magna 
 neque fieri neque disponi et ordinari sine aliquo prudentissimo 
 auctore potuit et ea ipsa ratio qua constare ac regi omnia sentiuntur, 
 sollertissimae mentis artificem confitetur.

hominum 
 causa mundum et omnia quae in eo sunt esse facta Stoici 
 loquuntur: idem nos diuinae litterae docent. errauit ergo Democritus, 
 qui uermiculorum modo putauit effusos esse de terra 
 nullo auctore nullaque ratione.

cur enim formatus sit homo, 

 

 
 
 
 diuini sacramenti est, quod quia ille scire non poterat, humanam 
 uitam deduxit ad nihilum.

ad uirtutem capessendam 
 nasci homines Ariston disseruit: idem nos monemur ac discimus 
 a prophetis. falsus igitur Aristippus, qui hominem uoluptati 
 hoc est malo tamquam pecudem subiugauit.

inmortales 
 esse animas Pherecydes et Plato disputauerunt: haec 
 uero propria est in nostra religione doctrina. ergo Dicaearchus 
 cum Democrito errauit, qui perire cum corpore ac dissolui argumentatus 
 est.

esse inferos Zeno Stoicus docuit et sedes 
 piorum ab inpiis esse discretas et illos quidem quietas ac delectabiles 
 incolere regiones, hos uero luere poenas in tenebrosis 
 locis atque in caeni uoraginibus horrendis: idem nobis prophetae 
 palam faciunt. ergo Epicurus errauit, qui poetarum id 
 esse figmentum putauit et illas inferorum poenas quae ferantur 
 
 in hac esse uita interpretatus est.

totam igitur ueritatem et 
 omne diuinae religionis arcanum philosophi attigerunt, sed aliis 
 refellentibus defendere id quod inuenerant nequiuerunt, quia 
 singulis ratio non quadrauit, nec ea quae uera senserant in 
 summam redigere potuerunt, sicut nos superius fecimus.

Unum est igitur summum bonum inmortalitas, ad quam 
 capiendam et formati a principio et nati sumus. ad hanc tendimus, 
 hanc spectat humana natura, ad hanc nos prouehit 
 uirtus: quod bonum quia deprehendimus, superest ut etiam de 
 ipsa inmortalitate dicamus.

Platonis argumenta quamuis ad

 

 

 

 
 
 
 rem multum conferant, tamen parum habent firmitatis ad probandam 
 et inplendam ueritatem, quoniam nec rationem totius 
 mysterii magni consummauerat in unumque collegerat nec 
 summum bonum conprehenderat. nam licet uerum de animae 
 inmortalitate sentiret, tamen non ita de illa tamquam de summo 
 bono disserebat.

nos igitur certioribus signis eligere possumus 
 ueritatem, qui eam non ancipiti suspicione colligimus, sed diuina 
 traditione cognouimus.

Plato autem sic argumentatus 
 est: immortale esse quicquid per se ipsum et sentit et 
 semper mouetur; quod enim principium motus non 
 habet, nec finem habiturum, quia deseri a semet ipso 
 non potest. quod argumentum etiam mutis animalibus aeter-. 
 nitatem daret, nisi adiectione sapientiae discreuisset.

addidit 
 ergo, ut effugeret hanc communitatem, fieri non posse quin 
 sit inmortalis animus humanus, cuius miranda sollertia 
 inueniendi et celeritas cogitandi et facilitas 
 percipiendi atque discendi et memoria praeteritorum 
 et prouidentia futurorum et artium rerumque innumerabilium 
 scientia, qua ceterae careant animantes, diuina 
 et caelestis appareat,

quia et origo animi, qui 
 tanta capiat, tanta contineat, nulla reperiatur in terra, 
 siquidem ex concretione terrena nihil habeat admixtum: 
 sed necesse esse in terram resolui quod est in

 

 

 

 

 
 
 
 homine ponderosum et dissolubile, quod autem tenue 
 atque suptile, id uero esse indiuiduum ac domicilio corporis 
 uelut carcere liberatum ad caelum et ad naturam 
 suam peruolare.

haec fere Platonis collecta breuiter, quae 
 aput ipsum late copioseque explicantur. in eadem sententia fuit 
 etiam Pythagoras antea eiusque praeceptor Pherecydes, quem 
 Cicero tradidit primum de aeternitate animarum disputauisse.

qui omnes licet eloquentia excellerent, tamen in 
 hac dumtaxat contentione non minus auctoritatis habuerunt 
 qui contra hanc sententiam disserebant, Dicaearchus primo, 
 deinde Democritus, postremo Epicurus, adeo ut res ipsa de 
 qua inter se pugnabant in dubium uocaretur.

denique Tullius 
 expositis horum omnium de inmortalitate ac morte sententiis 
 nescire se quid sit uerum pronuntiauit. harum inquit 
 sententiarum quae uera sit, deus aliqui uiderit. et 
 rursus alibi quoniam utraque inquit earum sententiarum 
 doctissimos habuit auctores nec quid certi sit 
 diuinari potest —.

uerum nobis diuinatione opus non est, 
 quibus ueritatem diuinitas ipsa patefecit.

Aliis itaque argumentis, quae nec Plato nec ullus alius 
 inuenit, animarum aeternitas probari ac perspici potest: quae 
 nos breuiter colligemus, quoniam properat oratio ad enarrandum 
 iudicium dei maximum, quod in terra propinquante saeculorum 
 fine celebrabitur.

ante omnia, quoniam deus ab

 

 
 
 
 homine uideri non potest, ne quis tamen ex eo ipso putaret 
 deum non esse, quia mortalibus oculis non uidetur, inter cetera 
 institutorum suorum miracula fecit etiam multa quorum 
 uis quidem apparet, substantia tamen non uidetur, sicut est 
 uox odor uentus, ut harum rerum argumento et exemplo 
 etiam deum, licet sub oculos non ueniret, de sua tamen ui et 
 effectu et operibus cerneremus.

quid uoce clarius aut uento 
 fortius aut odore uiolentius? haec tamen cum per aerem feruntur 
 ad sensusque nostros ueniunt et eos potentia sua inpellunt, 
 non cernuntur acie luminum, sed aliis corporis partibus 
 sentiuntur.

similiter deus non aspectu nobis alioue fragili 
 sensu conprehendendus est, sed mentis oculis intuendus, cum 
 opera eius praeclara et miranda uideamus.

nam illos qui 
 nullum omnino deum esse dixerunt non modo philosophos, sed 
 ne homines quidem fuisse dixerim, qui mutis simillimi ex solo 
 corpore constiterunt nihil cernentes animo et ad sensum corporis 
 cuncta referentes, qui nihil putabant esse nisi quod oculis 
 contuebantur.

et quia uidebant aut bonis accidere aduersa 
 aut malis prospera, fortuito geri omnia crediderunt et natura 
 mundum, non prouidentia constitutum. hinc iam prolapsi sunt 
 ad deliramenta, quae talem sententiam necessario sequebantur.

quodsi est deus et incorporalis et inuisibilis et aeternus, ergo 
 non idcirco interire animam credibile est, quia non uidetur, 
 postquam recessit a corpore, quoniam constat esse aliquid sentiens 
 ac uigens quod non ueniat sub aspectum.

at enim 
 difficile est animo comprehendere quemadmodum possit anima

 

 
 
 
 retinere sensum sine iis partibus corporis in quibus inest officium 
 sentiendi.

quid de deo? num facile est comprehendere 
 quemadmodum uigeat sine corpore? quodsi deos esse credunt, 
 qui si sunt, utique animae sunt expertes corporum, necesse est 
 humanas animas eadem ratione subsistere, quoniam ex ipsa 
 ratione ac prudentia intellegitur esse quaedam in homine ac 
 deo similitudo.

denique illut argumentum, quod etiam Marcus 
 Tullius uidit, satis firmum est, ex eo aeternitatem animae posse 
 dinosci, quia nullum sit aliud animal quod habeat notitiam 
 aliquam dei, religioque sit paene sola quae hominem 
 discernat a mutis: quae cum in hominem solum cadit, 
 profecto testatur id adfectare nos, id desiderare, id colere quod 
 nobis familiare, quod proximum sit futurum.

an aliquis cum 
 ceterarum animantium naturam considerauerit, quas pronis 
 corporibus abiectas in terramque prostratas summi dei prouidentia 
 effecit, ut ex hoc intellegi possit nihil eas rationis habere 
 cum caelo, potest non intellegere solum ex omnibus caeleste 
 ac diuinum animal esse hominem, cuius corpus ab humo 
 excitatum, uultus sublimis, status rectus originem suam quaerit 
 et quasi contempta humilitate terrae ad altum nititur, quia 
 sentit summum bonum in summo sibi esse quaerendum memorque 
 condicionis suae, qua deus illum fecit eximium, ad artificem 
 suum spectat? quam spectationem Trismegistus θεοπτίαν 

 

 

 
 
 
 rectissime nominauit: quae in mutis animalibus nulla est.

cum 
 autem sapientia, quae soli homini data est, nihil aliut sit quam 
 notitia dei, apparet animam non interire neque dissolui, sed 
 manere in sempiternum, quia deum, qui sempiternus est, et 
 quaerit et diligit, ipsa cogente natura sentiens uel unde orta 
 sit uel quo reuersura.

praeterea non exiguum inmortalitatis 
 argumentum est quod homo solus caelesti elemento utitur. 
 nam cum rerum natura his duobus elementis, quae repugnantia 
 sibi atque inimica sunt, constet, igni et aqua, quorum alterum 
 caelo, alterum terrae adscribitur, ceterae animantes quia terrenae 
 mortalesque sunt, terreno et graui utuntur elemento, 
 homo solus ignem in usu habet, quod est elementum leue 
 sublime caeleste.

ea uero quae ponderosa sunt, ad mortem 
 deprimunt, et quae leuia sunt, ad uitam subleuant, quia uita 
 in summo est, mors in imo. et ut lux esse sine igni non 
 potest, sic uita sine luce. ignis igitur elementum est lucis ac 
 uitae: unde apparet hominem qui eo utitur, immortalem sortitum 
 esse condicionem, quia id illi familiare est quod facit 
 uitam.

uirtus quoque soli homini data magno argumento 
 est inmortales animas esse. quae non erit secundum naturam, 
 si anima extinguitur; huic enim praesenti uitae nocet. nam 
 uita ista terrena, quam communem cum mutis animalibus ducimus, 
 et uoluptatem expetit, cuius fructibus uariis ac suauibus 
 delectatur, et dolorem fugit, cuius asperitas naturam uiuentium 
 acerbis sensibus laedit et ad mortem perducere nititur, 
 quae dissoluit animantem.

si ergo uirtus et prohibet iis bonis 



 

 
 
 
 hominem quae naturaliter adpetuntur et ad sustinenda mala 
 inpellit quae naturaliter fugiuntur, ergo malum est uirtus et 
 inimica naturae stultumque iudicari necesse est qui eam sequitur, 
 quoniam se ipse laedit et fugiendo bona praesentia et adpetendo 
 aeque mala sine spe fructus amplioris.

nam cum 
 liceat nobis iucundissimis frui uoluptatibus, nonne sensu carere 
 uideamur, si malimus in humilitate, in egestate, in contemptu, 
 in ignominia uiuere aut ne uiuere quidem, sed dolore cruciari 
 et emori, ex quibus malis nihil amplius adsequamur quo possit 
 uoluptas omissa pensari?

si autem uirtus malum non est 
 facitque honeste, quod uoluptates uitiosas turpesque contemnit., 
 et fortiter, quod nec dolorem nec mortem timet, ut officium 
 seruet, ergo aliquod maius bonum adsequatur necesse est quam 
 sunt illa quae spernit. at uero morte suscepta quod ulterius 
 bonum sperari potest nisi aeternitas?

Transeamus nunc uicissim ad ea quae uirtuti repugnant, 
 ut etiam ex his inmortalitas animae colligatur.

uitia omnia 
 temporalia sunt: ad praesens enim commouentur. irae impetus 
 recepta ultione sedatur, libidinis uoluptas corporis finis est, 
 cupiditatem aut satietas earum rerum quas expetit aut aliorum 
 affectuum commotiones interimunt, ambitio postquam honores 
 quos uoluit adepta est, consenescit; item cetera uitia consistere 
 ac permanere non possunt, sed ipso fructu quem expetunt 
 finiuntur.

recedunt ergo et redeunt. uirtus autem sine ulla 
 intermissione perpetua est nec discedere ab eo potest qui eam 
 semel cepit. nam si habeat interuallum, si aliquando carere ea

 
 
 
 possumus, redibunt protinus uitia, quae uirtutem semper inpugnant.

non est igitur conprehensa, si deserit, si aliquando 
 secedit: cum uero sibi domicilium stabile conlocauit, in omni 
 actu uersari eam necesse est nec potest fideliter depellere uitia 
 et fugare, nisi pectus quod insedit perpetua statione munierit.

ipsa ergo uirtutis perpetuitas indicat humanum animum, si 
 uirtutem ceperit, permanere, quia et uirtus perpetua est et 
 solus animus humanus uirtutem capit.

quoniam igitur contraria 
 sunt uitia uirtuti, omnis ratio diuersa et contraria sit 
 necesse est. quia uitia commotiones et perturbationes animi 
 sunt, uirtus e contrario lenitudo et tranquillitas animi est; quia 
 uitia temporalia et breuia sunt, uirtus perpetua et constans et 
 par sibi semper; quia uitiorum fructus id est uoluptates aeque 
 ut ipsa breues temporalesque sunt, uirtutis ergo fructus ac praemium 
 sempiternum est;

quia uitiorum commodum in praesenti 
 est, uirtutis igitur in futuro. ita fit ut in hac uita uirtutis 
 praemium nullum sit, quia uirtus adhuc ipsa est.

nam 
 sicut uitia cum in actu suo finiuntur, uoluptas et praemia 
 eorum secuntur, ita uirtus cum finita est, merces eius insequitur. 
 uirtus autem numquam nisi morte finitur, quoniam et in 
 morte suscipienda summum eius officium est. ergo praemium 
 uirtutis post mortem est.

denique Cicero in Tusculanis quamuis 
 dubitanter tamen sensit summum homini bonum non nisi 
 post mortem contingere. fidenti animo, inquit si ita res 
 feret, gradietur ad mortem, in qua aut summum bonum 
 aut nullum malum esse cognouimus. mors igitur non 
 *

 

 
 
 
 extinguit hominem, sed ad praemium uirtutis admittit.

qui i 
 autem se, ut ait idem, uitiis ac sceleribus contaminauerit uoluptatique 
 seruierit, is uero damnatus aeternam luet poenam), quam 
 diuinae litterae secundam mortem nominant: quae est et perpetua 
 et grauissimis cruciatibus plena.

nam sicuti duae uitae 
 propositae sunt homini, quarum altera est animae, altera corporis, 
 ita et mortes duae propositae sunt, una pertinens ad 
 corpus, qua cunctos secundum naturam fungi necesse est, altera 
 pertinens ad animam, quae scelere adquiritur, uirtute uitatur. 
 ut uita haec temporalis est certosque terminos habet. 
 quia corporis est, sic et mors aeque temporalis est certumque 
 habet finem, quia corpus attingit.

Inpletis igitur temporibus quae deus morti statuit terminabitur 
 ipsa mors. et quia temporalem uitam temporalis 
 mors sequitur, consequens est ut resurgant animae ad uitam 
 perennem, quia finem mors temporalis accepit.

rursus sicut 
 uita animi sempiterna est, in qua diuinos et ineloquibiles inmortalitatis 
 suae fructus capit, ita et mors eius perpetua sit 
 necesse est, in qua perennes poenas et infinita tormenta pro 
 peccatis suis pendit.

ergo in ea condicione res posita est, ut 
 qui beati sunt in hac uita corporali atque terrena, semper miseri 
 sint futuri, quia iam bonis quae maluerunt potiti sunt,

quod iis euenit qui deos adorant ac deum neglegunt, deinde 
 qui iustitiam sequentes in hac uita miseri fuerint et contempti 
 et inopes et ob ipsam iustitiam contumeliis et iniuriis saepe

 

 
 
 
 uexati, quia nec aliter uirtus teneri potest, semper beati sint 
 futuri, ut quia mala iam pertulerunt, etiam bonis fruantur: 
 quod iis utique contingit qui contemptis terrestribus diis et 
 fragilibus bonis caelestem religionem dei secuntur, cuius bona 
 sicut ipse qui tribuit sempiterna sunt. quid?

opera corporis 
 atque animi nonne indicant esse animam mortis expertem? 
 nam corpus quia ipsum fragile est atque mortale, quaecumque 
 opera molitur, aeque caduca sunt. nihil enim Tullius ait esse 
 quod sit manibus humanis laboratum, quod non aliquando 
 ad interitum redigatur uel iniuria hominum 
 uel ipsa confectrice rerum omnium uetustate.

at uero 
 animi opera uidemus aeterna. nam quicumque contemptu 
 praesentium studentes in memoriam monumenta ingeniorum 
 factorumque magnorum reliquerunt, hi plane mentis ac uirtutis 
 suae nomen indelebile quaesierunt. ergo si opera corporis ideo 
 mortalia sunt, quia ipsum mortale est, sequitur ut anima ex 
 eo inmortalis appareat, quia uidemus opera eius non esse mortalia.

eodem modo desideria quoque corporis animique decarant 
 alterum esse mortale, alterum sempiternum. corpus 
 enim nihil nisi temporale desiderat id est cibum potum indumentum 
 quietem uoluptatem, et tamen haec ipsa sine nutu et 
 adminiculo animi nec cupere nec adsequi potest: animus autem 
 per se multa desiderat quae ad officium fructumue corporis 
 non redundent, eaque non fragilia, sed aeterna sunt, ut fama

 

 
 
 
 uirtutis, ut memoria nominis.

nam cultum dei, qui constat 
 abstinentia cupiditatum ac libidinum, patientia doloris, contemptu 
 mortis, etiam contra corpus anima concupiscit. unde 
 credibile est non interire animam, sed dissociari a corpore, 
 quia corpus sine animo nihil potest, animus uero potest multa 
 et magna sine corpore.

quid quod ea quae uisibilia sunt 
 oculis et tangibilia manu, quia externam uim pati possunt, 
 aeterna esse non possunt, ea uero quae neque sub tactum 
 neque sub uisum ueniunt, sed tantummodo uis eorum et ratio 
 et effectus apparet, aeterna sunt, quia nullam uim patiuntur 
 extrinsecus?

corpus autem si ideo mortale est, quia uism 
 pariter et tactui subiacet, ergo et anima idcirco inmortalis 
 est, quia nec tangi potest nec uideri.

Nunc argumenta eorum qui contra disserunt refellamus: 
 quae Lucretius tertio libro executus est. quoniam cum corpore 
 inquit anima nascitur, cum corpore intereat necesse 
 est.

at non est par utriusque ratio. solidum enim 
 et conprehensibile corpus est et oculis et manu, anima uero 
 tenuis et tactum uisumque fugiens. corpus e terra fictum 
 atque solidatum est, anima nihil in se concreti, nihil ponderis 
 terreni habet, ut Plato disserebat. nec enim tantam posset 
 habere sollertiam, tantam uim, tantam celeritatem, nisi originem 
 traheret e caelo.

corpus igitur quoniam fictum ex ponderoso 
 et corruptibili elemento et tangibile est et uisibile,

 

 
 
 
 corrumpitur atque occidit nec uim repellere potest, quia sub 
 aspectum et sub tactum uenit, anima autem quia tenuitate 
 sua omnem tactum fugit, nullo ictu dissolui potest.

ergo 
 quamuis inter se coniuncta et sociata nascantur et alterum, 
 quod est de terrena concretione formatum, quasi uasculum sit 
 alterius, quod est a caelesti suptilitate deductum, cum uis 
 aliqua utrumque discreuerit, quae discretio mors uocatur, utrumque 
 in naturam suam recedit: quod ex terra fuit, id in terram 
 resoluitur, quod ex caelesti spiritu, id constat ac uiget semper, 
 quoniam diuinus spiritus sempiternus est.

denique idem Lucretius 
 oblitus quid adsereret et quod dogma defenderet, hos 
 uersus posuit: 

 
 cedit item retro, de terra quod fuit ante, 
 in terram, sed quod missum est ex aetheris oris, 
 id rursum caeli fulgentia templa receptant. 
 

 quod eius non erat dicere qui perire animas cum corporibus 
 disserebat: sed uictus est ueritate et inprudenti ratio uera subrepsit.

praeterea id ipsum quod colligit, dissolui animam, 
 hoc est simul cum corpore interire, quoniam simul nascantur, 
 et falsum est et in contrarium conuerti potest. non enim 
 simul interit, sed anima discedente integrum per multos dies 
 manet et plerumque medicatum diutissime durat.

nam si ut 
 simul nascuntur, simul interirent, non discederet repente anima

 

 
 
 
 corpusque desereret, sed uno temporis puncto utrumque pariter 
 dissiparetur et tam celeriter etiam corpus adhuc spiritu in eo 
 manente deliquesceret ac periret, quam celeriter anima secedit, 
 immo uero dissoluto corpore anima uanesceret uelut umor 
 fracto uase diffusus.

nam si terrenum et tragile corpus post 
 secessum animae non statim diffluit in terramque tabescit, ei 
 qua illi origo est, ergo anima, quae fragilis non est, in aeternum 
 manet, quoniam origo eius aeterna est.

quoniam 
 crescit inquit mens in pueris et in iuuenibus uiget et 
 in senibus deminuitur, apparet esse mortalem. primum 
 non idem est anima et mens: aliut est enim quo uiuimus, 
 aliut quo cogitamus. nam dormientium mens, non anima sopitur, 
 et in furiosis mens extinguitur, anima manet, et ideo 
 non exanimes, sed dementes appellantur.

mens ergo id est 
 intellegentia uel augetur uel minuitur pro aetate. anima in 
 statu suo semper est, et ex quo tempore spirandi accipit facultatem, 
 eadem usque ad ultimum durat, donec emissa corporis 
 claustro ad sedem suam reuolet.

deinde, quod anima quamuis 
 a deo sit inspirata, tamen quia tenebroso domicilio terrenae 
 carnis inclusa est, scientiam non habet, quae est diuinitatis.

audit igitur ac discit omnia et sapientiam discendo et audiendo 
 capit, et senectus non minuit sapientiam, sed auget, si tamen

 

 
 
 
 iuuenilis aetas uirtute decursa est, et si nimia senectus fregerit 
 membra, non est animae uitium, si uisus euanuit, si lingua 
 torpuit, si auditus obsurduit, sed corporis.

at enim memoria 
 deficit. quid mirum si labentis domicilii ruina premitur 
 mens et praeterita obliuiscitur, non aliter futura diuina 
 quam si carcerem quo cohibetur effugerit?

uerum eadem 
 inquit dolori et luctui obnoxia est et ebrietate dementit, 
 unde fragilis ac mortalis adparet.

idcirco 
 igitur uirtus et sapientia necessaria est, ut et maeror, qui contrahitur 
 indigna patiendo ac uidendo, fortitudine repellatur et 
 uoluptas non modo potandi, sed etiam rerum ceterarum abstinentia 
 superetur. nam (anima) si careat uirtute, si uoluptatibus 
 dedita molliatur, morti fiet obnoxia, quoniam et uirtus, 
 ut docuimus, inmortalitatis est fabricatrix et uoluptas mortis.

mors autem, sicut ostendi, non funditus perimit ac delet, sed 
 aeternis afficit cruciatibus. nam interire prorsus anima non 
 potest, quoniam ex dei spiritu qui aeternus est originem cepit.

anima inquit etiam morbum corporis sentit et obliuionem 
 sui patitur et sicut aegrescit, ita etiam saepe 
 sanatur.

hoc est ergo cur maxime uirtus adhibenda sit, ne 
 ullo corporis dolore frangatur et obliuionem sui non anima, sed

 

 

 
 
 
 mens patiatur. quae quoniam certa corporis regione consistit. 
 cum eam partem uis aliqua morbi uitiauerit, mouetur loco et 
 quasi conquassata sede sua emigrat reditura scilicet, cum medella 
 et sanitas domicilium suum reformauerit.

nam quia 
 iuncta est anima cum corpore, si uirtute careat, contagio eius 
 aegrescit et inbecillitas de societate fragilitatis redundat ad 
 mentem, cum autem dissociata fuerit a corpore, uigebit ipsa 
 per se nec ulla iam fragilitatis condicione temptabitur, quia 
 indumentum fragile proiecit.

sicut oculus inquit eunlsus 
 ac separatus a corpore nihil potest uidere, ita et 
 anima separata nihil sentire, quia et ipsa pars est 
 corporis.

talsum hoc et absumle est: anima enim non pars 
 corporis, sed in corpore est. sicut id quod uase continetur, 
 uasis pars non est nec ea quae in domo sunt, partes domus 
 esse dicuntur, ita nec anima pars est corporis, quia corpus uel 
 uas est animae uel receptaculum.

iam illut argumentum 
 multo magis inane est, quod ait animam, quia non citius 
 emittatur ex corpore, mortalem uideri, sed paulatim 
 se ex omnibus membris explicet a summis pedibus 
 incipiens: tamquam si esset aeterna, uno temporis momento 
 erumperet, quod fit in iis qui ferro intereunt. quos autem 
 morbus interimit, spiritum diutius exhalant, ut paulatim frigescentibus 
 membris anima effletur.

quae cum materia sanguinis 
 contineatur sicut lumen oleo, ea materia febrium calore

 

 
 
 
 consumpta necesse est membrorum summa quaeque frigescere, 
 quoniam uenae exiliores in extrema corporis porriguntur et extremi 
 ac tenuiores riui deficiente uena fontis arescunt.

nec 
 tamen quia sensus corporis deficit, animae sensum extingui et 
 occidere putandum est. non enim anima corpore deficiente, 
 sed corpus anima decedente brutescit, quia sensum omnem 
 trahit secum.

cum autem praesens anima sensum tribuat 
 corpori et uiuere m efficiat, fieri non potest ut non ipsa per 
 se et uiuat et sentiat, quoniam ipsa est et sensus et uita. 
 nam quod ait:

quodsi inmortalis nostra foret mens, 
 non tam se moriens dissolui conquereretur, 
 sed magis ire foras uestemque relinquere, ut anguis, 
 
 equidem numquam uidi qui se quereretur in morte dissolui:

sed 
 ille fortasse Epicureum aliquem uiderat etiam dum moritur 
 philosophantem ac de sui dissolutione in extremo spiritu disserentem.

quomodo sciri potest utrum dissolui se sentiat an 
 corpore liberari, cum in exitu lingua mutescat? nam dum 
 sentit et loqui potest, nondum dissolutus est, ubi dissolutus 
 est, nec sentire iam nec loqui potest: ita queri de dissolutione 
 aut nondum potest aut iam non potest.

at enim priusquam 
 dissoluatur, intellegit se dissolutuiri. quid quod

 

 
 
 
 uidemus plerosque morientium non dissolui conquerentes, ut 
 ait, sed exire se et proficisci et ambulare testantes idque aut 
 gestu significant aut si adhuc possunt, et uoce pronuntiant? 
 unde apparet non dissolutionem fieri, sed separationem, quae 
 declarat animam permanere.

cetera Epicurei dogmatis argumenta 
 Pythagorae repugnant disserenti migrare animas de corporibus 
 uetustate ac morte confectis et insinuare se nouis ac 
 recens natis et easdem semper renasci modo in homine modo 
 in pecude modo in bestia modo in uolucre et hac ratione inmortales 
 esse, quod saepe uariorum ac dissimilium corporum 
 domicilia commutent.

quae sententia deliri hominis quoniam 
 ridicula et mimo dignior quam scola fuit, ne refelli quidem serio 
 debuit: quod qui facit, uidetur uereri ne quis id credat.

praetereunda 
 sunt igitur nobis ea quae pro falso contra falsum disserebantur: 
 satis est ea refutasse quae contra uerum disputata sunt.

Declaraui, ut opinor, animam non esse solubilem: superest 
 citare testes, quorum auctoritate argumenta firmentur.

neque nunc prophetas in testimonium uocabo, quorum ratio 
 et diuinatio in hoc solo posita est, ut ad cultum dei et ad 
 inmortalitatem ab eo accipiendam creari hominem doceant, sed 
 eos potius quibus istos qui respuunt ueritatem credere sit necesse.

Hermes naturam hominis describens, ut doceret quemadmodum 
 esset a deo factus, haec intulit: 



 καὶ τὸ αὐτό ἐξ 





 

 

 

 
 
 

ἑκατέρων φύσεων, τῆς τε ἀθανάτου καὶ τῆς θνητῆς, 
μίαν ἐποίει φύσιν τὴν τοῦ ἀνθρώπου, τὸν αὐτὸν πὴ μὲν 
ἀθάνατον, πὴ δὲ θνητὸν ποιήσας, καὶ τοῦτον φέρων ἐν 
μέσῳ τῆς θείας και ἀθανάτου φύσεως καὶ τῆς θνητῆς 
καὶ μεταβλητῆς ἵδρυσεν, ἵνα πάντα μὲν ὁρῶν πάντα 
θαυμάζῃ.

sed hunc fortasse aliquis in numero philosophorum 
 conputet, quamuis in deos relatus Mercurii nomine ab 
 Aegyptiis honoretur, nec plus ei auctoritatis tribuat quam 
 Platoni aut Pythagorae.

maius igitur testimonium requiramus. 
 Polites quidam consuluit Apollinem Milesium utrumne 
 maneat anima post mortem an dissoluatur, et respondit his 
 uersibus:

Ψυχὴ μὲν μέχρις οὖ δεσμοῖς πρὸς σῶμα κρατεῖται, 
 φθαρτὰ νοοῦσα πάθη θνηταῖς ἀλγηδόσιν εἴκει· 
 ἡνίκα δ᾽ ἀνάλυσιν βροτέην μετὰ σῶμα μαρανθὲν 
 ὡκίστην εὔρηται, ἐς αἰθέρα πᾶσα φορεῖται 
 αἰὲν ἀγήραος οὖσα, μένει δ᾽ εἰς πάμπαν ἀπειρὴς .
 πρωτόγονος γὰρ τοῦτο Θεοῦ διέταξε πρόνοια .
 




 quid? carmina Sibyllina nonne hoc ita esse declarant, cum 
 fore aliquando denuntiant ut a deo de uiuis ac mortuis

 

 

 
 
 
 indicetur? quorum exempla paulo post inferemus.

falsa est ergo 
 Democriti et Epicuri et Dicaearchi de animae dissolutione sententia. 
 qui profecto non auderent de interitu animarum mago 
 aliquo praesente disserere, qui sciret certis carminibus cieri ab 
 inferis animas et adesse et praebere se humanis oculis uidendas 
 et loqui et futura praedicere, et si auderent, re ipsa et 
 documentis praesentibus uincerentur.

sed quia non peruieant 
 animae rationem, quae tam suptilis est, ut oculos humanae 
 mentis effugiat, interire dixerunt.

quid Aristoxenus, 
 qui negauit omnino ullam esse animam, etiam cum uiuit in 
 corpore? sed sicut in fidibus ex intentione neruorum effici , 
 concordem sonum atque cantum, quem musici harmoniam uocant, 
 ita in corporibus ex conpage uiscerum ac uigore membrorum 
 uim sentiendi exsistere: quo nihil dici delirius potest.

uerum ille oculos quidem habuit incolumes, cor tamen caecum, 
 quo uiuere se et habere mentem, qua id ipsum cogitauerat, 
 non uidebat.

sed plerisque hoc philosophis accidit, ut putarent 
 omnino non esse quicquid oculis non apparet, cum mentis 
 acies multo clarior debeat esse quam corporis ad ea perspicienda 
 quorum uis ac ratio sentitur potius quam uidetur.

Quoniam de immortalitate animae diximus, sequitur ut 
 doceamus quatenus homini et quando tribuatur, ut in hoc 
 quoque prauitatis ac stultitiae suae perspiciant errores qui 
 mortales quosdam decretis placitisque mortalium deos esse

 

 

 

 
 
 
 factos opinantur, uel quod artes inuenerant uel quod usum I 
 quarundam frugum docuerant uel quod utilia uitae hominum , 
 prodiderant uel quod inmanes bestias interemerant.

quae, 
 merita quam longe ab inmortalitate semota sint, et docuimus 
 in prioribus libris et nunc docebimus, ut appareat solam esse 
 iustitiam quae uitam homini pariat aeternam, et solum deum 
 qui aeternae uitae praemium largiatur.

nam illi qui suis meritis 
 inmortales facti esse dicuntur, quia nec iustitia nec ulla 
 in his uera uirtus fuit, non inmortalitatem sibi, sed mortem\' 
 peccatis ac libidinibus quaesierunt neque caeleste praemium, 
 sed inferna supplicia meruerunt, quae pendent simul cum iis 
 omnibus qui eos coluerunt. cuius iudicii propinquare tempus 
 ostendam, ut et iustis merces digna soluatur et poena merita 
 inpiis inrogetur.

Plato et multi alii philosophorum cum ignorarent 
 originem rerum supremumque illut tempus quo mundus 
 esset effectus, multa milia saeculorum fluxisse dixerunt, ex quo 
 hic pulcherrimus mundi extiterit ornatus, secuti fortasse Chaldaeos, 
 qui, ut Cicero tradit in libro de diuinatione primo, quadringenta 
 septuaginta milia annorum monumentis conprehensa 
 se habere delirant: in quo se quia posse argui non putabant, 
 liberum sibi crediderunt esse mentiri.

nos autem, quos diuinae 
 litterae ad scientiam ueritatis erudiunt, principium mundi, 
 finemque cognouimus: de quo nunc in fine operis disseremus, 
 quoniam de principio in secundo libro explicauimus.

sciant

 

 

 

 
 
 
 igitur philosophi qui ab exordio mundi saeculorum milia enumerant, 
 nondum sextum millesimum annum esse conclusum. 
 quo numero expleto consummationem fieri necesse est et humanarum 
 rerum statum in melius reformari: cuius rei argumentum 
 prius enarrandum est, quo ratio eluceat.

Mundum deus et hoc rerum naturae admirabile opus, sicut 
 arcanis sacrae scripturae continetur, sex dierum spatio consummauit 
 diemque septimum, quo ab operibus suis requieuerat, 
 sanxit.

hic est autem dies sabbati, qui lingua Hebraeorum 
 a numero nomen accepit, unde septenarius numerus 
 legitimus ac plenus est. nam et dies septem sunt quibus per 
 uicem reuolutis orbes conficiuntur annorum et septem stellae 
 quae non occidunt et septem sidera quae uocantur errantia, 
 quorum dispares cursus et inaequabiles motus rerum ac temporum 
 uarietates efficere creduntur.

ergo quoniam sex diebus 
 cuncta dei opera perfecta sunt, per saecula sex id est annorum 
 sex milia manere in hoc statu mundum necesse est. dies 
 enim magnus dei mille annorum circulo terminatur, sicut indicat 
 propheta, qui dicit: ante oculos tuos, domine, mille 
 anni tamquam dies unus.

et sicut deus sex illos dies in 
 tantis rebus fabricandis laborauit, ita et religio eius et ueritas 
 in his sex milibus annorum laboret necesse est, malitia praeualente 
 atque dominante.

et rursus quoniam perfectis operibus 
 requieuit die septimo eumque benedixit, necesse est ut in 
 fine sexti millesimi anni malitia omnis aboleatur e terra et 
 regnet per annos mille iustitia sitque tranquillitas et requies

 

 

 
 
 
 a laboribus quos mundus iam diu perfert.

uerum quatenus 
 id eueniat, ordine suo explicabo. saepe diximus minora et 
 exigua magnorum figuras et praemonstrationes esse, ut hunc 
 diem nostrum, qui ortu solis occasuque finitur, diei magni 
 speciem gerere, quem circuitus annorum mille determinat.

eodem modo etiam figuratio terreni hominis caelestis populi 
 praeferebat in posterum fictionem. nam sicut perfectis omnibus 
 quae in usum hominis molitus est deus ipsum hominem 
 sexto die ultimum fecit eumque induxit in hunc mundum tamquam 
 in domum iam diligenter instructam, ita nunc sexto die 
 magno uerus homo uerbo dei fingitur, id est sanctus populus 
 doctrina et praeceptis dei ad iustitiam figuratur.

et sicut 
 tunc mortalis atque inperfectus e terra fictus est, ut mille annis 
 in hoc mundo uiueret, ita nunc ex hoc terrestri saeculo perfectus 
 homo fingitur, ut uiuificatus a deo in hoc eodem mundo 
 per annos mille dominetur.

quomodo autem consummatio 
 futura sit et qualis exitus humanis rebus inpendeat, si quis 
 diuinas litteras fuerit scrutatus, inueniet.

sed et saecularium 
 prophetarum congruentes cum caelestibus uoces finem rerum 
 et occasum post breue tempus adnuntiant describentes quasi 
 fatigati et dilabentis mundi ultimam senectutem.

quae uero 
 a prophetis et uatibus futura esse dicantur, priusquam superueniat 
 extrema illa conclusio, collecta ex omnibus et coaceruata 
 subnectam.

Est in arcanis sanctarum litterarum transcendisse in 
 Aegyptum cogente inopia rei frumentariae principem Hebraeorum 
 cum omni domo et cognatione.

cuius posteri cum diutius 
 in Aegypto commorantes in magnam gentem creuissent 
 et graui atque intolerando seruitutis iugo premerentur, percussit 
 Aegyptum deus insanabili plaga et populum suum liberauit 
 traductum medio mari, cum discissis fluctibus et in utramque 
 partem dimotis per siccum populus graderetur.

conatusque 
 rex Aegyptiorum profugos insequi coeunte in statum suum 
 pelago cum omnibus copiis interceptus est.

quod facinus tam 
 clarum tamque mirabile quamuis ad praesens uirtutem dei 
 hominibus ostenderet, tamen praesignificatio et figura maioris 
 rei fuit, quam deus idem in extrema temporum consummatione 
 facturus est: liberabit enim plebem suam de graui seruitute 
 mundi.

sed quoniam tunc una plebs dei et aput unam 
 gentem fuit, Aegyptus sola percussa est, nunc autem quia 
 populus dei ex omnibus linguis congregatus aput omnes gentes 
 commoratur et ab his dominantibus premitur, necesse est uniuersas 
 nationes id est orbem totum caelestibus plagis uerberari, 
 ut iustus et cultor dei populus liberetur.

et sicut tunc 
 signa facta sunt quibus futura clades Aegyptiis ostenderetur, 
 ita in ultimo fient prodigia miranda per omnia elementa mundi, 
 quibus imminens exitus uniuersis gentibus intellegatur.

propinquante 
 igitur huius saeculi termino humanarum rerum statum 
 commutari necesse est et in deterius nequitia inualescente 
 prolabi, ut iam nostra haec tempora, quibus iniquitas et malitia 
 usque ad summum gradum creuit, in illius tamen insanabilis 
 mali conparatione felicia et prope aurea possint iudicari.

ita enim iustitia rarescet, ita inpietas et auaritia et cupiditas 
 et libido crebrescet, ut si qui forte tum fuerint boni, praedae 
 sint sceleratis ac diuexentur undique ab iniustis, soli autem 
 mali opulenti sint, boni uero in omnibus contumeliis atque 
 in egestate iactentur. confundetur omne ius et leges interibunt.

nihil quisquam tunc habebit nisi aut quaesitum aut defensum 
 manu, audacia et uis omnia possidebunt. non fides in hominibus, 
 non pax, non humanitas, non pudor, non ueritas erit 
 atque ita neque securitas neque regimen neque requies a malis 
 ulla.

omnis enim terra tumultuabitur, frement ubique bella, 
 omnes gentes in armis erunt et se inuicem obpugnabunt: ciuitates 
 inter se finitimae proeliabuntur et prima omnium Aegyptus 
 stultarum superstitionum luet poenas et sanguine uelut 
 flumine operietur.

tum peragrabit gladius orbem metens omnia 
 et tamquam messem cuncta prosternens. cuius uastitatis et 
 confusionis haec erit causa, quod Romanum nomen, quo nunc 
 regitur orbis — horret animus dicere, sed dicam, quia futurum 
 est — tolletur e terra et inperium in Asiam reuertetur 
 ac rursus oriens dominabitur atque occidens seruiet.

nec 
 mirum cuiquam debet uideri, si regnum tanta mole fundatum 
 ac tamdiu per tot et tales uiros auctum, tantis denique opibus 
 confirmatum aliquando tamen conruet. nihil est enim humanis 
 uiribus laboratum quod non humanis aeque uiribus destrui 
 possit, quoniam mortalia sunt opera mortalium.

sic et alia

 

 
 
 
 prius regna cum diutius floruissent, nihilominus tamen occiderunt. 
 nam et Aegyptios et Persas et Graecos et Assyrios 
 proditum est regimen habuisse terrarum: quibus omnibus destructis 
 ad Romanos quoque rerum summa peruenit. qui 
 quanto ceteris omnibus regnis magnitudine antistant, tanto 
 maiore decident lapsu, quia plus habent ponderis ad ruinam 
 quae sunt ceteris altiora.

non inscite Seneca Romanae urbis 
 tempora distribuit in aetates. primam enim dixit infantiam 
 sub rege Romulo fuisse, a quo et genita et quasi 
 educata sit Roma; deinde pueritiam sub ceteris regibus, 
 a quibus et aucta sit et disciplinis pluribus institutisque 
 formata; at uero Tarquinio regnante cum 
 iam quasi adulta esse coepisset, seruitium non tulisse 
 et reiecto superbae dominationis iugo maluisse legibus 
 obtemperare quam regibus; cumque esset adulescentia 
 eius fine Punici belli terminata, tum denique 
 confirmatis uiribus coepisse iuuenescere.

sublata 
 enim Carthagine, quae tam diu aemula imperii fuit, manus

 

 
 
 
 suas in totum orbem terra marique porrexit, donec regibus 
 cunctis et nationibus imperio subiugatis cum iam bellorum 
 materia deficeret, uiribus suis male uteretur, quibus se ipsa 
 confecit.

haec fuit prima eius senectus, cum bellis laeerata 
 ciuilibus atque intestino malo pressa rursus ad regimen singularis 
 imperii reccidit quasi ad alteram infantiam reuoluta. 
 amissa enim libertate, quam Bruto duce et auctore defenderat, 
 ita consenuit, tamquam sustentare se ipsa non ualeret, nisi 
 adminiculo regentium niteretur.

quodsi haec ita sunt, quid 
 restat nisi ut sequatur interitus senectutem? et id futurum 
 breui contiones prophetarum denuntiant sub ambage aliorum 
 nominum, ne facile quis intellegat.

Sibyllae tamen aperte 
 interituram esse Romam locuntur et quidem iudicio 
 dei, quod nomen eius habuerit inuisum et inimica 
 iustitiae alumnum ueritatis populum trucidarit.

Hystaspes 
 quoque, qui fuit Medorum rex antiquissimus, a quo 
 amnis nomen accepit qui nunc Hydaspes dicitur, admirabile 
 somnium sub interpretatione uaticinantis pueri ad memoriam 
 posteris tradidit: sublatuiri ex orbe imperium nomenque 
 Romanum multo ante praefatus est quam illa Troiana gens 
 conderetur.

Quomodo autem id futurum sit, ne quis incredibile arbitretur, 
 ostendam. in primis multiplicabitur regnum et summa 
 rerum potestas per plurimos dissipata et concisa minuetur. 
 tum discordiae ciuiles in perpetuum serentur nec ulla requies 
 bellis exitialibus erit, donec reges decem pariter existant, qui 
 orbem terrae non ad regendum, sed ad consumendum partiantur.

hi exercitibus III mensum auctis et agrorum cuius 
 destitutis. quod est principium euersionis et cladis. disperdent 
 omnia et comminuent et uorabunt.

tum repente aduersus eos 
 hostis potentissimus ab extremis finibus plagae septentrionalis 
 orietur, qui tribus ex eo numero deletis qui tunc Asiam obtinebunt, 
 adsumetur in societatem a ceteris ac princeps omnium 
 constituetur.

hic insustentabili dominatione uexabit orbem, 
 diuina et humana miscebit, infanda dictu et exsecrabilia molietur, 
 noua consilia in pectore suo uolutabit, ut proprium sibi 
 constituat imperium, leges commutet et suas sanciat, contaminabit 
 diripiet spoliabit occidet: denique inmutato nomine atque 
 imperii sede translata confusio ac perturbatio humani generis 
 consequetur.

tum uero detestabile atque abominandum tempus 
 existet, quo nulli hominum sit uita iucunda. eruentur funditus 
 ciuitates atque interibunt non modo ferro atque igni, uerum 
 etiam terrae motibus adsiduis et eluuie aquarum et morbis frequentibus 
 et fame crebra.

aer enim uitiabitur et corruptus 

 

 

 
 
 
 ac pestilens fiet modo inportunis imbribus modo inutili siccitate, 
 nunc frigoribus nunc aestibus nimiis, nec terra homini 
 dabit fructum: non seges quicquam, non arbor, non uitis feret, 
 sed cum in flore spem maximam dederint, in fruge decipient.

fontes quoque cum fluminibus arescent, ut ne potus quidem 
 suppetat, et aquae in sanguinem aut amaritudinem mutabuntur.

propter haec deficient et m terra quadrupedes et m aere 
 uolucres et in mari pisces. prodigia quoque in caelo mirabilia 
 mentes hominum maximo terrore confundent, et crines cometarum 
 et solis tenebrae et color lunae et cadentium siderum 
 lapsus.

nec tamen haec usitato modo fient, sed existent subito 
 ignota et inuisa oculis astra. sol in perpetuum fuscabitur, ut 
 uix inter noctem diemque discernat, luna iam non tribus deficiet 
 horis, sed perpetuo sanguine offusa meatus extraordinarios 
 peraget, ut non sit homini promptum aut siderum cursus aut 
 rationem temporum agnoscere: fiet enim uel aestas in hieme 
 uel hiemps in aestate.

tunc annus breuiabitur et mensis 
 minuetur et dies in angustum coartabitur, stellae uero creberrimae 
 cadent, ut caelum omne caecum sine ullis luminibus 
 appareat.

montes quoque altissimi decident et planis aequabuntur, 
 mare innauigabile constituetur. ac ne quid malis hominum 
 terraeque desit, audietur e caelo tuba: quod hoc modo 
 Sibylla denuntiat:

 

 

 
 
 
 
 σάλπιγξ οὐρανόθεν φωνὴν πολύθρηνον ἀφήσει .
 
 itaque trepidabunt omnes et ad luctuosum illum sonitum contremescent.

tum uero per iram dei aduersus homines qui 
 iustitiam non adgnouerint, saeuiet ferrum ignis fames morbus, 
 et super omnia metus semper inpendens. tunc orabunt deum 
 et non exaudiet, optabitur mors et non ueniet. ne nox quidem 
 requiem timori dabit nec ad oculos somnus accedet, sed animas 
 hominum sollicitudo ac uigilia macerabit, plorabunt et 
 gement et dentibus strident, gratulabuntur mortuis et uiuos 
 plangent.

his et aliis pluribus malis solitudo fiet in terra 
 et erit deformatus orbis atque desertus: quod in carminibus 
 Sibyllinis ita dicitur:

 

 

 

 

 
 
 
 
 ἔσται ϰόσμος ἄϰοσμος ἀπολλμένων άνθρώπων .

ita enim conficietur humanum genus, ut uix decima pars hominum 
 relinquatur, et unde mille processerant, uix prodient 
 centum. de cultoribus etiam dei duae partes interibunt et 
 tertia quae fuerit probata remanebit.

Sed planius quomodo id eueniat exponam. imminente 
 iam temporum conclusione propheta magnus mittetur a deo, 
 qui conuertat homines ad dei agnitionem, et accipiet potestatem 
 mirabilia faciendi.

ubicumque homines non audierint eum, 
 claudet caelum et abstinebit imbres, aquam conuertet in sanguinem 
 et cruciabit illos siti ac fame, et quicumque conabitur 
 eum laedere, procedet ignis de ore eius atque conburet illum. 
 his prodigiis ac uirtutibus conuertet multos ad dei cultum. peractisque 
 operibus ipsius alter rex orietur e Syria malo spiritu 
 genitus, euersor ac perditor generis humani, qui reliquias illius 
 prioris mali cum ipso simul deleat.

hic pugnabit aduersus 
 prophetam dei et uincet et interficiet eum et insepultum iacere 
 patietur, sed post diem tertium reuiuiscet atque inspectantibus 
 et mirantibus cunctis rapietur in caelum.

rex uero ille

 

 

 

 
 
 
 taeterrimus erit quidem et ipse, sed mendaciorum propheta, et 
 se ipsum constituet ac uocabit deum, se coli iubebit ut dei 
 filium. et dabitur ei potestas, ut faciat signa et prodigia, 
 quibus uisis inretiat homines, ut adorent eum.

iubebit ignem 
 descendere a caelo et solem a suis cursibus stare et imaginem 
 loqui, et fient haec sub uerbo eius: quibus miraculis etiam 
 sapientium plurimi adlicientur ab eo.

tunc eruere templum 
 dei conabitur et iustum populum persequetur et erit pressura 
 et contritio qualis numquam fuit a principio mundi.

quicumque 
 crediderint atque accesserint ei, signabuntur ab eo 
 tamquam pecudes, qui autem recusauerint notam eius, aut in 
 montes fugient aut conprehensi exquisitis cruciatibus necabuntur.

idem iustos homines obuoluet libris prophetarum atque 
 ita cremabit. et dabitur ei desolare orbem terrae mensibus 
 quadraginta duobus.

id erit tempus quo iustitia proicietur 
 et innocentia odio erit, quo mali bonos hostiliter praedabuntur. 
 non lex aut ordo aut militiae disciplina seruabitur, non canos 
 quisquam reuerebitur, non officium pietatis adgnoscet, non 
 sexus aut infantiae miserebitur: confundentur omnia et miscebuntur 
 contra fas, contra iura naturae. ita quasi uno com- 
 
 munique latrocinio terra uniuersa uastabitur.

cum naec iacta 

 

 

 
 
 
 erunt, tum iusti et sectatores ueritatis segregabunt se a malis 
 et fugient in solitudines. quo audito inpius inflammatus ira 
 ueniet cum exercitu magno et admotis omnibus copiis circumdabit 
 montem in quo iusti morabuntur, ut eos conprehendat.

illi uero ubi se clausos undique atque obsessos uiderint, exclamabunt 
 ad deum uoce magna et auxilium caeleste inplorabunt, 
 et exaudiet eos deus et mittet regem magnum de caelo, 
 qui eos eripiat ac liberet omnesque inpios ferro ignique disperdat.

Haec ita futura esse cum prophetae omnes ex dei 10 
 spiritu tum etiam uates ex instinctu daemonum cecinerunt.

Hystaspes enim, quem superius nominaui, descripta iniquitate 
 saeculi huius extremi pios ac fideles a nocentibus segregatos 
 ait cum fletu et gemitu extenturos esse ad caelum 
 manus et inploraturos fidem Iouis: Iouem respecturum 
 ad terram et auditurum uoces hominum atque 
 inpios extincturum. quae omnia uera sunt praeter unum, 
 quod Iouem dixit illa facturum quae deus faciet.

sed et illut 
 non sine daemonum fraude subtractum, missuiri a patre tunc 
 filium dei, qui deletis omnibus malis pios liberet. quod Hermes 
 tamen non dissimulauit. in eo enim libro qui λόγος τέλειος 
 inscribitur, post enumerationem malorum de quibus diximus

 

 

 
 
 
 subiecit haec:

ἐπὰν δὴ ταῦτα γένηται, ὦ Ἀσκλήπιε. τότε 
ὁ κύριος καὶ πατὴρ καὶ θεὸς καὶ τοῦ πρώτου καὶ ἑνὸς θεοῦ 
δημιουργὸς ἐπιβλέψας τοῖς γενομένοις καὶ τὴν ἑαυτοῦ βούλησιν 
τοῦτ\' ἔστιν τὸ ἀγαθὸν ἀντερείσας τῆ ἀταξίᾳ καὶ 
ἀνακαλεσάμενος τὴν πλάνην καὶ τὴν κακίαν ἐκκαθαρας 







 

 

 

 

 
 
 

πὴ μὲν ὕδατι πολλῷ κατακλύσας, πὴ δὲ πυρὶ ὀξυτάτῳ διακαύσας, 
ἑνίοτε δὲ πολέμοις καὶ λοιμοῖς ἐκπαίσας, ἤγαγεν ἐπὶ 
τὸ ἀρχαῖον καὶ ἀποκατέστησεν τὸν ἑαυτοῦ κόσμον.

Sibyllae 
 quoque non aliter fore ostendunt quam ut dei filius a summo patre 
 mittatur, qui et iustos liberet de manibus inpiorum et iniustos 
 cum tyrannis saeuientibus deleat.

e quibus una sic tradit:

 

 

 
 
 



 
 ἥξει καὶ μακάρων ἐθέλων πόλιν ἐξαλαπάξαι .
 καί κέν τις θεόθεν βασιλεὺς πεμφθεὶς ἐπὶ τοῦτον 
 πάντας ὀλεῖ βασιλεῖς μεγάλους καὶ φῶτας ἀρίστους; 
 εἰθ᾽ οὕτως κρίσις ἔσται ὑπ᾽ ἀφθίτου ἀνθρώποισιν .
 

 item alia:

καὶ τότ᾽ ἀπ᾽ ἠελίου θεὸς πέμψει βασιλῆα, 
 ὃς πᾶσαν γαῖαν παύσει πολέμοιο κακοῖο .
 

 et rursus alia:

ὃς ῥά κε πραὺς ἰδοὺ ἤξει, ἴνα τὸ ζυγὸν ἡμῶν 







 

 

 

 
 
 

 δοῦλον δυσβάστακτον ἐπ᾽ αὐχένι κείμενον ἄρῃ, 
 καὶ θεσμοὺς ἀθέους λύσει, δεσμούς τε βιαίους .

Oppresso igitur orbe terrae cura ad destruendam inmensarum 
 uirium tyrannidem humanae opes defecerint, siquidem 
 capto mundo cum magnis latronum exercitibus incubabit, diuino 
 auxilio tanta illa calamitas indigebit.

commotus igitur 
 deus et periculo ancipiti et miseranda conploratione iustorum 
 mittet protinus liberatorem. tum aperietur caelum medium 
 intempesta et tenebrosa nocte, ut in orbe toto lumen descendentis 
 dei tamquam fulgur appareat; quod Sibylla his uersibus 
 elocuta est:

 

 

 

 
 
 
 
 ὁππόταν ἔλθῃ, 
 πῦρ ἔσται ψολόεν τι μέσσῃ ἐνὶ νυκτὶ μελαίνῃ .

haec est nox quae a nobis propter aduentum regis ac dei 
 nostri peruigilio celebratur: cuius noctis duplex ratio est, quod 
 in ea et uitam tum recepit, cum passus est, et postea regnum 
 orbis terrae recepturus est.

hic est enim liberator et iudex 
 et ultor et rex et deus, quem nos Christum uocamus, qui 
 priusquam descendat, hoc signum dabit.

cadet repente gladius 
 e caelo, ut sciant iusti ducem sanctae militiae descensurum, 
 et descendet comitantibus angelis in medium terrae et ante-, 
 cedet eum flamma inextinguibilis et uirtus angelorum tradet 
 in manus iustorum multitudinem illam quae montem circumsederit 
 et concidetur ab hora tertia usque in uesperum et Suet 
 sanguis more torrentis: deletisque omnibus copiis inpius solus 
 effugiet et peribit ab eo uirtus sua.

hic est autem qui appellatur 
 Antichristus, sed se ipse Christum mentietur et contra

 

 

 
 
 
 uerum dimicabit et uictus effugiet et bellum saepe renouabit 
 et saepe uincetur, donec quarto proelio confectis omnibus impiis 
 debellatus et captus tandem scelerum suorum luat poenas.

sed et ceteri principes ac tyranni, qui contriuerunt orbem, 
 simul cum eo uincti adducentur ad regem, et increpabit eos 
 et coarguet et exprobrabit iis facinora ipsorum et damnabit 
 eos ac mentis cruciatibus tradet.

sic extincta malitia et mpietate 
 conpressa requiescet orbis, qui per tot saecula subiectus\' 
 errori ac sceleri nefandam pertulit seruitutem.

non colentur 
 ulterius dii manu facti, sed a templis ac puluinaribus suis 
 deturbata simulacra igni dabuntur et cum donis suis mirabilibus 
 ardebunt: quod etiam Sibylla cum prophetis congruens 
 futurum esse praedixit: 

 
 ῥίψωσιν δ\' εἴδωλα βρότοι καὶ πλοῦτον ἄπαντα .
 




 

 

 

 
 
 



 Erythraea quoque idem spopondit: 
 
 ἔργα δὲ χειροποιητὰ θεῶν κατακαυθήσονται .

Post haec aperientur inferi et surgent mortui, de quibus 
 iudicium magnum idem ipse rex ac deus faciet cui summus 
 pater et iudicandi et regnandi dabit maximam potestatem. 
 de quo iudicio et regno aput Erythraeam Sibyllam sic inuenitur:

ὁππότε δὴ καὶ τοῦτο λάβῃ τέλος αἴσιμον ἦμαρ, 
 εἰς δὲ βροτοὺς ἥξει κρίσις ἀθανάτοιο θεοῖο, 
 ἥξει ἑπ᾽ ἀνθρώπους μεγάλη κρίσις ἡδὲ καὶ ἀρχή .

deinde aput aliam: 


 
 ταρτάρεον δὲ χάος δείξει τότε γαῖα χανοῦσα 
 ἥξουσιν δὲ ἐπὶ βῆμα θεοῦ βασιλῆος ἄπαντες .

et alio loco apud eamdem:

 
 οὐρανὸν εἱλίξω, γαίης κευθμῶνας ἀνοίξω, 
 και τότ᾽ ἀναστήσω νεκροὺς μοῖραν ἀναλύσας 
 καὶ θανάτου κέντρον. καὶ ὕστερον εἰς κρίσιν ἄξω, 
 κρίνων εὐσεβέων καὶ δυσσεβέων βίον ἀνδρῶν .

nec tamen uniuersi tunc a deo iudicabuntur, sed ii tantum 
 qui sunt in dei religione uersati. nam qui deum non adgnouerunt, 
 quoniam sententia de his in absolutionem ferri non 
 potest, iam iudicati damnatique sunt, sanctis litteris contestantibus 
 non resurrecturos esse inpios in iudicium.

iudicabuntur 
 ergo qui deum scierunt et facinora eorum id est 
 mala opera cum bonis conlata ponderabuntur, ut si plura et 
 graui(or)a fuerint bona iustaque, dentur ad uitam beatam, si 
 autem mala superauerint, condemnentur ad poenam.

hic fortasse 
 dixerit quispiam: \'si est inmortalis anima, quomodo patibilis 
 inducitur ac poenae sentiens? si enim ob merita punietur, 
 sentiet utique dolorem atque ita etiam mortem: si morti 
 non est obnoxia, ne dolori quidem: patibilis igitur non est.\' 
 huic quaestioni siue argumento a Stoicis ita occurritur:

animas 
 quidem hominum permanere nec interuentu mortis in nihilum 
 resolui, sed eorum qui iusti fuerint puras et inpatibiles et 
 beatas ad sedem caelestem, unde illis origo sit, remeare uel 
 in campos quosdam fortunatos rapi, ubi fruantur miris uoluptatibus,

impias uero, quoniam se malis cupiditatibus inquinauerint, 
 mediam quandam gerere inter immortalem mortalemque 
 naturam et habere aliquid inbecillitatis ex contagione carnis,

 

 
 
 
 cuius desideriis ac libidinibus addictae ineluibilem quendam 
 fucum trahant labemque terrenam: quae cum temporis diuturnitate 
 penitus inhaeserit, eius naturae reddi animas, ut si non 
 extinguibiles in totum, quoniam ex deo sint, tamen cruciabiles 
 fiant per corporis maculam, quae peccatis inusta sensum doloris 
 adtribuit.

quam sententiam poeta sic explicauit: 
 
 quin et supremo cum lumine uita reliquit, 
 non tamen omne malum miseris nec funditus omnes 
 corporeae excedunt pestes, penitusque necesse est 
 multa diu concreta modis inolescere miris . 
 ergo exercentur poenis ueterumque malorum 
 supplicia expendunt.

haec propemodum uera sunt. anima enim cum diuortium fecit 
 a corpore, est, ut ait idem poeta, 
 
 par leuibus uentis uolucrique simillima somno, 
 
 quia spiritus est et ipsa tenuitate inconprehensibilis, sed nobis, 
 qui sumus corporales, deo autem, cui subiacet posse omnia, 
 conprehensibilis.

Primum ergo dicimus tantam esse dei potestatem, ut 
 etiam incorporalia conprehendat et quemadmodum uoluerit adficiat. 
 nam et angeli deum metuunt, quia castigari ab eo 
 possunt inenarrabili quodam modo, et daemones reformidant, 
 quia torquentur ab eo ac puniuntur.

quid ergo mirum, si cum

 

 
 
 
 sint inmortales animae, tamen patibiles sint deo? nam cum 
 in se nihil habeant solidum et contrectabile, a solidis et corporalibus 
 nullam uim pati possunt: sed quia in solis spiritibus 
 uiuunt, a solo deo tractabiles sunt, cui uirtus ac substantia 
 spiritalis est.

sed tamen docent uos sanctae litterae 
 quemadmodum poenas impii sint daturi. nam quia peccata 
 in corporibus contraxerunt, rursus carne induentur, ut in corporibus 
 piaculum soluant: et tamen non erit caro illa, quam 
 deus homini superiecerit, huic terrenae similis, sed insolubilis 
 ac permanens in aeternum, ut sufficere possit cruciatibus et 
 igni sempiterno, cuius natura diuersa est ab hoc nostro, quo 
 ad uitae necessaria utimur, qui nisi alicuius materiae fomite 
 alatur, extinguitur.

at ille diuinus per se ipsum semper 
 uiuit ac uiget sine ullis alimentis nec admixtum habet fumum, 
 sed est purus ac liquidus et in aquae modum fluidus: non 
 enim ui aliqua sursum uersus urguetur sicut noster, quem labes, 
 terreni corporis quo tenetur et fumus intermixtus exsilire cogit 
 et ad caelestem naturam cum trepidatione mobili subuolare.

idem igitur diuinus ignis una eademque ui ac potentia et cremabit 
 inpios et recreabit et quantum e corporibus absumet, 
 tantum reponet ac sibi ipse aeternum pabulum sumministrabit: 
 quod poetae in uulturem Tityi transtulerunt. ita sine ullo

 

 
 
 
 reuirescentium corporum detrimento aduret tantum ac sensu doloris 
 adficiet.

sed et iustos cum iudicauerit deus, etiam igni 
 eos examinabit. tum quorum peccata uel pondere uel numero 
 praeualuerint, perstringentur igni atque amburentur, quos autem 
 plena iustitia et maturitas uirtutis incoxerit, ignem illum non 
 sentient: habent enim aliquid in se dei, quod uim flammae 
 repellat ac respuat.

tanta est uis innocentiae, ut ab ea 
 ignis ille refugiat innoxius, quia accepit a deo hanc potentiam, 
 ut impios urat, iustis temperet. nec tamen quisquam 
 putet animas post mortem protinus iudicari: omnes in una 
 communique custodia detinentur, donec tempus adueniat quo 
 maximus iudex meritorum faciat examen.

tum quorum fuerit 
 probata iustitia, hi praemium immortalitatis accipient, quorum 
 autem peccata et scelera detecta, non resurgent, sed cum 
 inpiis in easdem tenebras recondentur ad certa supplicia destinati.

Figmenta haec esse poetarum quidam putant ignorantes 
 unde illa poetae acceperint, ac negant haec fieri posse: nec 
 mirum est ita illis uideri.

aliter enim quam res habet traditur 
 a poetis: qui licet sint multo antiquiores quam historici 
 et oratores et cetera genera scriptorum, tamen quia mysterium 
 diuini sacramenti nesciebant et ad eos mentio resurrectionis 
 futurae obscuro rumore peruenerat, eam uero temere ac leuiter 
 auditam in modum commenticiae fabulae prodiderunt.

et

 

 
 
 
 tamen idem testati sunt non auctorem se certum, sed opinionem 
 sequi, ut Maro qui ait: 
 
 sit mihi fas audita loqui .

quamuis igitur ueritatis arcana in parte corruperint, tamen 
 ipsa res eo uerior inuenitur, quod cum prophetis in parte consentiunt: 
 quod nobis ad probationem rei satis est.

errori 
 tamen eorum subest ratio non nulla. nam cum prophetae adsiduis 
 contionibus praedicarent iudicaturum esse de mortuis 
 filium dei et haec adnuntiatio non lateret, quoniam rectorem 
 caeli deum non alium putabant esse quam Iouem, iudicare 
 aput inferos Iouis filium tradiderunt, sed tamen non Apollinem 
 aut Liberum aut Mercurium, qui caelestes putantur, sed eum, 
 qui et mortalis fuerit et iustus, uel Minoem uel Aeacum uel 
 Rhadamanthum.

corruperunt igitur poetica licentia quod acceperant, 
 uel opinio ueritatem per diuersa ora sermonesque 
 uarios dissipatam mutauit.

nam quod peractis ad inferos 
 mille annis rursus ad uitam restitui cecinerunt, Marone ita 
 dicente: 

 
 has omnis, ubi mille rotam uoluere per annos, 
 Lethaeum ad fluuium deus euocat agmine magno, 
 scilicet inmemores supera ut conuexa reuisant 
 rursus et incipiant in corpora uelle reuerti,

haec eos ratio fefellit, quod resurgent defuncti non post mille 
 annos mortis suae, sed ut restituti rursus in uitam mille annis 
 cum deo regnent. deus enim ueniet, ut orbe hoc ab omni 
 labe purgato rediuiuas iustorum animas corporibus innouatis 
 ad sempiternam beatitudinem suscitet.

itaque praeter aquam 
 obliuionis uera sunt cetera; quam idcirco finxerunt, ne quis 
 illis opponeret: \'cur ergo non meminerint se aliquando uixisse 
 aut qui fuerint aut quae gesserint?\' sed nihilominus tamen 
 ueri simile non putatur et res tota uelut licenter ac fabulose 
 ficta respuitur.

nobis autem de resurrectione adfirmantibus 
 et docentibus animas ad alteram uitam non oblitas sui, sed 
 in eodem sensu ac figura esse redituras illut opponitur: \'tot 
 iam saecula transierunt: quis umquam unus ab inferis resur-

rexit, ut exemplo eius fieri posse credamus?\' at enim resurrectio 
 fieri non potest dominante adhuc iniustitia. hoc enim 
 saeculo necantur homines ui ferro insidiis uenenis et adficiuntur 
 iniuriis egestate carceribus tormentis proscriptionibus.

eo 
 accedit quod iustitia inuisa est, quod omnes, qui deum sequi 
 uolunt, non tantum odio habentur, sed uexantur omnibus contumeliis 
 et excruciantur multiplici genere poenarum et ad inpios 
 cultus manu factorum deorum non ratione aut ueritate, 
 sed nefanda corporum laceratione coguntur.

num lgitur 
 oportet ad haec eadem resurgere aut reuerti homines ad uitam, 
 in qua tuti esse non possunt? cum ergo iusti tam uiles habeantur, 
 tam facile tollantur, quid putemus futurum fuisse, si &

 
 
 
 quis ab inferis rediens uitam postliminio recepisset?

auferretur 
 profecto ab oculis hominum, ne uiso eo uel audito deos 
 uniuersi relinquerent et ad unius se dei cultum religionemque 
 conuerterent.

ergo semel fieri resurrectionem necesse est, 
 cum malum fuerit ablatum, quoniam eos qui resurrexerint nec 
 mori iam ulterius nec uiolari ullo modo fas est, ut beatam 
 possint agere uitam quorum mors resignata est.

poetae uero 
 cum scirent hoc saeculum malis omnibus redundare, obliuionis 
 amnem induxerunt, ne malorum ac laborum memores animae 
 reuerti ad superos recusarent.

unde Vergilius: 
 
 o pater, anne aliquas ad caelum hinc ire putandum est 
 sublimis animas iterumque ad tarda reuerti 
 corpora? quae lucis miseris tam dira cupido?

ignorabant enim quomodo aut quando id fieri oporteret, itaque ] 
 renasci eas putauerunt et denuo ad uterum reuolui atque ad 
 infantiam regredi.

unde etiam Plato de anima disserens ex 
 hoc ait posse cognosci animas esse inmortales atque 
 diuinas, quod in pueris mobilia sint ingenia et ad percipiendum 
 facilia, quod ea quae discant ita celeriter 
 rapiant, ut non tunc primum discere illa uideantur, 
 sed recognoscere atque reminisci: in quo uir sapiens 
 poetis ineptissime credidit.

Non igitur renascentur, quod fieri non potest, sed resurgent 
 et a deo corporibus induentur et prioris uitae

 

 
 
 
 factorumque omnium memores erunt et in bonis caelestibus conlocati 
 ac fruentes iucunditate innumerabilium copiarum praesenti deo 
 gratias agent, quod malum omne deleuerit, quod eos ad regnum 
 uitamque perpetuam suscitarit.

qua de anastasi philosophi 
 quoque dicere aliquid conati sunt tam corrupte quam poetae. 
 nam Pythagoras transire animas in noua corpora disputauit, 
 sed inepte, quod ex hominibus in pecudes et ex pecudibus in 
 homines et se ipsum ex Euphorbo esse reparatum.

meiius 
 Chrysippus, quem Cicero ait fulcire porticum Stoicorum: 
 qui in libris quos de prouidentia scripsit cum de innouatione 
 mundi loqueretur, haec intulit: τούτου δέ οὕτως ἔχοντος 
δῆλον, ὡς οὐδὲν ἀδύνατον, καὶ ἡμᾶς μετά τὸ τελευτῆσαι 
πάλιν περιόδῳ τινὶ χρόνου εἰς τοῦτο ἐν ᾧ νῦν ἐσμεν ἀποκαταστῆναι 
σχῆμα .

sed nos ab humanis ad diuina redeamus. 
 Sibylla dicit haec:





 

 
 
 
 
 δύσπιστον γὰρ ἅπαν μερόπων γένος. ἀλλ᾽ ὅταν ἠδὴ 
 κόσμου καὶ θνητῶν ἔλθῃ κρίσις, ἣν θεὸς αὐτὸς 
 ποιήσει κρίνων ἀσεβεῖς θ᾽ ἅμα εὐσεβέας τε, 
 καὶ τότε δυσσεβέας μὲν ἐπὶ ζόφον ἐν πυρὶ πέμψει .
 ὅσσοι δ᾽ εὐσεβέουσι, πάλιν ζήσουσ᾽ ἐπὶ γαίης, 
 πνεῦμα θεοῦ δόντος τιμὴν ἅμα καὶ βίον αὐτοῖς .

quodsi non modo prophetae, sed etiam uates et poetae et philosophi 
 anastasim mortuorum futuram esse consentiunt, nemo 
 quaerat a nobis quemadmodum fieri possit. nec enim

 

 

 

 
 
 
 diuinorum operum reddi potest ratio: sed si a principio deus hominem 
 nescio quo inenarrabili modo instituit, credamus ab 
 eodem restitui ueterem posse qui nouum fecit.

Nunc reliqua subnectam. ueniet igitur summi et maximi 
 dei filius, ut uiuos ac mortuos iudicet, Sibylla testante 
 atque dicente: , 

 
 πάσης γὰρ γαίης τότε θνητῶν σύγχυσις ἔσται, 
 αὐτὸς ὁ παντοκράτωρ ὅταν ἐλθῃ βήματι κρῖναι 
 ζώντων καὶ νεκύων ψυχὰς καὶ κόσμον ἅπαντα .

uerum ille cum deleuerit iniustitiam iudiciumque maximum 
 fecerit ac iustos qui a principio fuerunt ad uitam instaurauerit. 
 mille annos inter homines uersabitur eosque iustissimo imperio 
 reget. quod alia Sibylla uaticinans furensque proclamat: 
 
 κλῦτε δέ μου, μέροπες, βασιλεὺς αἰώνιος ἄρχει .

tum qui erunt in corporibus uiui, non morientur, sed per 




 

 

 
 
 
 eosdem mille annos infinitam multitudinem generabunt et erit 
 suboles eorum sancta et deo cara: qui autem ab inferis suscitabuntur, 
 hi praeerunt uiuentibus uelut iudices.

gentes uero 
 non extinguentur omnino, sed quaedam relinquentur in uictoriam 
 dei, ut triumphentur a iustis ac subiugentur perpetuae 
 seruituti.

sub idem tempus etiam princeps daemonum, qui 
 est machinator omnium malorum, catenis uincietur et erit in 
 custodia mille annis caelestis imperii, quo iustitia in orbe regnabit. 
 ne quod malum aduersus populum dei moliatur.

post 
 cuius aduentum congregabuntur iusti ex omni terra peractoque 
 iudicio ciuitas sancta constituetur in medio terrae, in qua ipse 
 conditor deus cum iustis dominantibus commoretur. quam 
 ciuitatem Sibylla designat, cum dicit: 

 
 καὶ πόλιν, ἥν ἐπόθησε θεὸς, ταύτην ἐποίησεν 
 λαμπροτέραν ἄστρων ἠδ\' ἡλίου ἠδὲ σελήνης .

tunc auferentur a mundo tenebrae illae quibus obfundetur 
 atque occaecabitur caelum, et luna claritudinem solis accipiet 
 nec minuetur ulterius, sol autem septies tanto quam nunc est 
 clarior fiet. terra uero aperiet fecunditatem suam et uberrimas 
 fruges sua sponte generabit, rupes montium melle sudabunt, 
 per riuos uina decurrent et flumina lacte inundabunt: 
 mundus denique ipse gaudebit et omnis rerum natura laetabitur 
 erepta et liberata dominio mali et impietatis et sceleris 
 et erroris.

non bestiae per hoc tempus sanguine alentur, non 
 aues praeda, sed quieta et placida erunt omnia. leones et 
 uituli ad praesepe simul stabunt, lupus ouem non rapiet, canis 
 non uenabitur, accipitres et aquilae non nocebunt, infans cum 
 serpentibus ludet.

denique tum fient illa quae poetae aureis 
 temporibus facta esse iam Saturno regnante dixerunt. quorum 
 error hinc ortus est, quod prophetae futurorum pleraque sic 
 proferunt et enuntiant quasi iam peracta. uisiones enim diuino 
 spiritu offerebantur oculis eorum et uidebant illa in conspectu 
 suo quasi fieri ac terminari.

quae uaticinia eorum 
 cum paulatim fama uulgasset, quoniam profani a sacramento 
 ignorabant quatenus dicerentur, conpleta esse iam ueteribus

 

 

 

 
 
 
 saeculis illa omnia putauerunt, quae utique fieri conplerique 
 non poterant homine regnante.

cum uero deletis religionibus 
 impiis et scelere compresso subiecta erit deo terra, 

 
 cedet et ipse mari uector nec nautica pinus 
 mutabit merces, omnis feret omnia tellus. 
 non rastros patietur humus, non uinea falcem; 
 robustus quoque iam tauris iuga soluet arator. 
 

 tunc et 
 
 molli paulatim flauescet campus arista 
 incultisque rubens pendebit sentibus uua 
 et durae quercus sudabunt roscida mella. 
 nec uarios discet mentiri lana colores, 
 ipse sed in pratis aries iam suaue rubenti- 
 murice, iam croceo mutabit uellera luto, 
 sponte sua sandyx pascentis uestiet agnos. 
 ipsae lacte domum referent distenta capellae 
 ubera nec magnos metuent armenta leones. 
 
 quae poeta secundum Cymaeae Sibyllae carmina prolocutus est.

Erythraea uero sic ait: 

 
 οἱ δὲ λύκοι τε καὶ ἄρνες ἐν οὔρεσιν ἄμμιγ\' ἔδονται 
 χόρτον παρδάλιες τ᾽ ἐρίφοις ἄμα βοσκήσονται· 





 

 
 
 

 ἄρκτοι σὺν μόσχοισιν ὁμοῦ καὶ πᾶσι βροτοῖσιν 
 σαρκοβόρος τε λέων φάγεται ἄχυρον παρὰ φάτνῃ, 
 σὺν βρέφεσίν τε δράκοντες ἄμ\' ἀσπίσι κοιμήσονται .

et alio loco de ubertate rerum: 

 
 καὶ τότε δὴ χάρμην μεγάλην θεὸς ἀνδράσι δώσει .
 καὶ γὰρ γῆ καὶ δένδρα καὶ ἄσπετα θρέμματα γαίης 
 δώσουσι καρπὸν τὸν ἀληθινὸν ἀνθρώποισιν 
 οἴνου καὶ μέλιτος γλυκεροῦ λευκοῦ τε γάλακτος 
 καὶ σίτου, ὅπερ ἐστὶ βροτοῖς κάλλιστον ἁπάντων .
 





 

 

 
 
 
 et alia eodem modo:

εὐσεβέων δὲ μόνων ἁγία χθὼν πάντα τάδ᾽ οἴσει, 
 νᾶμα μελισταγέης ἀπὸ πέτρης ἠδ᾽ ἀπὸ πηγῆς 
 καὶ γάλα τ᾽ ἀμβροσίης ῥεύσει πάντεσσι δικαίοις .

uiuent itaque homines tranquillissimam et copiosissimam uitam 
 et regnabunt cum deo pariter, reges gentium uenient a 
 finibus terrae cum donis ac muneribus, ut adorent et honorificent 
 regem magnum, cuius nomen erit praeclarum ac uenerabile 
 uniuersis nationibus quae sub caelo erunt et regibus 
 qui dominabuntur in terra.

Haec sunt quae a prophetis futura dicuntur: quorum 
 testimonia et uerba ponere opus esse non duxi, quoniam esset 
 infinitum nec tantam rerum multitudinem mensura libri caperet 
 tam multis uno spiritu similia dicentibus simulque ne 
 fastidium legentibus fieret, si ex omnibus collecta et translata 
 congererem, praeterea ut ea ipsa quae dicerem non nostris, .

 

 

 

 
 
 
 sed alienis potissimum litteris confirmarem doceremque non \' 
 modo aput nos, uerum etiam aput eos ipsos qui nos insectantur, 
 ueritatem consignatam teneri, quam recusent adgnoscere.

si quis autem diligentius haec uoluerit scire, ex ipso 
 fonte hauriat et plura quam nos in his libris conplexi sumus 
 admirabilia reperiet.

Fortasse quispiam nunc requirat quando ista quae diximus 
 sint futura. iam superius ostendi conpletis annorum sex milibus 
 mutationem istam fieri oportere et iam propinquare 
 summum illum conclusionis extremae diem.

de signis quae 
 praedicta sunt a prophetis licet noscere: praedixerunt enim 
 signa, quibus consummatio temporum et expectanda sit nobis 
 in dies singulos et timenda.

quando tamen conpleatur haec 
 summa, docent ii qui de temporibus scripserunt, colligentes ex 
 litteris sanctis et ex uariis historiis quantus sit numerus annorum 
 ab exordio mundi. qui licet uarient et aliquantum 
 numeri eorum summa dissentiant, omnis tamen expectatio non 
 amplius quam ducentorum uidetur annorum.

etiam res ipsa 
 declarat lapsum ruinamque rerum breui fore, nisi quod incolumi 
 urbe Roma nihil istius uidetur esse metuendum.

at 
 uero cum caput illut orbis occiderit et ῥύμη esse coeperit, 
 quod Sibyllae fore aiunt, quis dubitet uenisse iam finem rebus 
 humanis orbique terrarum?

illa est ciuitas quae adhuc

 

 

 
 
 
 sustentat omnia, precandusque nobis et adorandus est deus 
 caeli, si tamen statuta eius et placita differri possunt, ne citius 
 quam putamus tyrannus ille abominabilis ueniat, qui tantum 
 facinus moliatur ac lumen illut effodiat, cuius interitu mundus 
 ipse lapsurus est.

nunc ad cetera exequenda redeamus quae 
 deinceps secutura sunt.

Diximus paulo ante in principio regni sancti fore ut a 
 deo princeps daemonum uinciatur. sed idem, cum mille anni 
 regni hoc est septem milia coeperint terminari, soluetur denuo 
 et custodia emissus exibit atque omnes gentes quae tunc erunt 
 sub dicione iustorum concitabit, ut inferant bellum sanctae 
 ciuitati. et colligetur ex omni orbe terrae innumerabilis populus 
 nationum et obsidebit et circumdabit ciuitatem.

tum 
 ueniet nouissima ira dei super gentes, et debellabit eas usque 
 ad unum. ac primum concutiet terram quam ualidissime et 
 a motu eius scindentur montes Syriae et subsident ualles in 
 abruptum et muri omnium ciuitatum concident. et statuet 
 deus solem triduo ne occidat et inflammabit eum, et descendet 
 aestus nimius et adustio magna super perduelles et impios 
 populos et imbres sulphuris et grandines lapidum et guttae

 

 

 

 
 
 
 ignis, et liquescent spiritus eorum in calore et corpora conterentur 
 in grandine et ipsi se inuicem gladio ferient: et replebuntur 
 montes cadaueribus et campi operientur ossibus.

populus autem dei tribus illis diebus sub concauis terrae occultabitur, 
 donec ira dei aduersus gentes et extremum indicium 
 terminetur.

tunc exibunt iusti de latebus suis et inuenient 
 omnia cadaueribus atque ossibus tecta. sed et genus 
 omne impiorum radicitus interibit nec erit in hoc mundo ulla 
 iam natio amplius praeter solam gentem dei. tum per annos 
 septem perpetes intactae erunt siluae nec excidetur de montibus 
 lignum, sed arma gentium comburentur, et iam non 
 erit bellum, sed pax ac requies sempiterna.

cum uero conpleti 
 fuerint mille anni, renouabitur mundus a deo et caelum 
 conplicabitur et terra mutabitur. et transformabit deus homines 
 in similitudinem angelorum et erunt candidi sicut nix 
 et uersabuntur semper in conspectu omnipotentis et domino 
 suo sacrificabunt et seruient in aeternum.

eodem tempore 
 fiet secunda illa et publica omnium resurrectio, in qua excitabuntur 
 iniusti ad cruciatus sempiternos. hi sunt qui manu 
 facta coluerunt, qui dominum mundi ac parentem uel nescierunt 
 uel abnegauerunt.

sed et dominus illorum cum ministris 
 suis conprehendetur ad poenamque damnabitur, cum 
 quo pariter omnis turba impiorum pro suis facinoribus in

 

 

 
 
 
 conspectu angelorum atque iustorum perpetuo igni cremabitur in 
 aeternum.

haec est doctrina sanctorum prophetarum, quam 
 Christiani sequimur, haec nostra sapientia, quam isti qui uel 
 fragilia colunt uel inanem philosophiam tuentur, tamquam stultitiam 
 uanitatemque derident, quia nos defendere hanc publice 
 atque adserere non solemus, deo iubente ut quieti ac silentes 
 arcanum eius in abdito atque intra nostram conscientiam teneamus 
 nec aduersus istos ueri profanos, qui non discendi, sed 
 arguendi atque inludendi gratia inclementer deum ac religionem 
 eius inpugnant, pertinaci contentione certemus.

abscondi 
 enim tegique mysterium quam fidelissime oportet, maxime a 
 nobis, qui nomen fidei gerimus.

uerum illi hanc taciturnitatem 
 nostram ueluti malam conscientiam criminantur: unde 
 etiam quasdam exsecrabiles opiniones de pudicis et innocentibus 
 fingunt et libenter iis quae finxerint credunt.

Quoniam decursis propositi operis septem spatiis ad 
 metam peruecti sumus, superest ut exhortemur omnes ad suscipiendam 
 cum uera religione sapientiam, cuius uis et officium 
 in eo uertitur, ut contemptis terrestribus et abiectis erroribus 
 quibus antea tenebamur, fragilibus seruientes et fragilia concupiscentes, 
 ad aeterna caelestis thesauri praemia derigamur: 
 quae ut capere possimus, quam primum omittendae sunt huius 
 praesentis uitae inlicibiles uoluptates, quae animas hominum 
 perniciosa suauitate deleniunt.

quanta felicitas aestimanda : 
 est subtractum his labibus terrae proficisci ad illum aequissimum

 

 
 
 
 iudicem parentemque indulgentissimum, qui pro laboribus requiem, 
 pro morte uitam, pro tenebris claritatem, pro terrenis 
 ac breuibus bonis aeterna et caelestia largiatur: cum qua mercede 
 acerbitates ac miseriae quas perpetimur in hoc mundo 
 facientes opera iustitiae, conferri et coaequari nullo modo possunt

proinde si sapientes, si beati esse uolumus, cogitanda et proponenda 
 sunt nobis non tantum Terentiana illa: 
 
 
 molendum esse usque in pistrino, uapulandum, 
 habendae compedes, 
 
 sed his multo atrociora, carcer catenae tormenta patienda, 
 sustinendi dolores, mors denique ipsa et suscipienda est et 
 ferenda, cum liqueat conscientiae nostrae nec fragilem istam 
 uoluptatem sine poena nec uirtutem sine diuino praemio fore.

uniuersos igitur oportet operam dare, ut uel se quam pnmum 
 ad rectam uiam dirigant uel susceptis operatisque uirtutibus 
 et huius uitae laboribus patienter exactis consolatorem deum 
 habere mereantur.

pater enim noster ac dominus, qui condidit 
 firmauitque caelum, qui solem cum ceteris sideribus induxit, 
 qui libratam magnitudine sua terram uallauit montibus, 
 mari circumdedit amnibusque distinxit et quidquid est in hoc 
 opere mundi conflauit ac perfecit e nihilo, perspectis erroribus

 

 

 
 
 
 hominum ducem misit qui nobis iustitiae uiam panderet.

hunc 
 sequamur omnes, hunc audiamus, huic deuotissime pareamus, 
 quoniam solus, ut ait Lucretius, 
 
 ueridicis hominum purgauit pectora dictis 
 et finem statuit cuppedinis atque timoris 
 exposuitque bonum summum, quo tendimus omnes, 
 quid foret, atque uiam monstrauit, limite paruo 
 qua possemus ad id recto contendere cursu.

nec monstrauit tantum, sed etiam praecessit, ne quis difficultatis 
 gratia iter uirtutis horreret. deseratur si fieri potest uia 
 perditionis et fraudis, in qua mors uoluptatis inlecebris adoperta 
 celatur.

et quanto quisque annis in senectutem uergentibus 
 adpropinquare cernit illum diem quo sit ei ex hac 
 uita demigrandum, cogitet quam purus abscedat, quam innocens 
 ad iudicem ueniat, non ut faciunt quidam caecis mentibus 
 nixi, qui iam deficientibus corporis uiribus in hoc admonentur 
 instantis ultimae necessitatis, ut cupidius et ardentius hauriendis 
 libidinibus intendant.

qua ex uoragine liberet se 
 quisque, dum licet, dum facultas adest, seque ad deum tota 
 mente conuertat, ut illum diem securus expectet, quo praeses

 

 
 
 
 dominusque mundi deus de singulorum factis et cogitationibus 
 iudicabit. quaecumque hic expetuntur, non tantum neglegat, 
 sed et fugiat potioremque animam suam iudicet quam bona\' 
 ista fallacia, quorum incerta et caduca possessio est:

migrant 
 enim cotidie et multo uelocius exeunt quam intrauerant et 
 tamen, si nobis usque ad ultimum liceat istis frui, aliis certe 
 relinquenda sunt. nihil nobiscum ferre possumus nisi uitam 
 bene atque innocenter actam.

ille ad deum copiosus, ille opulentus 
 adueniet, cui adstabunt continentia misericordia patientia 
 caritas fides. haec est hereditas nostra quae nec eripi cuiquam 
 nec transferri ad alterum potest.

ecquis est qui haec bona 
 parare et adquirere sibi uelit? ueniant qui esuriunt, ut caelesti 
 cibo saturati sempiternam famem ponant, ueniant qui sitiunt, 
 ut aquam salutarem de perenni fonte plenissimis faucibus 
 trahant.

hoc cibatu atque potu dei et caeci uidebunt 
 et surdi audient et muti loquentur et clodi ambulabunt et 
 stulti sapient et aegroti ualebunt et mortui reuiuescent.

quisquis 
 enim corruptelas terrae uirtute calcauerit, hunc arbiter 
 ille summus et uerax ad uitam lucemque perpetuam suscitabit.

nemo diuitiis, nemo fascibus, nemo etiam regia potestate confidat: 
 inmortalem ista non faciunt. nam quicumque rationem 
 hominis abiecerit ac praesentia secutus in humum se ipse prostrauerit, 
 tamquam desertor domini et imperatoris et patris 
 sui punietur.

intendamus ergo iustitiae, quae nos inseparabilis 
 comes ad deum sola perducet, et dum spiritus hos

 

 

 
 
 
 regit artus, infatigabilem militiam deo militemus, stationes 
 uigiliasque celebremus, congrediamur cum hoste quem nouimus 
 fortiter, ut uictores ac deuicto aduersario triumphantes 
 praemium uirtutis quod ipse promisit a domino consequamur.