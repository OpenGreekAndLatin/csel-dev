Multas nobis perturbationes in hac uita esse subeundas 
 scriptura diuina frequentibus demonstrat locis multasque suppetere 
 consolationes, quibus animus capax uigoris et recti 
 conscius absorbere debeat quae praesentium incommodorum 
 sunt, spectare ea quae habeant perpetem iocunditatem. praeponderant 
 enim consolationes perturbationibus, quia et praesentium 
 sedationem adferunt et spem futurorum. unde et 
 apostolus Paulus indignae sunt inquit passiones huius 
 temporis ad superuenturam gloriam: indignae utique 
 ad consolationem conparationis, non ad fructum redemptionis.

quae est enim tam praeclara cuiusque uita in terris, ut adaequare 
 illam caelestem gloriam possit ? quid sublimius Paulo, 
 qui tantum periculorum subiit, tantum doloris atque infirmitatum 
 absorbuit? in iis quas pro Christi nomine subiit passionibus 
 cottidie, ut ipse dicit, moriebatur et nihil indignum 
 perpeti se in hoc tempore pro tantae gloriae spe atque 
 expectatione censebat. Helias famem insidias mortisque terrores, 

 

 

 
 
 
 laborum acerba tolerauit: et tamen solus ille igneis curribus, 
 equis igneis de caelo deductus ad terras et de terris reuectus 
 ad caelum omne meritum militiae huius abscondit atque ultra 
 humana omnia gratiam pii ascensoris euexit. nam de Petro 
 quid loquar? qui crucem suam futura remuneratione indignam 
 arbitratus inuerso suspendi poposcit uestigio, ut aliquid passioni 
 suae adderet, cuius aceruare ipse sibi supplicia nec 
 timeret.

unde non inmerito sanctus Dauid ad illam gloriam 
 cum in cetero opere tum maxime in quadragensimo primo 
 psalmo se festinare testatus est dicens: quando ueniam et 
 parebo ante faciem dei? in quo psalmo et perturbationes 
 humanae fragilitatis et consolationes a domino euidenter 
 expressit. in quo etiam interpellat pro nobis deum, quod 
 oblitus operis sui, oblitus conlatae in hominem liberalitatis et 
 gratiae quem tuendum atque ornandum susceperat dereliquerit 
 et infirmum ac naufragum diuersis infirmitatibus reiecerit 
 adterendum. quod idem ante ipsum fecerat sanctus Iob, sed 
 iste moralius, ille uehementius. utriusque igitur interpellationes 
 considerare cordi est, quod in his uitae humanae 
 forma exprimitur, causa agitur, praerogatiua formatur. suo 
 igitur ordine spectandae nobis sunt.

Amissis itaque Iob liberis atque omnibus suis praeter 
 uxorem, quae sola ei ad temptationem fuerat seruata, perfusus 
 etiam ulcere graui, cum uideret amicos suos non ad conso- 
 landum uenisse, sed exaggerandum et aceruandum dolorem,

 

 
 
 
 aduertit a domino datam in se aduersario temptandi sui 
 potestatem. et quamuis sagittas domini in corpore suo esse 
 sentiret, quibus se conpungi diceret, tamen quasi bonus 
 athleta, qui dolori non cederet nec dura certaminis recusaret, 
 addidit: incipiens dominus uulneret, in fine autem 
 non me perimat. quae enim mea uirtus, quia
 
 sustineo, aut quod meum tempus, ut sufferat 
 anima mea? numquid fortitudo lapidum fortitudo 
 mea aut carnes meae sunt aereae? aut non in ipso 
 confidebam? adiutorium autem a me recessit, 
 uisitatio autem eius despexit me.

nonne temptamentum 
 est uita hominis in terra et sicut mercennarii 
 cottidiani uita eius aut sicut famulus timens 
 dominum suum, qui se sub umbra optegat, aut 
 sicut mercennarius expectans mercedem suam? 
 sic et ego expectaui menses uacuos, noctes autem 
 dolorum datae suntmihi. siquiescam, dico: quando 
 dies? si surgam, iterum: quando uesper? plenus 
 sum doloribus a uespere usque mane. fermentatur 
 mihi corpus in putredine uermium, liquefacio 
 autem glaebas terrae saniem radens ulcerum. uita 
 autem mea leuior est fabula, in spe uacua perit. 
 dicam: consolabitur me lectus meus. terres me in 
 somniis et in uisionibus me percellis.

Quam misera hominis condicio, quae quasi mercennana 
 aliis laborat, sibi indiget et nisi aliena misericordia sustentare 
 se nequit! cottidie sub formidine, sub timore grauem tolerans 
 seruitutem et, ne deprehendatur a domino, erratica atque 
 fugitiua sub umbra quadam saeculi huius putat se posse

 

 
 
 
 delitiscere. considera illum, de quo ait in Ecclesiastico Sirach: 
 omnis homo transgrediens in lecto suo, contemnens 
 et dicens in anima sua: quis me uidet? 
 tenebrae circumdant me et parietes. quem uereor? 
 nonne tibi uidetur iste uere esse mercennarius, qui ..... 
 prodegerit ut ille adulescens in euangelio, qui legitur acceptae 
 a patre substantiae portionem ..... et egens atque inops, 
 quo famem leuaret, pascere greges coepit alienos, ut mercede 
 sumptum exerceret suum? sed ille tamen aliquando conuersus, 
 quia reuertit ad patrem et peccata sua non repressit, sed 
 prodidit: hic autem qui se existimat ab eo qui omnia uideat 
 non uideri et tenebris putat commissa sua posse celari 
 umbram praetendit, sed frustra latere se credit, cum oculus 
 domini lucidior sole occulta omnia deprehendat, tenebrosa 
 inluminet et intimi cordis penetret conscientiam atque in alta 
 et profunda descendat. uanus ergo qui putat tenebris esse 
 . se tutum, cum lucem uitare non possit, quae lucet in tenebris 
 et tenebrae eam non conprehendunt. quasi fugitiuus itaque et 
 malus mercennarius deprehenditur et antequam se occultet 
 agnoscitur, quia domino omnia antequam quaerat cognita sunt 
 non solum quae facta, sed etiam quae futura.

perit igitur in 
 uacua spe qui putat quod suum crimen abscondat: fabula est 
 ista, non ueritas. denique fabula peccantium odiosa,

 

 
 
 
 non habens fructum, sed gemitum. narratio enim fatui 
 sarcina in uia. quid enim est aliud peccatum nisi sarcina, 
 quod huius saeculi onerat uiatorem graui depressum fasce 
 delicti ? qui si nollet oneri subiacere, debuit audire dicentem: 
 uenite ad me omnes qui laboratis et onerati estis, 
 et ego uos reficiam.

Quid autem aerumnosius, cum ipse lectus communem ad 
 quietem datus graue uulnus infligat? tunc enim solemus quae 
 fecimus recordari, et factorum suorum stimulis conpungitur 
 interior conscientia. unde et scriptura ait his: quae dicitis in 
 cordibus uestris et in cubilibus uestris conpungimini? 
 remedium quidem debiti, sed tamen conscientiam 
 uulnerauit. sed esto ut aliquando fessis somnus obrepat, 
 terremur insomniis, exagitamur uisionibus, ut iam non requies 
 ista, sed poena sit. ita enim abeunt diuitiae saeculi uelut 
 somnium exurgentis. sun*exit aliqui istius corporis somno, et 
 nihil possedit idque ipsum quod se credebat habere amisit.

constituite mihi nunc diuitem illum, qui cotidiana lucra et 
 quaestus uarios congerebat et exagitabatur cupiditatibus suis, 
 subito resipiscentem considerantemque secum quia non cum 
 morietur, accipiet omnia, neque simul descendet 
 cum eo gloria domus eius et quod ea quae possidet m 
 hac uita habeant aliquid uoluptatis, non etiam in futurum,

 

 
 
 
 aperientem oculos ad caelestia. nonne tibi uidetur sicut qui 
 in somnis bibebat bibisse et sicut qui in somnis epulabatur 
 epulatus, aperuisse autem oculos et cognouisse quod anima 
 eius inane sperauit et adhuc esuriat et adhuc sitiat, quia 
 modum non habet auaritia nec rapiendo expletur, sed incitatur 
 hoc egentior, quo plura quaesiuerit? et hic ergo surrexit, et 
 uanum est somnium.

Sed iterum ipsum audiamus dicentem. incumbebant illi 
 amici, qui ad consolandum uenerant, et quasi inimici amaris 
 eum perurguebant sermonibus. unum enim solacii genus est 
 in aerumna et amaritudine constitutis culpa uacare, ut ea 
 quae perpetiuntur aduersa non pro delicti pretio sustinere 
 uideantur. hoc quoque uiro sancto adimere gestiebant, ut 
 uideretur ipse suae auctor aerumnae, qui peccatis grauibus 
 domini contraxisset offensam et pro impietatibus suis illa 
 toleraret, describentes impiorum supplicia, qui uitia sererent 
 et meterent sibi dolores, quod mandato perirent dei et spiritu 
 irae ipsius interirent, qui insufflaret domos luteas inhabitantibus 
 et arescerent, cogitationes destitueret uersutorum, os 
 obstrueret iniusti. quae uera quidem de domini potestate, sed 
 non conuenientia tanti uiri meritis adserebant. his ergo 
 respondit: in ueritate noui quia ita est.

quomodo 
 enim iustus mortalis apud dominum? si enim 
 uoluerit iudicio contendere cum eo, non audiet 
 illum, ut non ad unum uerbum eius mille sermonibus 
 contradicat. sapiens est enim intellectu et

 

 
 
 
 fortis et magnus. quis tam durus, ut in conspectu 
 eius possit subsistere? qui facit montes inueterescere, 
 et nesciunt, et euertit eos iracundia: qui 
 commouet orbem terrarum a fundamentis, et 
 columnae eius mouentur: qui dicit soli, et non 
 oritur, aduersus sidera autem consignat: qui 
 extendit caelum solus et ambulat sicut in pauimento 
 supra mare: qui facit uirgilias et uesperum 
 et septentrionem et austri ministerium: qui facit 
 magna et inuestigabilia, gloriosa et inmensa, 
 quorum non est numerus. si praeterierit me, non 
 uidebo et si praetergressus me fuerit, nec sic sciam. 
 quanto uehementiore tuba iste increpuit de domini potestate? 
 sed in ea iustorum auxilium, non ruina est. denique uidetur 
 exprimi potentia, sed magis redemptionis nostrae mysteria 
 declarantur.

Qui sunt enim montes quos inueterescere fecit nisi Moyses, 
 Aaron, Iesus Naue, Gedeon, prophetae, omnes libri ueteris 
 testamenti? uenit Iesus dominus: nouum detulit testamentum, 
 et illud quod erat uetus factum est. innouatus est Christianus, 
 inueterauit Iudaeus: renouata est gratia, inueterauit littera. 
 euertit montes et conuertit. euertit enim et subruit intellectum 
 secundum litteram et statuit intellegentiam spiritalem. intellectus 
 ergo legis ille carnalis euanuit: facta est spiritalis. 
 unde apostolus ait: scimus autem quia lex spiritalis 
 est, ego autem carnalis sum. 
 
 sed et ipse qui carnalis 
 erat factus est spiritalis, sicut ipse asseruit dicens: puto

 

 
 
 
 enim et ego spiritum dei habeo. hos ergo montes 
 inueterauit Iesus, et Iudaei nesciunt. si enim cognouissent, 
 numquam dominum maiestatis crucifixissent, numquam Iudaica 
 adhuc deliramenta sequerentur. ipsi sunt ergo qui nesciunt. 
 unde et in euangelio dicit dominus Iesus: dimitte illis, 
 pater, quia nesciunt quid faciunt.

sed non excusantur, 
 quia nesciunt, cum scire nolint quod debuerunt cognoscere. 
 certe non illis inuidemus, domini si sententiam sequantur: 
 sententia enim superiora solet absoluere, non futura. sed nec 
 ille inmunis a scelere qui crucifixit suae auctorem salutis et 
 postea ueniam non poposcit. esto ut ante ignorauerit quem 
 persequebatur: in cruce tamen positum debuit recognoscere 
 uniuersorum esse dominum elementorum, sub quo omnia 
 elementa tremuerunt, caelum obscuratum est, sol refugit, terra 
 dissiluit, defunctorum sepulchra patuerunt, mortui uiuentium 
 recepere consortia. unde et centurio dixit: uere filius dei 
 erat iste. centurio agnoscit alienum, Leuita non recognoscit 
 suum: gentilis ueneratur, Hebraeus abiurat. non inmerito ergo 
 columnae orbis terrarum motae sunt, quando non crediderunt 
 principes sacerdotum: sed motae sunt ueteres, ut nouae 
 confirmarentur, sicut ipse dignatus est dicere: ego confirmaui 
 columnas eius. audi quas columnas confirmauerit: 
 Petrus et Iacobus et Iohannes. qui uidebantur 
 columnae esse, dextras dederunt mihi et Barnabae 
 communionis.

Quomodo ergo excusant nescisse se, quorum alii uiderunt, 
 alii cognouerunt solem non expleto diei curriculo recepisse se 
 et rursus ante peractum spatium noctis egressum noctem in

 

 
 
 
 die fecisse, in nocte diem. utique intellegere debuerunt quia 
 sol iussus se recepit et iussus exiuit. praescripserat enim 
 dominus quia tribus diebus futurus erat in corde terrae et 
 tribus noctibus: didicit hoc sol, seruabat praeceptum. dubitabat 
 ergo dicens: quid facio? orior et dies est, occido et nox 
 est. si cursum meum seruauero, demorabor mundi salutem. 
 festinemus ad redemptionem etiam nostram: festinare debeo 
 etiam ipse ad nouam uitam; erit enim beneficio crucis, qua 
 uniuersa renouantur, et sol nouus et caelum nouum. festino 
 ergo ut illum possim uidere solem iustitiae inluminantem 
 animas uniuersorum. sed quid faciam ? ipse uult post triduum 
 fieri resurrectionem. inueni quid faciam, ut et moras non 
 faciam et numerum dierum custodiam. non faciam integrum 
 diem et integram noctem. adbreuiabo horas, ut tribus quidem 
 diebus et noctibus sit inter mortuos dominus Iesus, citius 
 tamen quam trium dierum et noctium interualla patiuntur 
 resurgat a mortuis. adbreuiabo igitur horas, ubi ascenderit 
 crucem. a sexta hora statim fiat nox, ne uideam domini 
 passionem, sed fugiam parricidalis persecutionis spectaculum. 
 occidam et erit nox horarum trium, egrediar et innouabo 
 diem, ut sit horarum trium: percursus est primus dies, 
 sequetur nox secunda spatio suo, sequetur similiter dies: 
 incipiet nox tertia, resurget dominus in nocte, et erit dies in 
 lumine resurgentis, ut compleatur illud: et nox tamquam

 

 
 
 
 dies inluminabitur. hic est ille dies magnus. quem 
 Abraham uidit et gauisus est, de quo et Dauid dixit: hic 
 est dies, quem fecit dominus; exultemus et laetemur 
 in eo, cui non ministerio laboris, sed fructu exultationis 
 interero.

I Ipse ergo dominus diem ducet, et ante mundi consummationem 
 mundi uidebitur lumen, quod inluminat omnem hominem 
 uenientem in hunc mundum. ipse est dominus qui signat et 
 numerat multitudinem stellarum: ipse est qui caelum solus 
 extendit, qui ambulauit tamquam in pauimento super mare, 
 quando Petrus eum uidit ambulantem et dixit: domine. 
 iube me ad te uenire super aquas. et iussit dominus, 
 sed ille titubauit et nisi porrexisset ei dexteram dominus, 
 demersus fluctibus occidisset. titubauit caro, saluauit dextera. 
 et ait illi: modicae fidei, quare dubitasti? fides ergo 
 ambulauit in apostolo, non caro. denique fides titubauit, et 
 caro coeperat sentire naufragium. quod non inpropiie dictum 
 est, quia caro nauis est animae, sicut scriptum est: qui 
 descendunt mare in nauibus et alibi: ibi dolores 
 sicut parturientis. in spiritu uehementi conteres 
 naues Tharsis. animae enim nostrae cum uerbum parturiunt, 
 edunt dolores: quae autem peperit iam non meminit tristitiae 
 propter gaudium, quia natus est illi homo, qui mundum 
 redemit. naues ergo Tharsis, id est intellegibiles, quae 

 

 
 
 
 Solomoni aurum ferebant atque argentum, id est corpora 
 nostra, quae habent thensaurum in uasis fictilibus, ut apostolus 
 dixit, uel quod etiam hic partus dubio conteruntur, iuxta 
 quod dictum est: uae praegnantibus et nutrientibus! 
 — nam cum anima quatitur, caro fluctuat — uel spiritu 
 uehementi exagitabuntur infuso, cum expleto tempore fuerit 
 resurgendum, secundum quod scriptum est: ueni, spiritus, 
 et insuffla in mortuos istos, et uiuent. unde et ipse 
 Iob in posterioribus dicit: noui enim quia aeternus et 
 potens est qui soluturus est me in terra resuscitare 
 meam pellem, quae portauit. conteruntur autem, quia 
 in iudicium resuscitantur. est autem bona contritio; cor 
 enim contritum et humiliatum deus non spernit 
 et alibi: sana contritiones eius. sed et ad Iosaphat 
 dictum est: contritae sunt ire in Tharsis, eo 
 quod se sacrilego miscuisset. utrumque igitur contritio significat, 
 quia utrumque est in die iudicii, quando omnes qui 
 in monumentis sunt audient uocem fili dei et 
 procedent, qui bona fecerunt m resurrectionem 
 uitae, qui male egerunt in resurrectionem iudicii. 
 quod etiam Dauid propheta significat dicens: ibi dolores 
 parturientis. sicut audiuimus, ita et uidimus in 
 ciuitate domini uirtutum, in ciuitate dei nostri. 
 namque et dolorem futurum et laetitiam conprehendit, dolorem 
 de iudicio, de absolutione laetitiam.

Sed ad propositae nobis interpellationis seriem reuertamur. 
 
 multas inquit contritiones fecit mihi. respirare me 
 non sinit, impleuit me amaritudine; et quia uirtute 
 est potens, nemo potest iudicio eius resistere. si 
 iustus sum corde, lingua mea errat. magnum et 
 potentem disperdit ira. improbi in morte graui, 
 iusti autem inridentur; dati sunt enim in manus 
 impii. uide singula. potentibus ira sua est grauis, improbis 
 nequitia. iustis condicionis infirmitas. ita nihil periculo uacat. 
 fortitudo et magnitudo uiri sua potestate decipitur, improbitas 
 adflictatur, uirtus ridetur. ille, quia plus potest, labitur, iste, 
 quia nihil potest, adfligitur. condicionis est uitium, quia uita 
 nostra leuior est cursore; transiuit, et nihil uidit. 
 tamquam nauis uestigium aut aquilae uolantis 
 quaerentis escam, ita praeterit et uita hominis. quod 
 loquimur, obliuiscimur, nec ullum transitus nostri insigne 
 deprehenditur nisi quod sit plenum maeroris et gemitus. 
 concutior inquit omnibus membris. utinam sit mediator 
 noster et arguens et diiudicans inter utrumque 
 nostrum.

dicam domino: quare sic me iudicas? 
 an bonum tibi est ut ego iniustus sim, quia reppulisti 
 opera manuum tuaum et consilio impoiorum 
 intendisti? numquid sicut mortalis uidet, sic 
 uideas? aut uita tua sicut hominis aut anni tui 
 sicut uiri, quia exquisisti iniquitates meas et 
 peccata mea inuestigasti? nosti enim quia impie 
 non gessi; sed quia est qui de manibus tuis eruat?

 

 
 
 
 magna fides, magna auctoritas conscientiae deum testem suae 
 mentis arcessere. quod condicionis est non negat, quod impietatis 
 repellit, quod infirmitatis fatetur. peccasse condicionis 
 est, quia nemo inmunis est lapsus: impie agere non condicionis, 
 sed perfidiae et nequissimae mentis uenenum est. non 
 agnoscit hoc iustus, sed absolutio hominis in dei miseratione, 
 non hominis potestate est.

manus tuae inquit plasmauerunt 
 me: postea conuertisti et perculisti me. 
 memento quia lutum me fecisti et in terram me 
 resolues. numquid non ut lac me mulsisti, confecisti 
 me sicut caseum? corium et carnem me 
 induisti, ossibus et neruis me inseruisti: uitam 
 autem et misericordiam posuisti in me, et uisitatio 
 tua protexit spiritum meum. quanta deploratio sancti 
 uiri pro communi infirmitate, quanta conuentionis auctoritas, 
 quod deus hominem manibus suis fecerit? excusatur culpa 
 infirmitatis optentu, commendatur gratia priuilegio operationis 
 aeternae et protectionis dignatione caelestis. de quo loco 
 etiam Dauid pulcherrime locutus est dicens: quid est homo 
 quod memor es eius, aut filius hominis nisi quia 
 uisitas eum?

Haec inquit habens in te noui quia omnia potes, 
 inpossibile autem tibi nihil. 
 
 si enim peccauero, 
 custodies me, ab iniquitate autem inmaculatum 
 me non fecisti. si impius fuero, uae mihi! si sim 
 iustus, non possum me erigere; plenus enim sum

 

 
 
 
 confusionis. inuestigor sicut leo ad necem. uide 
 tria: si peccauero, inquit custodies m e : et ideo, o homo, 
 fatere peccatum, ut ueniam consequaris. dic iniquitates 
 tuas, ut iustificeris. quid erubescis fateri eas, in quibus 
 natus es? negantis, non fatentis est crimen negare quod 
 natus sis. quod accepisti utinam serues. cur putes te habere 
 quod non acceperis? ergo peccator fateatur, impius ingemiscat, 
 iustus non se erigat et extollat, ne per arrogantiam fructum 
 iustitiae amittat.

et pulchre ait: si lustus sum, me non 
 possum erigere; plenus enim sum confusionis. 
 iustus enim aduertit magis fragilitatem suam quam in .... 
 sapiens agnoscit, non agnoscit insipiens. denique lapsibus 
 suis sapiens conpungitur, insipiens delectatur: iustus 
 accusator est sui, iniustus adsertor; iustus praeuenire 
 uult accusatorem confessione peccati, iniustus peccatum suum 
 occultare desiderat. ille in principio sermonis occurrit, ut 
 prodat errorem, iste multiloquio sermonis sui somnum accusationis 
 inuoluit, ne prodat errorem.

Iterum adiciens dicit: quare adscripsisti aduersum 
 me mala et adposuisti mihi adulescentiae peccata? 
 pulchre id aetatis arripuit ad querellam, quae magis ad 
 uitium lubrica esse consueuit. habet enim pueritia innocentiam, 
 senectus prudentiam, ipsa uicina adulescentiae iuuentas bonae

 

 
 
 
 existimationis intuitum et uerecundiam delinquendi: adulescentia 
 sola est inualida uiribus, infirma consiliis, uitio calens, 
 fastidiosa monitoribus, inlecebrosa deliciis. in tanto igitur et 
 tam confragoso et procelloso mundi istius turbine, cur tam 
 crebra naufragia inprouidae adscribuntur aetati ? unde praeclare 
 Dauid totius temporis eius ueniam sibi a domino 
 postulauit dicens: delictum iuuentutis meae et ignorantiae 
 ne memineris, quia tunc maxime calor corporis 
 feruet et aestu sanguinis uaporantis ignescit.

Sed iterum ipsum audiamus. mortalis inquit filius 
 mulieris breuis uitae est et plenus iracundiae, 
 qui sicut flos floruit et cecidit, discedit autem 
 ut umbra et non resistit. nonne et ab hoc ratio 
 quaeritur, et hunc fecisti intrare in iudicium sub 
 conspectu tuo? quis autem mundus est a sorde ? 
 sed nemo, etiam si unius diei sit uita eius super 634 
 terram. uere miserabilis condicio, ut peccati sui, quod 
 uitare non possit, rationem praestare cogatur, iudicium intrare, 
 in conspectum subire domini omnipotentis conpellitur, edere 
 causas gestorum suorum, quae tot uitae suae aetatibus percurrerit, 
 cum mundus a peccato quiuis esse non possit, ut ab 
 ipsis incunabulis prius obrepat infantiae culpa quam sit 
 ullus sensus erroris. quamque illud miserabile, ut breuis sit 
 uita eius, dulcis inlecebra, multiplex aerumna, iracundia 
 cottidiana. itaque in exigua delectatione amaritudo perpetua 
 est.

est inquit arbori spes; si enim fuerit excisa, 
 uiridescet et, si in petra mortuus ramus eius

 

 

 

 
 
 
 fuerit, ab odore aquae florebit, faciet autem messem 
 sicut nouella. uir autem defunctus abiit, 
 cadens autem otalis homo non ultra est. tempore 
 autem fluctuat mare. spectauimus prophetici sermonis 
 <seriem> ex duobus inferioribus elementis, terra ac mari. 
 quae omni iniuriae crebrisque tempestatibus subiacent. quam 
 ualidum argumentum nostrae expressit aerumnae! terrena, 
 inquit, uirgulta nemorosaque arborum, etiam cum fuerint 
 mortua, in usus uitales resurgunt. mare quoque ipsum 
 temporum solet uicibus fluctuare. at uero caro nostra semper 
 exaestuat sibique ipsa tempestas est nec umquam a motibus 
 procellarum miserandisque naufragiis feriatur.

24 Cum autem dormierit, non resurget usque dum 
 caelum non adsuatur. quod uidetur declarare, donec 
 caelum nouetur; erit enim caelum nouum et terra noua, 
 sicut scriptum est. quod enim adsuitur uetus est, quod uetus 
 est mutabitur. denique audi dicentem: initio terram tu 
 fundasti, domine, et opera manuum tuarum sunt 
 caeli. ipsi peribunt, tu autem permanes, et omnes 
 sicut uestimentum ueterescent, et sicut opertorium 
 mutabis eos et mutabuntur. possumus etiam 
 illud adtexere, quoniam quod uetus est adsuitur, quod nouum 
 cogitur. a diebus autem Iohannis Baptistae regnum 
 caelorum cogitur, et cogentes diripiunt illud. 
 adsuebat ergo illud synagoga in paucis, ecclesia cogit in

 

 
 
 
 milibus, uel quia nunc adsui caelum uidetur nebulis et 
 caligine nocturnisque tenebris et croceo diei surgentis rubore 
 diuersa ac discolora specie saepe contextum — tunc autem nox 
 non erit amplius et non indigebunt luce lucernae 
 et lumine solis. quia dominus inluminabit super 
 eos, sicut dixit Iohannes — uel quia nae his qui adsuunt 
 ceruicalia ad euertendas animas populi.

deploranti 
 prophetae miseriam nostrae fragilitatis, quae et in hac uita 
 requiem non haberet et uniuersa subito incursu mortis amitteret, 
 spiritus sanctus infudit tamdiu non resurrecturos homines, 
 donec ueniret qui non adsueret uetera nouis nec uestimentum 
 nouum conmitteret in uestimentum uetus, sed omnia faceret 
 noua, sicut ipse dixit: ecce faciam noua. ipse est enim 
 resurrectio, primogenitus ex mortuis, in quo omnes quidem 
 praerogatiuam futurae resurrectionis accepimus : solus tamen 
 adhuc resurrectione perpetua resurrecxit.

Audito igitur quid locutus esset in eo deus et cognito per 
 spiritum sanctum quod filius dei non solum ueniret in terras, 
 sed etiam descensurus esset ad inferos, ut mortuos resuscitaret 
 — quod tunc quidem factum est ad testimonium praesentium 
 et exemplum futurorum — conuersus ad dominum 
 ait: utinam in inferno me conseruares, absconderes 
 autem me, donec desinat ira tua et statuas mihi 
 tempus, in quo memoriam mei facias. si enim mortuus 
 fuerit homo, uiuet consummans dies uitae ipsius.

 

 

 
 
 
 sustinebo donec iterum fiam. deinde uocabis me, ego 
 autem te obaudiam, opera uero manuum tuarum ne 
 despicias. numerasti autem meas adinuentiones, nec 
 praeteribit te quicquam ex peccatis meis. signasti 
 autem iniquitates meas in sacculo et notasti, si quid 
 inscius praeteriui. quam suauis locus, qui nos de resurrectione 
 confirmat et quam uidetur uoci dominicae, quae 
 legitur in euangelio, conuenire, ubi ait: tunc incipient 
 dicere montibus: cadite super nos, et collibus: operite 
 nos. erit enim in consummatione saeculi ira domini. recte 
 ergo sanctus in iudicium mauult resurgere quam in tempus 
 diuinae iracundiae, quae terribilis etiam innocentibus est.

simul etiam illud prophetare intellegitur dicendo: statues 
 mihi tempus, in quo memoriam mei facias, quod in 
 passione domini resuscitandus foret, sicut in fine libri istius 
 demonstratur, nec tamen deplorare desinit et quo magis 
 intellegit sibi resurrectionem esse propositam, uitam hanc 
 fugere desiderat, uidens se in manus traditum aduersariorum, 
 proiectum se in potestatem impiorum, cui etiam amici in 
 inimicos conuersi sint, qui cum debuerint consolari, ruinam 
 supra ruinam inferant. memor tamen conscientiae suae purae 
 et mundae orationis ait: terra non cooperias in sanguine 
 carnis meae, ut oratio eius sicut incensum dirigatur ad 
 dominum, non in terra deuersetur. sancti enim oratio nubes 
 penetrat. peccatoris orationem, sicut a deo Cain dictum est 
 parricidae, aperiens os suum terra in sanguine carnis abscondit. 

 

 
 
 
 maledictus inquit a terra, quae aperuit os suum accipere 
 sanguinem fratris tui de manu tua, quoniam 
 operaberis terram.

Flebiliter itaque sanctus deplorat uitae istius tempora. 
 pereo inquit et spiritu circumferor, oro autem sepul-636 
 turam et non inpetro. precor laborans. et quid faciam? 
 dies mei transierunt in horrore, dirupti sunt articuli 
 cordis mei. nec tamen usquam derogat iudicio dei; scit 
 enim profundam esse altitudinem sapientiae et scientiae dei 
 et inscrutabilia iudicia eius atque inuestigabiles uias eius.

non calcauerunt inquit eas filii glorificantium, nec 
 transiuit per eas leo. quis enim potuit uias eius conprehendere, 
 quis abdite occulta penetrauit? unde inquit inuenta 
 est sapientia aut quis locus disciplinae? nescit mortalis 
 homo uiam eius, nec inuenta est in hominibus. 
 abyssus dixit: non est in me, et mare dixit: non est 
 mecum. non tibi licet scire, o homo, alta sapientiae; ideo 
 tibi scriptum est: noli altum sapere, sed time. quid 
 curiose cupis inuestigare quod tibi scire non expedit nec 
 cognoscere datur? Paulus audiuit aliqua secreta sapientiae, 
 quae prohibitus est aliis intimare, et ideo raptus est in 
 paradisum, raptus usque ad tertium caelum, ut audiret ea 
 quae positus in terris audire non poterat. si quae audiuit 
 homo, non licuit ei loqui, quemadmodum quod non audiuit 
 inquirit? imperatoris tibi huius in terris non licet scire

 

 
 
 
 consilia, et uis scire diuina? non licet tibi curiosius inuestigare 
 quae in terris geruntur, et curiosius requiris quid supra 
 caelum agatur? cur tu disputas unde nata sit sapientia? 
 nescit homo uiam eius, nec in hominibus inuenta est perfecta 
 sapientia. non in Moyse, non in Aaron, non in Iesu Naue 
 luit, non in ipso Dauid qui ait: incerta at occulta 
 sapientiae tuae manifestasti mihi, quia ipse dixit in 
 posterioribus: uelut iumentum factus sum apud te. 
 supra te est scire, o homo; altitudinem sapientiae, satis est 
 tibi ut credas. si enim non credideritis, inquit nec intellegetis. 
 abyssum scire non potes, abyssum non potes conprehendere, 
 quomodo altitudinem sapientiae conprehendes ? 
 abyssus dixit: non est in me, et tu potes dicere quia in te 
 est sapientia?

Abyssus ergo dixit: non est in me, quia ipse dominus 
 dixit: non derelinques animam meam in infernum. et 
 apostolus dixit: quis descendit in abyssum? hoc est 
 Christum ex mortuis deducere. ergo si interrogatur 
 abyssus: ubi est sapientia? respondet: non est in me, quia 
 resurrexit. si interrogatur mare: ubi est sapientia ? dicit: 
 non est mecum, quia calcauit me nec fluctus mei eam 
 turbare potuerunt. et tu ergo in hoc saeculi istius positus 
 freto noli perfectam illam dei sapientiam in hoc mundo quaerere, 
 quia mundus eam non cognouit. sed si uis eam inuenire, 
 calca fluctus istius mundi, sicut calcauit Petrus, et ambula 
 super aquas istius saeculi. porriget tibi dexteram sapientia,

 

 
 
 
 sicut porrexit et Petro, quia nemo fuit quem non saeculi istius 
 unda turbauerit. turbauit et Abraham, turbauit et Moysen, 
 turbauit et Petrum. Moyses per mare transiuit et per mare 
 peditem duxit exercitum, sed ante ipse turbatus est. Petrus 
 super aquas calcauit, sed mersus fuerat corpore, quia infirmioris 
 fidei uestigio claudicauit. ergo noli sapientiam in mari quaerere, 
 quia non dixit cum mari se futurum dominus Iesus, sed cum 
 apostolis suis, ut aliqua, eum ex parte cognoscerent, quibus 
 ait: ecce ego uobiscum sum usque ad consummationem 
 mundi. beati cum quibus est: utinam et nobiscum sit, sed 
 nobiscum mare est. Petrus cum Christo, quia et ipse calcauit 
 mare: nobis aurum cordi atque argentum est. sapientia autem 
 supra aurum, non in auro est. ideo qui sapientiam habere 
 cupiebat argentum inquit et aurum non habeo, sed 
 quod habeo do tibi. in nomine Iesu Christi Nazaraei 
 surge et ambula. quia aurum non habebat, in nomine Christi 
 habebat operationis piae gratiam. ideo et tibi dicitur: attrahe 
 sapientiam in interiora. latuit inquit omnem 
 hominem, et a uolatilibus caeli abscondita erat. nec 
 homines sciebant ubi erat nec angeli, quia ipsi sunt aues 
 caeli, de quibus dictum est: et uidi angelum uolantem 
 per caelum.

Nemo potuit nosse sapientiam, quia nemo nouit filium 
 nisi pater et nemo nouit patrem nisi filius et cui 
 uoluerit filius reuelare. ipse ergo reuelauit Iohanni, cum

 

 
 
 
 quo esset sapientia, et ideo dixit ille non quod suum erat, 
 sed quod sapientia infudit ei: in principio erat uerbum 
 et uerbum erat aput deum. nescit sapientiam interitus, 
 nescit malitia. interitus enim eam tenere non potuit, quae 
 dixit: ubi est, mors, uictoria tua? ubi est, mors, 
 aculeus tuus? nescit eam malitia, quia dixit: quaerent 
 me mali et non inuenient. possunt dicere: audiuimus 
 gloriam eius. solus est deus, qui nouit eam. quia deus 
 inquit bene constituit uiam eius, ipse nouit locum 
 eius. quod sit receptaculum sapientiae audi discipulum eius 
 dicentem: unigenitus filius, qui est in sinu patris, 
 ipse enarrauit. agnouit enim patrem filius, quia ipse ait: 
 sicut agnoscit me pater, et ego agnosco patrem. aequa 
 mensura est cognitionis, ubi unitas potestatis est. pater ergo, 
 qui omnia nouit, uentorum libram, aquarum mensuram, ipse 
 uidit sapientiam et enarrauit eam per prophetas suos, quia 
 pater enarrauit sapientiam et inuestigauit eam, sicut et filius 
 patrem enarrauit, quem nihil praeterit, et dixit:s o homo, quid uis 
 profunda scire sapientiae, quae supra uos sunt? timere deum 
 sapientia est, abstinere autem a malis disciplina est.

Superior nobis disputatio fuit de interpellatione sanctorum, 
 quod fragilis et inbecilla condicio humana, quae nusquam sui 
 habeat firmitatem nisi in protectione caelesti: hodie nobis ea 
 sumenda est, quod uulgus hominum, plerique etiam prudentium 
 ualde mouentur, cum uident iniustos affluere rebus 
 secundis, iustos autem frequenter adflictari in hoc saeculo. et 
 uere lubricus hic locus, in quo etiam sancti uix potuerunt 
 uerae opinionis tenere uestigium. denique turbatus est et 
 ipse Dauid, qui in superioribus dixerat: occulta sapientiae 
 tuae manifestasti mihi. uerum tamen confirmauit se ipse 
 postea et perfectae rationis uiam innestig-auit. lob quoque 
 sanctus cum tribus illis ueteribus amicis, qui ad consolandum 
 uenerant, de ea opinione in sermone luctatus est. utriusque 
 igitur disputationes in medium proferamus. digni sunt enim, 
 qui nobis magisterium uiuendi adferant, quandoquidem in 
 aduersis positi plus deo placere meruerunt. audiamus igitur 
 utrumque suo ordine.

increpuerant uehementer sanctum Iob 
 Eliphas Themanorum rex et Baldad Saucheorum tyrannus et 
 Sophar Minaeorum rex, eo quod propter peccata sua tantum 
 supplicii sustineret. infirmo etenim ingenio non aduertebant 
 quod dominus eum temptandum dedisset, ut athleta Christi 
 temptationibus eruditus maiore ad coronam gloria perueniret.

 

 
 
 
 non uidentes itaque tantum sapientiae sacramentum angusti 
 cordis timore, ne uiderentur iniustitiae deum arguere, qui 
 poenis adfici innoxium perpeteretur, in sanctum Iob poenarum 
 menta retorquebant dicentes quia omnis uita impii in 
 sollicitudine et diuitiae iniuste congregatae euomentur; 
 omnia quae patiatur homo grauia in terra propter 
 peccata sua eum perpeti, qui etiamsi in rebus prosperis sit, 
 perpetuari ei secunda non posse et tamquam somnium cito 
 euanescere, ut non inueniatur locus eius; laetitiam autem . 
 impiorum esse grauiorem ruinam, ideoque etiam sanctum 
 Iob a prosperis in aduersa mutatum et delictorum suorum 
 pretio ex summis in ultima corruisse: labi eum qui se adsereret 
 innocentem, cum portio impii huiusmodi sit, ut superueniens 
 in eum a domino indignatio ningat ei dolores et interitus 
 domum eius inuoluat.

Audiebat haec sanctus Iob et quasi athleta fortis, in stercore 
 sedens, in tantis uibicibus et saeui doloribus uulneris, totum 
 corpus diris perfusus ulceribus mysteria loquebatur nec 
 anquirendis propriae remediis aegritudinis, sed sacris uacabat 
 sermonibus. fortiores itaque sermones aegri hominis quam 
 illorum qui non aegrotabant. illi enim loquebantur iniustitias, 
 sed non secundum scientiam: praedicabant diuina iudicia, 
 poenas reorum, praemia sanctorum, sed reum a iusto discernere 
 nesciebant. denique quem dominus deus iustum

 

 
 
 
 pronuntiauit, eum condemnabant iniustitiae, arcessebant iniquitatis. 
 ignorabant ergo quid cuique conueniret. at uir sanctus lob 
 discernebat spiritu quomodo cuique eum oporteret loqui; 
 fortior ergo quam illi qui sani et incolumes uiderentur. et 
 quid dico fortiorem inuentum ceteris? fortior [erat aeger 
 quam cum sanus esset] se ipso iuuentus est; fortior enim 
 erat aeger Iob quam sanus fuerat, secundum quod scriptum 
 est quia uirtus in infirmitatibus consummatur. ergo et 
 lob cum infirmaretur, tunc ualidior erat. non enim aegrotabat 
 animo, etsi doleret corpore, quia non erat in carne anima eius, 
 cuius passionibus non adhaerebat, sed in spiritu, cuius uirtute 
 se texerat.

ideo ergo non carnis gemitus et corporis infirmitates, 
 sed uoces spiritus loquebatur, quibus urgeret, non quibus 
 cederet. et primo quidem lenius, ut illis pudorem incuteret, 
 quia urguebant iustum iniuste dicentes quod minora peccatis 
 suis supplicia sustineret, et non erubescebant ipsi peccatores 
 accusare falsis innocentem. \'esto\' inquit \'ego errauerim et aput 
 me deuius ille inhabitet, qui mentibus hominum offundit 
 errores, ut loquar sermones quos non oportet, sicut uos 
 dicitis, et errent uerba mea nec oportune meus sermo promatur: 
 cur uos in me insilitis et conuiciamini non considerantes quia 
 a domino mihi uenit ista temptatio, qui me uallo quodam 
 perturbationum arbitratus est saepiendum. exerceor aduersis,

 

 
 
 
 circumuallatus undique laboribus et periculis: et insultatis 
 adhuc uolentes opprimere quem deberetis iuuare. ecce rideo 
 in opprobriis et non loquar nec respondebo conuiciis uestris. 
 non enim uos estis qui iudicatis, sed qui iudicat me dominus 
 est, et ipsius tamen iudicii nondum tempus aduenit. quid 
 opus est clamare ante iudicium ? bonum est tacere dum 
 expectatur qui iudicat, bonum est conuicium conuicio non 
 referre, ne et nos inter detrahentes adnumeremur.\'

Imitemur ergo hunc uirum, qui silentio suo redarguebat 
 conuiciantes. ostendebat enim uirtutem animi sui, quem 
 contumeliae non monerent, et conscientiae innocentiam manifestabat, 
 qui obiecta non recognosceret, sed quasi a se aliena 
 rideret. at uero nos quasi aliquid nobis obiciatur, dum purgare 
 uolumus. acerbamus: dum ulcisci cupimus, confitemur. 
 cum dicat scriptura ut auertas dedecoris sermonem et 
 auferas uestimentum tuum; praeterit enim iniuriosus. 
 taceamus ergo, ut praetereat, ne uestimentum nostrum prouocatus 
 exurat; scriptum est enim: noli incendere carbones 
 peccatoris, ne forte exuraris in igne flammae 
 eius. propterea ergo sanctus tacet, etsi seruus proteruit; 
 etsi pauper conuiciatur, tacet iustus; etsi peccator opprobria 
 iacit, iustus ridet: etsi infirmus maledicit, iustus benedicit. 
 tacebat Dauid, cum Gera filius Semei malediceret, Iob ridebat.

Paulus benedicebat, sicut ipse ait: maledicimur et benedicimus. 
 magisterio quippe diuino processus humanae uirtutis

 

 
 
 
 excreuit, quia iam uenerat qui ex infirmibus faceret fortiores, 
 et audierat dicentem: benedicite maledicentes uobis et 
 orate pro calumniantibus uos. quod uerbo dixit et exemplo 
 probauit. denique in cruce positus de persecutoribus suis 
 conuiciantibus sibi dicebat: pater, dimitte illis, quia 
 nesciunt quid faciant, ut oraret pro calumniantibus, quibus 
 poterat ipse dimittere. Iob ergo ridebat, quia nondum uenerat 
 Christus, cui soli sei-uabatur magnarum praerogatiua uirtutum. 
 quia ipse est uirtutum principium, sicut dixit: dominus 
 creauit me principium uiarum suarum.

Et ridens tacebat. qua ratione tacendum sit docet: clamabo. 
 et nondum iudicium. ipse\' inquit \'uoluit.me haec perpeti. 
 tamquam muralibus temptationibus clausus non possum fugere, 
 donec placeat deo destruere altitudines temptationum mearum. 
 nunc enim si clamo, nondum iudicium. adhuc in agone sum, 
 adhuc luctor, adhuc certamen superest mihi; nondum enim 
 exiuit corona; nemo autem nisi qui legitime certauerit coronatur\'.

debebatur illi certamen tertium. amiserat omnia sua, 
 id est patrimonium cum filiis, patiebatur uulnera caro eius: 
 manebat ut temptationes uerborum uinceret. non mediocre 
 certamen. sermone deceptus est Adam, uerbo uictus Sampso; 
 nihil enim sic penetrat animam sicut sermo fucatus, nihil 
 iterum sic mordet ut durior sermo. multi cum uicerint 
 adhibita tormenta, sermonum duritiam non sustinuerunt.

 

 
 
 
 laborabat Iob, sed sustinebat et uerborum iuxta uulnerum 
 onera portabat. uidit eum agonotheta suus, de nube et turbine 
 manum laboranti dedit et obluctantes graui lapsu cecidisse 
 pronuntiauit, uictorem adseruit, coronam detulit.

Quid autem pulcrius quam ridere, cum maledicitur nobis 
 gaudere enim debemus, si aliena dicantur. primum quia uolens 
 inimicus aliquid aduersum nos dicere, quo crimen adfigeret, 
 non inuenit quod uerum est, sed falsa pro ueris conposuit. 
 deinde quia dixit ipse dominus in euangelio de huiusmodi 
 criminatione,, quae innocentibus falso inrogaretur propter 
 iustitiam: gaudete et exultate, quoniam merces uestra 
 multa est in caelo. tacere ergo debet qui recognoscit 
 obiectum, ne uulnus exasperet et scindatur cicatrix, tacere et 
 qui non recognoscit; audit enim alterius, non suum crimen. 
 quod si referat, suum facit: si taceat. retorquet et conuiciantem 
 uulnerat. tacere debet etiam ille qui de memorata 
 mercede praesumit; non enim patitur praeiudicium, cui non 
 est iudicium. et si fuerit praeiudicium in saeculo, non erit 
 in iudicio dei. denique ut cognoscas quia non praeiudicat 
 contumelia bonae conscientiae, audi sanctum Iob dicentem. 
 locupletiorem utique testem quam si imperio orbis Romani 
 potitus esset: nunc ommutescam et derelinquam: si 
 nunc mihi praeiudicium est, tunc a facie tua non 
 abscondar.

haec ergo parcius in exordio respondit, ut 
 admoneret illos iudicii dei atque ab insolentia et furore

 

 
 
 
 reuocatos quasi bonus medicus faceret resipiscere. sed posteaquam 
 eos aduertit perseuerare in contumeliis, plura fortiora 
 repetiuit et tamquam pugno eos ualidiore percussit, qui 
 uerborum suorum saxis lapidabant innoxium. audite, inquit 
 audite uerba mea, non sit mihi a uobis consolationem 
 quaerere: portate me, quia fortiora loquar, graue erit 
 pondus uerborum meorum. dicam et ego secundum uestram 
 opinionem, eo quod multi abundant in hoc saeculo rerum 
 secundarum successibus et alii grauantur, in aerumna positi 
 sunt: et uidetur hoc secundum peccatorum merito deferri. 
 quod etsi dicam, nolite ridere, quasi uobis adquieuero. etsi 
 peccator sum, non sum homini reus, quia sub peccato est 
 et ipse qui iudicat et sibi in me potestatem uindicat. aut si 
 iudicor quasi homo, commune istud est. increpari non debeo: 
 infirmitas condicionis est, non specialis inprobitas.

Sed dicite mihi: si propter peccatum meum hoc patior, 
 sicut obicitis, quare impii uiuunt, nec solum uiuunt, sed 
 etiam repleti sunt diuitiis et fructus multiplicant, sed etiam 
 filiis potiuntur, abundant domus eorum? haec euidenter specie 
 bona, sed altiore mysterio inuenies, quoniam quae putantur 
 bona non sunt bona et quae putantur mala potiora illis 
 aestimantur.

inueterauerunt inquit in diuitiis. πεπαλαίωνται 
 dixit, ut non tam diuturna diuitiarum possessio quam inueterata 
 molestia copiarum significata uideatur, sicut uidit

 

 
 
 
 Ecclesiastes diuitias custodiri in malum possidenti eas, quae pereunt 
 in summa distentione ac sollicitudine. pereunt enim quae hic 
 relinquuntur et mortuo prodesse non possunt. habuit igitur 
 defunctus ex illis sollicitudinem, requiem inuenire non potuit, 
 qui reliquit quod erubesceret nec secum abstulit quod teneret, 
 longe dispar ab eo de quo scriptum est: beatus homo, qui 
 repleuit desiderium suum ex his; non confundetur, 
 cum loquitur inimicis suis in porta. cui hereditas 
 dominus est et merces ex Mariae uirginis partu, hic in exitu 
 sapientiae laudibus praedicatur, quoniam non habuit quod 
 erubesceret qui nihil eorum quae sunt saeculi concupiuit, sed 
 aduersarium depositis ueteris hominis exuuiis telo continentiae 
 uulnerauit, ut obstrepere ei in istius uitae fine non posset 
 uulnere claudus et uirtutum admiratione confusus. habes 
 ergo non esse laudabilem qui inueteratus in pecuniae cupiditate 
 sit, non renouatus in perceptione gratiae.

Uideamus aliud: semen eorum inquit secundum animam, 
 id est non inter iustos habentur. iusti enim in spiritu seminant 
 et de spiritu metent uitam aeternam, illi uero qui 
 secundum animam seminant spiritalia metere non possunt, 
 quia animalis homo non percipit quae sunt spiritus dei; 
 stultitia enim illi est et non potest scire quae sunt spiritus 
 et ideo non repletur spiritalibus, sed iudicatur.

filii eorum 
 in oculis, id est quae faciunt ideo faciunt, ut uideantur ab 
 hominibus. non quia boni consulant ut hoc eligant, quod 
 futuro iudicio conprobetur. filios ergo scriptura pro operibus

 

 
 
 
 frequenter declarat, eo quod locupletior in bonis factis quam 
 in filiis sit nostra posteritas. unde et Ezechias de graui 
 aegritudine liberatus ex hodierno inquit filios faciam, qui 
 nuntiabunt iustitiam tuam, domine salutis meae, et 
 non cessabo benedicens te cum psalterio omnes dies 
 uitae meae; bona enim posteritas deuotionis et fidei, quae 
 captiuitati nesciuit succumbere, quam Ezechiae filii pertulerunt.

et addidit dicens quia non est illis timor, non est 
 flagellum a domino. 
 
 iustus autem dicit: quoniam flagellatus 
 sum tota die et optat flagellari, ut recipiatur a domino, 
 et uult timere deum, quia timor domini initium sapientiae 
 est. nec beatitudinem putat, si non abortit bucula sua, 
 sicut putant stulti. per bouem enim quid significatur nisi 
 ruralis culturae labor, qui semper in orbem redit et numquam 
 desinit, sed cum expleri uidetur, reuocatur in exordium? isti 
 sunt qui colunt Sodomam et Gomorram. ergo qui colunt 
 Aegyptum glaebasque terrarum aratro quodam solidae mentis 
 inuertunt laborem sibi pariunt et dolores metunt. ideo bucula 
 eorum non abortit, sed parit, ut augeatur labor eorum, et 
 quae conceperunt omnia generant sine timore dei, iusti 
 autem longe aliter gloriantur; non enim in abundantia 
 diuitiarum nec in partu pecorum, sed in domino gloriantur 
 dicentes: de timore tuo in utero accepimus et parturiuimus 
 spiritum salutis. de iustis ergo dicitur quia 
 salutis spiritum generauerunt, quem acceperunt de timore dei,

 

 

 

 
 
 
 non de malitia istius saeculi, de qua legimus: ecce parturiuit 
 iniustitiam et concepit laborem et peperit 
 iniquitatem. melior ergo abortus quam partus est saecularium- . 
 larium. denique de homine, qui in hoc saeculum uenit et 
 uanitatem mundi huius et tenebras pertulit longaeuitate 
 diuturna, Ecclesiastes pronuntiauit quia melior illo abortus. 
 huic enim requies magis quam illi, quia non expertus est 
 uarietatem saeculi, in qua etsi mille annos qui uixerit. quod 
 bonum est uidere non potuit. fugisse ergo haec magis est 
 gratiae quam subisse est.

i Sed fortasse illud moueat quod adiunxit quia manent 
 sicut oues aeternae, pueri autem eorum ludunt 
 accipientes psalterium et citharam et delectantur 
 uoce psalmi. consummarunt autem in bonis uitam 
 suam, in requie autem inferni dormierunt. distingue 
 haec et quia spiritalis es diiudica. impii sicut aeterni sunt, 
 non aeterni, quia non possunt aeternitatem accipere ab eo qui 
 non sit aeternus. non ergo potest dare quod non habet nec 
 potest inluminare qui non possidet lucem, sed transfigurat se 
 in angelum lucis, ut decipiat incredulos. transfigurat autem 
 se simulatione falsae lucis, non splendore perpetuae claritatis. 
 unde et saluator ait: uidebam Satanan sicut fulgur 
 cadentem de caelo. nec fulgur est, sed sicut fulgur. 
 considera haereticum aliquem intentum abstinentiae corporis 
 et cognitioni caelestium sacramentorum: sicut aeternus putatur, 
 non habet aeternae uitae stipendium, quia falsam habet

 

 
 
 
 imitationem qui fidei non habet ueritatem. huius paruuli 
 ludunt sicut illa quae cum luxuriata fuerit, nubere uult. 
 luxuriata est in psalterio et cithara. id est in sono uocis, 
 non in sacramentorum profundo, ut labiis resultaret, non in 
 corda conferret.

Huiusmodi itaque in bonis saeculi consummauerunt uitam 
 suam, hanc utique quam uiuebant, non illam cuius mercedem 
 sperabant, et ideo in requie inferni dormierunt, non in requie 
 caelesti. nos autem oremus hic potius laborem subire, ut in 
 regno caelorum consolationem quietis aeternae mereamur 
 adipisci. magna enim inlecebra delinquendi est rerum affluentia 
 secundarum: in superbiam extollit, obliuionem auctoris infundit. 
 considera illum diuitem in euangelio supra ostrum et purpuram 
 recumbentem, cuius de mensa micas iustus ille pauper 
 Lazarus colligebat: nonne uidetur tibi diues ille ad deum 
 dicere: discede a me; uias tuas scire nolo. et uere 
 nolunt scire huiusmodi uias domini; si enim uellent, cognoscerent, 
 sed quia plenae sunt laboris, fugiuntur et declinantur 
 a perditis. quasi ebrius itaque non recognoscit salutis auctorem. 
 deinde conuersus ad conpotores suos manducemus inquit 
 et bibamus. quid prodest, si seruiamus ei? aut 
 quae utilitas, si obseruemus eum? haec itaque dicit 
 saecularium rerum abundantia temulentus, quia non continuo 
 in saeculo scelerum merita rependuntur; supinabatur enim, 
 quia in manibus ei ad uoluptatem omnia suppetebant, et 
 conscius impietatis suae, cuius poena sequestrabatur, putabat

 

 

 
 
 
 quod deus impiorum scelera non uideret.

huic ergo opinioni 
 eius respondit sanctus lob: noli esse securus ac dissolutus 
 aestimare quod ad te in hoc ipso saeculo domini flagella non 
 ueniant. etiam impiorum lucerna extinguitur. ad 
 tempus lucet, non habet lumen aeternum. et ipsis quamuis 
 saeculum faueat, quia eius qui principatum habet in saeculo 
 faciunt uoluntatem, solet uenire rerum conuersio et dolores 
 ab ira et indignatione caelesti, ut uentilentur sicut paleae a 
 uento. iniusti sicut paleae uentilantur, iusti sicut triticum. 
 denique audi dicentem Petro dominum: ecce Satanas 
 expeti uit ut uos uenti let sicut triticum; ego autem 
 rogaui pro te, ut non deficiat fides tua. deficiunt illi 
 qui sicut paleae uentilantur, non deficit qui ad similitudinem 
 illius grani est, quod cecidit et resurrexit plurimorum fructuum 
 accessione cumulatum. ideo dicit propheta: heu me, 
 quia factus sum sicut qui colligit stipulam in 
 messe! stipulae igitur, quae cito exuritur, inpietas comparatur, 
 et pulueri. ideo postquam dixit: erunt sicut paleae a 
 uento, subtexuit uersiculum statim dicens: aut sicut 
 
 puluis, quem abstulit uentus. denique ut cognoscas 
 quia impius sicut puluis cito fatiscit atque euanescit, habes 
 in primo psalmo dictum: non sic impii, non sic. id est: 
 non sicut iusti, sed tamquam puluis, quem proicit 
 uentus a facie terrae.

Et facit discretionem inter iustum et impium. hic inquit 
 moritur in simplicitatis suae potentia, totus in 
 abundantia et gratia, interiora autem eius plena

 

 
 
 
 sunt adipis, medulla eorum superfluit. ille autem 
 conficit in amaritudine animae cursum uitae 
 istius nihilque boni epulatus finem accipit. cui 
 pro meritis suis quid potest dignum repraesentari ? in sepulchra 
 inducitur et in tumulo uigilat suo. ne haec quidem 
 poena mediocris, mortis requiem non habere, deferri eum non 
 ad terram uiuentium, sed ad tumulos mortuorum. qui uiuit 
 enim non inter mortuos quaeritur, sed in Abrahae sinu uitam 
 carpit aeternam. ideoque uiri illi duo in ueste fulgenti dicebant 
 ad mulieres: quid quaeritis uiuentem cum mortuis?

I deinde enumerat scelera impiorum, quod confinia transcenderint, 
 et cum pastore diripuerint gregem, subiunctorium pupilli 
 abduxerint, pignorauerint uiduae bouem, agrum demessuerint 
 non suum, infirmi autem in uineis eorum sine mercede et 
 cibo operati sint, detractis uestimentis nudos fecerint dormire 
 plerosque, quorum animae operimentum ademerint. stillicidiis 
 umescebant montium et, quia integimentum deerat, petra sese 
 operiebant. rapiebantur pupilli ab uberibus matrum suarum, 
 lapsi opprimebantur qui magis erigi debuissent. esurientes 
 fraudabantur cibo, anima infantulorum grauiter ingemescebat.

numquid haec ignorare potuit quem nihil praeterit? nuda 
 inferna in conspectu ipsius et non est amictus 
 nequissimis, quia latere non possunt. extendit Borean 
 pro nihilo, suspendit terram in nihilo, alligans

 

 
 
 
 aquam in nubibus suis, et non est rupta nubes sub 
 pedibus eius. columnae caeli dissiluerunt et 
 timuerunt ab increpatione eius. uirtute conpescuit 
 mare, disciplina autem strauit cetum maris. 
 claustra caeli reformidant eum: praecepto mortificauit 
 draconem praeuaricatorem. uirtutem tonitrui 
 eius quis intellegit? in tantis ergo flagitiis quae 
 spes impio est? numquid si confidat in domino 
 saluabitur? dicam inquit uobis quid sit in manu 
 domini et desinite inania inanibus addere.

Et describit quam miserabilis impiorum portio sit, quod 
 etsi plures habeant filios, sine posteritate sint, quibus deest 
 bonorum meritorum successio; illa enim uera posteritas, quae 
 non in terris, sed in caelo est. huiusmodi ergo uiris hereditas 
 inopia est et mors successio. cum diuitias coaceruauerint, 
 mendicabunt, quia cum mortui fuerint, indigebunt qui requiem 
 inuenire non possunt. uiduas eorum nemo miserabitur. sed 
 manebunt desertae atque omnis copulae solacio destitutae. 
 etsi congregetur pecunia sicut terra atque ut lutum praeparatum 
 fuerit aurum, inanis erit sicut aranea eorum sub- 
 stantia et omne nominis eorum patrimonium tamquam tineis 
 consumetur. dormiens diues nihil adiciet, aperuit 
 oculos suos et iam non est. in doloribus permanet. nihil 
 ergo sunt omnia quae in hoc mundo sunt. aurum in metallis.

 

 
 
 
 argentum in metallis: de metallo eruitur et in metallum 
 reuertitur. quid enim aliud nisi metallum est mens auari? 
 quae tamquam defossum tenet quidquid acceperit et in uenis 
 terrae ac latibulis abscondit, eo quod uti nesciat. de metallis 
 cottidie aurum promitur: de auaro proferre quis potuit?

cum 
 igitur nihil prosit uana fames auri. quia quidquid congregauerit 
 labitur, miserandi profecto qui deseruerunt uiam iustam 
 et obliti sunt eam, cui pretiosi lapides haudquaquam sunt 
 comparandi. 
 
 difficilis inuestigatu, inperuia superbis, interclusa 
 iactantibus, humilioribus plana, aperta sapientibus. et ideo 
 sapientiam debemus quaerere, ut ambulemus in uia iusta, per 
 quam aduersarius ille sicut leo rapiens et rugiens, qui per. 
 currit hunc mundum, transire non potuit. sed qui uult 
 sapientiam inuestigare, non in abysso eam quaerat sicut 
 philosophi, qui arbitrantur quod ipsi sua sponte suo ingenio 
 profunda eius possint cognoscere, non in mari eam requirat 
 — etenim ubi tempestas, ubi procelia uenti est, non potest 
 ibi esse sapientia — sed ibi quaerat, ubi est tranquillitas 
 mentis et pax, quae super omnem intellectum est.

Decursa est interpellatio sancti lob: nunc adoriamur eam 
 interpellationem, quam repperimus in psalmis. ipse quidem 
 Dauid pluribus locis de saeculi uanitate non tacuit et inania 
 esse quae putantur bona istius mundi frequenter adseruit et 
 maxime in psalmo tricensimo octauo, in quo dicit: uerumtamen 
 uniuersa uanitas, omnis homo uiuens. quamquam 
 in imagine dei ambulet homo, tamen uane 
 conturbatur; thensaurizat et ignorat cui congregat 
 ea, et alibi: usquequo peccatores. domine, usquequo 
 peccatores gloriabuntur? quod hic habeant umbratilem 
 gloriam! ubi de saeculo excesserint, fructum consolationis 
 inuenire non possint. idem tamen inseruit psalmum LXXII, in 
 quo ipse sub Asaph nomine protestatur quod eius primo 
 fuerit prolapsionis, ut non mediocri dolore perstrictus sit. 
 cum uideret peccatores in hoc mundo affluere diuitiis, 
 abundare rebus secundis, se autem, qui iustificauerit cor 
 suum, esse in adflictionibus et aerumnis nec mediocrem 
 traxisse offensam in exordio, sed postea per domini flagella 
 correctum et inluminatum diuinae cognitionis gratia seriem 
 uerae didicisse traditionis.

nusquam autem inuenio sanctum 
 Asaph aliquibus aduersis fuisse uexatum, at uero sanctus 
 Dauid plurima grauia et periculorum plena tolerauit; de suis 
 enim laboribus dicit, unde et psalmus non quasi sancti Asaph, 

 

 
 
 
 sed quasi sancto Asaph, ut docet titulus, superscribitur. quod 
 ex graeco psalterio apertius manifestatur, ut uideatur Dauid 
 etiam huic Asaph sicut et aliis canendum quem scripserat 
 ipse psalmum dedisse. sed quia scriptum est in ipso titulo 
 defecisse psalmos Dauid — quomodo autem defecerunt, cum 
 decursis his decem psalmis postea psalmos Dauid titulorum 
 inscriptio conprehendat usque in ultimum finem ? - ideo 
 sequestrata huiusmodi definitione quae sit psalmi series 
 consideremus et a primo uersiculo interpellationis propheticae 
 ducamus exordium.

Quam bonus deus Istrahel rectis corde! elucet in 
 principio emendationis profectus. nemo enim potest deum 
 bonum uere fateri nisi is qui non ex sucessibus commodorum 
 suorum, sed ex caelestium mysteriorum profundo et diuinae 
 dispositionis altitudine bonitatem eius agnoscit. quae non 
 specie praesentium, sed futurorum utilitate pensanda est. 
 iusto itaque semper bonus est deus et cum torquetur doloribus 
 corporis et cum adfligitur acerbitate poenarum, semper dicit: 
 si bona accepimus de manu domini, quae mala 
 sunt cur non sustinemus? gratulatur hic se conteri, ut 
 in futurum consolationem inuenire possit sciens quoniam qui 
 bona receperit in hac uita habet mercedem suam. futura 
 praemia sperare non poterit qui non luctatus, non exercitus 
 sit diuersorum certamine proeliorum. 
 
 qui uero siue iuste siue

 

 
 
 
 iniuste adficitur in hoc saeculo gratulatur uel quod hic 
 soluat pretia delictorum suorum uel quia nouit eam esse 
 apud dominum uberiorem gratiam, si iniuste pro eius nomine 
 aut pro bono aliquo opere acerba patiatur, secundum quod 
 scriptum est quia nulla gloria est, si peccantes punimini 
 et suffertis, sed si benefacientes et patientes, 
 haec est gratia apud deum. in hoc enim uocati estis, 
 quia et Christus pro uobis mortuus est relinquens 
 uobis exemplum, ut sequamini uestigia eius, qui 
 peccatum non fecit nec inuentus est dolus in ore 
 eius: qui cum malediceretur, non remaledixit, cum 
 pateretur, non comminabatur. ergo iustus etiam si in 
 eculeo sit, semper iustus est, quia iustificat deum et minora 
 se peccatis suis dicit sustinere, semper sapiens est; non enim 
 aufertur eculei tormentis uera et perfecta sapientia, non 
 amittit quod est, quia timorem excludit foras studio et proposito 
 caritatis: nouit ut sapiens dicere quia indigna sunt 
 quae in hoc corpore sustinemus remuneratione futurae gloriae 
 et omnes huius temporis passiones superuenturam mercedem 
 aequare non possunt. bonus igitur huic semper est deus, qui 
 nouit quo tempore metat. et ideo quasi bonus agricola hic 
 arat agrum suum quodam abstinentiae rigidioris uomere: hic 
 stirpat quadam falce uirtutum amputatrice uitiorum: hic 
 stercorat humiliando se usque ad terram sciens quia deus 
 de terra suscitat inopem et de stercore erigit pauperem, 
 denique apostolus Paulus nisi aestimatus esset stercora, 
 numquam Christum sibi potuisset adquirere: hic custodit

 

 
 
 
 fructus suos, ut illic securus recondat. semper itaque ei bonus 
 est deus, quia semper quae bona sunt. de deo sperat.

Accipe aliud. quam bonus inquit deus Istrahel rectis 
 corde! non ergo omnibus bonus est deus? ille quidem 
 omnibus bonus est, quia saluator est omnium hominum, 
 maxime fidelium. et ideo uenit dominus Iesus, ut saluum 
 faceret quod perierat; uenit enim, ut peccatum mundi tolleret, 
 uulnera nostra curaret. sed quia non omnes medicinam 
 expetunt, sed plerique refugiunt, ne medicamentis conpungatur 
 uis ulceris, ideo uolentes curat, non adstringit inuitos. accipiunt 
 igitur sanitatem qui medicinam expetunt, illi autem qui 
 refutant medicum nec requirunt bonitatem medici quam non 
 experiuntur sentire non possunt. qui autem curatur etiam 
 sanatur, ideoque his bonus est medicus quos sanauit. his 
 igitur bonus deus quibus peccata donauit; qui autem insanabile 
 peccatum habet mentis suae ulcere quomodo potest 
 medicum bonum aestimare, quem refugit? pulchre itaque 
 apostolus, ut praemisimus, explanauit quia et omnibus bonus 
 est deus, qui uult omnes homines saluos fieri. et 
 maxime fidelibus diuinae bonitatis praerogatiua seruatur, 
 quibus et uoluntas dei opitulatur et gratia. sed et psalmista 
 dicendo: quam bonus deus Istrahel rectis corde! 
 
 ad 
 ipsorum sententiam rettulit qui aliter de deo sentire non 
 norunt nisi quia bonus ad omnia et in omnibus est.

Denique sequentibus exponit ipse quid senserit. dicendo: 
 mei autem paene moti sunt pedes, paulo minus effusi 
 sunt gressus mei, quia zelaui in peccatoribus pacem

 

 
 
 
 peccatorum uidens. non utique pedes corporis <dicit et> 
 gressus, sed directionem mentis et gressum, de quo alibi 
 dicit: non ueniat mihi pes superbiae et manus peccatorum 
 non moueat me. ideo semper petendum est ut 
 dirigat dominus nostrorum animorum uestigia, ne labantur et 
 lubrico quodam erroris effusa stabilitatem sui tenere non 
 possint. prolapsionis autem causa ea est quod pacem aemulatus 
 est peccatorum. aemulari autem debemus quae bona 
 sunt, non ea quae plena dedecoris, sicut et apostolus Paulus 
 expressit dicens: bonum autem aemulari in bono semper 
 nec te moueat quod pacem in malo posuit.

denique et in 
 euangelio habes esse pacem, quam respuit Christus, ut ipse 
 ait: pacem meam relinquo uobis, pacem meam do 
 uobis: non sicut mundus dat, ego do uobis. est enim 
 pax quae non habet offendiculum, est quae habet. quae ex 
 dilectione est non habet offendiculum, quae ex simulatione 
 habet. ideo et propheta dicit: pax, pax; et ubi est pax? 
 refugiamus ergo pacem peccatorum; conspirant enim aduersum 
 innocentem, coeunt ut iustum opprimant, uiduam exterminent 
 uel expugnent eius pudorem.

et ideo non est reclinatio 
 morti eorum, non declinatio, ut plerique codices Latini 
 scripti sunt, sed reclinatio. quando enim laboramus et 
 incuruamur ad opus aliquod atque inclinamur, nos reclinare 
 consueuimus; peccatores autem grauium scilicet delictorum 
 et maxime impii se reclinare non possunt, de quibus dictum 
 est: et dorsum illorum semper incurua. non enim se 
 erigunt ad caelestia qui Christo non adhaeserunt. et ideo nec

 

 
 
 
 resurgunt cum eo quorum mors pessima, sicut scriptum est: 
 mors peccatorum pessima. qui autem Christo commoritur 
 et consepelitur cum illo non solum reclinatur, sed etiam 
 resuscitatur. de quo pulchre illud conuenit dictum: uniuersum 
 stratum uersasti in infirmitate eius, maxime si 
 martyr sit, cuius infirmitas passione soluitur, mors resurrectione.

Uidimus illum diuitem, qui indutus purpura et bysso in 
 hoc saeculo recumbebat et epulabatur cottidie splendide, de 
 cuius mensa quae cadebant pauper Lazarus colligebat, quemadmodum 
 in tormentis positus in inferno se reclinare non 
 poterat, sed uix ad Abraham non totum se, sed solos oculos 
 erigebat rogans ut mitteret Lazarum, qui extremum digiti sui 
 in aquam tingueret et linguam eius refrigeraret. ergo morti 
 reclinatio non erat, nec firmamentum in plaga eius. 
 nihil enim prosunt flagella post mortem.

et ideo Dauid dum 
 esset in istius corporis uita, in flagella se praeparabat, ut 
 eum dominus reciperet castigatum. considera iterum mihi 
 sanctum Iob, qui perfusus erat ulceribus et concutiebatur 
 omnibus membris et plenus erat totius corporis sui doloribus, 
 glaebas terrae uulnerum suorum sanie et umore dissoluens, 
 quemadmodum cum se in hoc corpore positus reclinare non 
 posset, requiem mortis inuenerit. ideoque conscius sui dixit: 
 mors uiro requies. is igitur in plaga non motus est nec 
 nutauit sermonis sui lubrico, qui in omnibus illis nihil 
 peccauit labiis suis, sicut scriptura testatur, sed magis 
 plagae suae repperit firmamentum, per quam confirmatus in

 

 
 
 
 Christo est. ergo et Iob et Dauid, quia hic flagellati sunt, 
 firmamentum habuerunt in plaga sua, quia flagellat pater 
 filium quem suscipit, qui autem hic non flagellantur ibi 
 non suscipiuntur ut filii. ideoque in. laboribus hominum non 
 sunt et cum hominibus non flagellabuntur, ut in perpetuum 
 cum diabolo flagellentur.

Ideo optinuit inquit eos superbia eorum, cooperti 
 sunt iniquitate et impietate sua. malum uestimentum 
 iniquitas, quod si qui uoluerit in nobis tenere, remittere nos 
 oportet, ne incipiat in iudicium uenire nobiscum. et si qui 
 tunicam nostram quam accepimus spiritalem auferre conetur, 
 remitte pallium iniquitatis, sume operimentum fidei atque 
 patientiae, quo se operibat Dauid in ieiunio, ne amitteret 
 integimenta uirtutis. ipsum ieiunium operimentum est. denique 
 nisi sanctum Ioseph texisset ieiuna sobrietas, adulterae proteruitas 
 exuisset. quo ieiunio si se tegere uoluisset Adam, 
 nudus non fuisset effectus. sed quia de ligno scientiae boni 
 et mali contra interdictum caeleste gustauit et imperatum 
 ieiunium praeuaricatus est incontinentiae cibo, nudum se esse 
 cognouit. quod si ieiunauisset, et fidei seruasset exuuias nec 
 se aspexisset intectum. non ergo nos induamus iniquitate et 
 impietate, ne de aliquo nostrum dicatur: et induit se 
 maledictionem.

male se induit et Adam, qui dum quaerit 
 integimenta foliorum, maledictionis excepit sententiam. induerunt 
 se maledictione Iudaei, de quibus scriptum est:

 

 
 
 
 prodiuit quasi ex adipe iniquitas eorum, transierunt 
 in dispositionem cordis. ab adipe adipale enim dicitur, id 
 est pingue. sicut enim anima bonis pasta et referta uirtutibus 
 tamquam adipe et pinguedine repletur, ut scriptum est, 
 sic iniquitas, quae quasi ex adipe procedit, non tenuis et 
 exilis significatur, sed plena uitiorum. denique non fortuito 
 quodam lapsu in errorem incidere, sed consilio et dispositione 
 in sacrilegium transierunt.

Posuerunt in caelum os suum, et lingua eorum 
 transiuit super terram. ponere in caelo os suum quid sit 
 docet nos ille ex fratribus adulescentior, qui regressus ad 
 patrem dixit: pater, peccaui in caelum et coram te. 
 ponunt autem in caelum os suum qui sibi criminum auctoritates 
 natiuitatis putant quadam necessitate deferri. hi nec 
 caelo nec terris parcere solent, ut cursu quodam stellarum 
 arbitrentur uitam hominis gubernari. nihil prouidentiae, nihil 
 bonis moribus derelinquunt. atque utinam et isti sicut ille 
 unus de duobus adulescentibus reuertissent: bonus dominus 
 remedium non negasset. et tamen etiamsi ipsi nolint sanari, 
 reseruat dominus regressionis gratiam, ut qui in Istrahel 
 expulsi sunt per cordis proprii caecitatem per plenitudinem 
 ecclesiae reuertantur et non uacuos dies uitae istius ducant, 
 sed plenos habeant bonae operationis et fidei, cum repleuerit 
 eos dominus gratia spiritali. quomodo autem reuertantur 
 accipe. quia caecitas inquit ex parte Istrahel contigit,

 

 
 
 
 donec plenitudo gentium intraret et sic omnis Istrahel 
 saluus fieret. sed quia mysterium oportebat impleri ut 
 concluderet deus omnia in incredulitate, id est redargueret 
 atque conuinceret — cum enim duo contendunt, si unus 
 superior sit, dicitur: conclusit illum alterum — ideoque per 
 suam misericordiam, ut subditus fieret deo mundus, regressus 
 est quidem populus in heredibus, <sed> seri sceleris errore 
 traductus est, ut deum non crederet occultorum esse praescium. 
 sed dominus illis ut quandoque redimantur, salutis futurae 
 gratiam reseruauit dicens: ideo reuertetur huc populus 
 meus. quid est huc? id est ad me, ad aequitatem et 
 iustitiam meam, ad cultum meum.

et implebit dies uitae 
 suae. quod utique sic accipies, ut populus quidem redimatur, 
 qui crediderit. in quo etsi non redimantur qui non crediderunt, 
 tamen redemptio populi dei praerogatiua defertur.

isti ergo m 
 errore positi dixerunt: quomodo sciuit deus? et si est 
 scientia omnis in altissimo? putant enim non esse in 
 deo scientiam, quia peccatores abundant prosperis saecularibus. 
 et adhuc inducit eos loquentes: ecce ipsi peccatores et 
 abundantes in saeculum optinuerunt diuitias. habes 
 hoc in euangelio planius expressum, ubi Simon ille Pharisaeus 
 uidens quod mulier illa peccatrix uenit in domum eius et 
 super pedes Christi effudit unguentum dicebat intra se: hic 
 si esset propheta, sciret utique quae et qualis mulier, 
 quae tangit eum, quia peccatrix est. sed patientia dei 
 non praeiudicat ueritati et praescientia eius ac prouidentia

 

 
 
 
 hoc ipso amplius probatur quod in peccato positus successu 
 affluit saecularium prosperorum. quod fortior uidens ridet. 
 incautus transducitur et mouetur.

Denique psalmista dicit dixisse se: ergo sine causa 
 iustificaui cor meum et laui inter innocentes manus 
 meas, hoc est: uideo illos abundare, uideo illis commoda 
 omnia secundare, me autem conteri atque exagitari temptationibus 
 plurimis. frustra ergo dedi me innocentiae atque ad 
 studium sobriae conuersationis intendi. et pulchre ait: laui 
 inter innocentes manus meas, ut non adrogare sibi 
 summam innocentiae, sed sedulum deferre studium uideretur. 
 interea non inpune huiusmodi a se sermonem exisse testatur.

nam tota die flagellatum esse se memorat, quia frustra iustificasse 
 se domino cor suum dixerat; post flagella autem 
 continuo secuta est prauae opinionis correctio. statim enim 
 index meus inquit in matutinis, id est in aperto et 
 perspicuo; lux enim ueritatis conprehendens eum non siuit 
 haec sentire quae dixit. reuincebat itaque et redarguebat me 
 ueritatis lumen offusum animo meo, eo quod non recte dixerim: 
 sine causa iustificaui cor meum. locutus enim illa sum 
 tamquam in tenebris constitutus et recordanti illa mihi cor 
 conpungebatur, conpuncto autem corde inluminabatur affectus, 
 ut fieret in corde meo ignis flammigerans, qui faciebat in me 
 diei spiritale principium. inluminata itaque oriente mihi die 
 et quasi in multis matutinis positus intellegebam quia extra 
 constitutionem generationis filiorum dei factus sum, qui cum 
 primo credidissem eo quod operator mundi prouidens

 

 

 

 
 
 
 generationi humanae omnia ad utilitatem nostri uel tristia uel ea 
 quae parum delectent fecerit, tam bonam sententiam postea 
 prauis opinionibus turbatus amiserim.

conferebam itaque cum 
 corde meo et dicebam mihi: si narrabo sic quia sine 
 causa iustificaui cor meum; occurrebat mihi dei uox 
 dicens: ecce generationi filiorum tuorum, cui disposui, 
 id est: ecce in scripturis inuenis quia disposui, o tu Adam, 
 generationi filiorum tuorum quia fortuito diuitiae ad impios, 
 non aliquo merito deferantur. nec praemia uirtutis sunt 
 emolumenta thensauri, ut e contrario < non) inopia poena 
 peccati est, sed indiscrete ueniunt ista, quae modo fluminis 
 quodam saeculi profluuio uolutantur.

et existimabam et 
 uidebar mihi cognoscere hoc esse uerum, hoc congruere 
 diuinae prouidentiae et conuenire, me autem frustra in his 
 turbatum esse in quibus inhaerere non debui.

Itaque quia uidebar mihi ueram sententiam conprehendisse 
 et cognitionem esse rei ipsius adsecutus, dicebam mihi: hoc 
 labor est ante me, donec introeam in sanctuarium 
 dei et intellegam in nouissimo, id est: solus mihi labor 
 superest, ut ingrediar in sanctuarium dei, ubi est Cherubin, 
 id est cognitionis profundum, et non laborem in incertis et 
 opinionibus; narratio enim fatui sicut sarcina in 
 uia. ideo ingrediamur adytum cognitionum sacrarum atque 
 interiora penetralia ueritatis, ut non sit in nobis labor; 
 sapientia enim nos a sensu laboris abducit. denique non est 
 labor in Iacob, causa autem laboris ignorantia est, quoniam

 

 
 
 
 qui nescit iustis reposita esse praemia non reficitur a laboribus, 
 sed magis inprudentiae suae labore curuatur et frangitur. 
 ingrediamur ergo sanctuarium dei, ubi sunt Cherubin, in 
 quibus est recordantia sacrae cognitionis et ueri illius atque 
 aeterni luminis.

in illo candelabro imago resplendet, quo 
 possimus intellegere in nouissimo. sanctus etenim in ultimo 
 cognoscit et perfectam sapientiam processu aetatis adipiscitur 
 dicens: notum mihi fac, domine, finem meum et 
 numerum dierum meorum qui est, ut sciam quid desit 
 mihi. qui est finis nisi ille, cum traditur regnum deo patri, 
 quando reuelantur occulta sapientiae? hunc. finem nostri 
 certaminis requirebat propheta cupiens cognoscere quid deesset 
 -suae perfectioni; finis enim disciplinae nostrae et studiorum 
 perfectio est.

Haec ergo prima uerae ratio cognitionis, quia fortuito 
 accidant quae in saeculo sunt: secunda illa, quia propter 
 eorum tergiuersationes posuisti eis successus profluos 
 saecularium commodorum et abundantiam diuitiarum, ne 
 causarentur propter inopiam se et acerbitatem alicuius doloris 
 et luctus minus fuisse deuotos atque in culpam latrocinii et 
 direptionis studium necessitate egestatis inpulsos. non enim 
 ad tranquillitatem uitae usuramque laetitiae diuitiis opimati 
 aut honoribus eleuati sunt, sed ut querella excluderetur, 
 coaceruaretur aerumna.

deiciuntur itaque dum eleuantur

 

 

 
 
 
 huiusmodi uiri. non enim gratia, sed ruina est, ubi nec 
 diuturni usus muneris reseruatur et adimitur excusatio delinquendi, 
 quod enim grauioris pondus querellae quam illud 
 diuinum quod habes in Michaeae libro prophetae: popule 
 meus, quid feci tibi aut in quo contristaui te aut 
 quid molestus tibi fui? responde mihi. nonne eduxi 
 te de terra Aegypti et de domo seruitutis liberaui 
 te? ecce quomodo deiciuntur impii, dum adleuantur, querella 
 eorum excluditur, poena aceruatur. caelestibus enim beneficiis 
 inuitati deserere non debuerunt uitae securitatis et prosperitatis 
 datorem, cui magis debuerant obtemperare. sed sicut 
 iustitia dei magna ita etiam seuera uindicta. quando enim 
 impius perseuerare consueuit, de quo et alibi habes scriptum: 
 uidi impium superexaltatum et eleuatum super 
 caedros Libani et transiui, et ecce non erat: et 
 quaesiui eum, et non est inuentus locus eius? 
 incredibilis celeritas extinctionis eius. uides subito impium in 
 hoc saeculo potentem: dum tu transis, ille iam non est. 
 quanta est enim umbra in terra, quam non diuturna! transpone 
 uestigium, et umbra praeteriit. aut si hic aliquid mouet, 
 ad ea quae futura sunt attolle mentis uestigium et inuenies 
 illic impium non futurum, quem hic esse credebas; non 
 enim est qui nihil est. denique dominus eos cognouit 
 qui sunt ipsius; qui autem non sunt eos non agnoscit, 
 quia ipsi eum qui est non agnouerunt.

J 
 J 
 De ipsis ergo et hic dicit: defecerunt et perierunt 
 propter iniquitatem suam uelut somnium exurgentis, 
 id est: ita deficiunt et euanescunt impii, sicut 
 somnium exurgentis e somno primum, quia in tenebris sunt 
 et in tenebris ambulauerunt nec residet aliquod eorum boni 
 operis uestigium, sed similes eorum qui somnium uident. qui 
 autem somniat in nocte somniat, nox autem in tenebris. filii 
 tenebrarum sunt priuati sole iustitiae et splendore uirtutis, 
 dormientes semper et non uigilantes, de quibus bene dicitur: 
 dormierunt somnum suum et nihil inuenerunt. etenim 
 cum animae eorum a corpore <sint> separatae, tamquam 
 resoluti a corporis somno nihil inuenient, nihil tenebunt et 
 quod tenere se arbitrabantur amittent, quoniam stultus et 
 insipiens cum diuitiis exundauerit, relinquet alienis diuitias 
 suas neque simul ad inferna descendet cum eo gloria domus 
 eius.

sequentia quoque demonstrant quomodo ipsius non inueniatur 
 imago, sed intereat, quoniam imago eius in ciuitate 
 domini illa superiore Hierusalem non inuenitur. dominus enim 
 pinxit nos ad imaginem et similitudinem suam, sicut ipse 
 docet dicens: ecce ego, Hierusalem, pinxi muros 
 tuos. si bene egerimus, manet in nobis ista imago caelestis; 
 si male quis agit, deletur in illo haec imago, illius utique 
 qui descendit e caelo, et est in eo imago terreni. unde et 
 apostolus dicit: sicut portauimus imaginem illius

 

 
 
 
 : terreni, portemus et imaginem huius caelestis. 
 bonorum ergo imagines perseuerant et in illa dei ciuitate 
 resplendent. si quis autem ad grauiora peccata deflexerit nec 
 egerit paenitentiam, imago eius aboletur uel eicitur, sicut 
 Adam de paradiso eiectus est et exclusus. quicumque autem 
 pie honesteque se gesserit intrat in ciuitatem dei et infert 
 imaginem suam, ut in illa dei fulgeat ciuitate. domine, in 
 \'.ciuitate tua imagines ipsorum ad nihilum rediges, 
 quia isti in lumine fulgere non possunt qui tenebrosis se 
 operibus. induerunt. exemplum arcessamus de saeculo. uide 
 quemadmodum in ciuitatibus bonorum principum imagines 
 perseuerent, deleantur imagines tyrannorum.

Haec ergo considerans animoque intendens sanctus propheta 
 delectatus est, qui fuerat ante turbatus. unde ait ipse: quia 
 delectatum est cor meum et renes mei resoluti 
 sunt. et ego ad nihilum redactus sum et nesciui. 
 et uelut iumentum factus sum apud te. et ego 
 semper tecum. (cum cognouissem* inquit \'quia deus 
 humana curat et respicit, requieuerunt renes mei,\' hoc est: 
 ex maxima fatigatione ueteris inprudentiae requieui per 
 agnitionem boni caelestis et gratiae. sunt etiam quidam renes 
 animae, qui uexantur in nobis per ignorantiae laborem: hi 
 resoluuntur ad requiescendum caelestis agnitione doctrinae et 
 quasi fulcro quodam caelestium praeceptorum subnixi fouentur. 
 \'tunc\' inquit \'intellexi quia uane fatigabar, quoniam id quod 
 uerum est nesciebam.\' et uelut iumentum factus sum*.

++ 
 pulchre addidit apud te; comparatione enim caelestium 
 homo quid est nisi iumentum inrationabile ? nam et stellae, 
 cum sint lucidae, uanescunt solis exortu. et Moyses ait: non 
 sum idoneus ab hesterno die. ex quo coepisti 
 loqui cum seruo tuo. et tenui inquit uoce et tardilocus 
 sum. ita ergo et homo, non dicam Christi, sed 
 angelorum comparatione mutum uidetur esse iumentum. sed 
 tamen nemo desperet, quia homines et iumenta saluos facit 
 dominus. et ideo quia non ex me, sed ex te didici, tibi 
 adhaerebo semper, ut desinam esse iumentum, et dicas mihi: 
 tu autem hic sta mecum. circumfusus enim dei gratia 
 incipit homo esse qui per imprudentiam praetendebat insensibilitatem 
 et inscientiam bestialem; homo enim eo probatur, 
 si capax sit rationis et gratiae, itaque a mutis animalibus 
 separatum esse se gaudet et in hominum adscitum esse 
 consortia, quae deus uisitat et tuetur. quid est enim homo 
 nisi quia eius memor est dominus aut quia a domino uisitatur?

Unde quasi uisitatus ab eo dicit: tenuisti manum 
 dexteram meam et in uoluntate tua deduxisti me 
 et cum gloria adsumpsisti me. sic accepimus et 
 secundum Graecum sic conuenit. dixit enim Graecus: ἐϰράτησας 
 τη̉ς χειός , id est tenuisti manum, τη̃ς δεξιᾱς μου dexteram 
 meam. bene dirigitur cuius dexteram deus manu sua tenet. 
 potest dicere: dominus a dextris meis, ne commouear. 
 Adam si a dextris suis dominum habere uoluisset, non esset

 

 
 
 
 a serpente deceptus. sed quia oblitus est mandatum dei et 
 uoluntatem serpentis impleuit, manum eius diabolus tenuit 
 et ad lignum scientiae mali et boni fecit extendi, ut interdicta 
 decerperet. praeiudicatum est in illo omnibus et coepit 
 uniuersis aduersarius ad dexteram stare. unde et illa in Iudan 
 maledicti forma processit: et diabolus stet a dextris 
 eius. si illud maledictum graue, maxima est ista benedictio, 
 qua maledictionis durae uincla laxantur. ideo dominus Iesus 
 ad dexteram sibi diabolum statuit, sicut in Zacchariae legimus 
 libro; hominis enim causam locumque susceperat. ibi ergo 
 stetit, ubi Adae stabat hereditas. quasi bonus athleta permisit 
 eum ad dexteram sibi stare, ut eum retrorsum repelleret 
 dicens: uade retro, Satanas. itaque aduersarius loco 
 deiectus recessit; tibi autem ne diabolus staret a dextris, 
 ait: ueni, sequere me. praeuidens igitur Dauid aduentum 
 domini, qui nos a potestate aduersarii liberaturus descendit e 
 caelo, ait: dominus a dextris mihi, ne commouear. 
 cui autem a dextris erat diabolus mouebatur. merito ergo et 
 hic ait: tenuisti manum dexteram meam, id est: ut 
 iam peccare non possim, ut ille lubrico ante fluctuabundus 
 uestigio fida possim statione consistere. quam bene hoc 
 apostolus dixit, quando turbatum eum dominus uidit et 
 extendens suam dexteram titubare non passus est atque 
 intrepido firmauit incessu. liberatus itaque Petrus quid aliud 
 est locutus nisi hos propheticos uersus: tenuisti manum

 

 
 
 
 dexteram meam, et in uoluntate tua deduxisti me 
 et cum gloria adsumpsisti me? quae est dextera nisi 
 actuosa animae uirtus? quae si uoluntate domini dirigatur, 
 nihil aliud desiderat, nil requirit, nullas mundi huius opes, 
 nulla adiumenta deposcit.

Ideo dicit sanctus: quid enim mihi restat in caelo? 
 et a te quid uolui super terram? id est: tu portio 
 mea es, abundas mihi ad omnia, nihil quaesiui aliud nisi ut 
 te partem haberem, nulli me caelesti, ut gentiles faciunt, 
 subdidi creaturae, nullas saeculi huius diuitias et uoluptatum 
 inlecebras concupiui. nullius egeo, qui. a te adsumptus sum, 
 nec superest in caelestibus quod amplius quaeram. nihil 
 habens omnia habeo, quia Christum habeo, cui pater altissimus 
 non pepercit, sed pro nobis omnibus tradidit 
 eum; quomodo ergo non cum illo omnia nobis 
 donauit? sicut apostolus dixit; omnia enim in Christo, 
 per quem omnia et in quo constant omnia. omnia ergo in 
 illo habens aliam non quaero mercedem, quia ipse merces est 
 uniuersorum. ideoque perfecto dixit: tolle crucem tuam 
 et sequere me. qui illum sequitur non praemio ducitur ad 
 perfectionem, sed perfectione consummatur ad praemium. 
 imitatores enim Christi non propter spem boni sunt, sed pro 
 amore uirtutis; Christus enim per naturam bonus, non propter 
 praemii cupiditatem. ideo passus est, quia eum benefacere 
 delectauit, non quia incrementum gloriae ex sua passione

 

 
 
 
 quaerebat. ideo qui illum imitari cupit non quod sibi, sed 
 quod aliis prosit operatur. unde non inmerito deficit sibi, aliis 
 autem uirtutis incremento ualescit.

et conuenienter dicit: 
 defecit cor meum et caro mea, deus cordis mei. 
 neque enim possunt perpetua succedere, nisi terrena defecerint. 
 deficit ergo caro, quando mortificantur quae sunt carnalia, 
 deficiunt et illi qui mortificationem Iesu Christi in sua carne 
 circumferunt; mors enim Christi in illis operatur, ut omnis 
 errorum moriatur inlecebra. unde colligitur quia et cor 
 hominis deficit, quando mortificantur cogitationes malae, quae 
 de corde procedunt, ut terrena omnia abscondat obliuio et 
 fiat deus cordis eorum qui beati mundo corde deum uidere 
 mereantur, ut adpropinquent tibi et non se segregent. deus 
 enim adpropians, non repulsor adpropinquantium est; omnibus 
 enim uult salutis causa esse, non mortis. denique neminem 
 repellit nisi qui se ab eius conspectu putauerit sequestrandum. 
 quoniam ecce inquit qui elongant se a te peribunt.

unusquisque enim operibus suis pietati tuae sese aut iungit 
 aut separat; fugit enim deum qui operatur ea quorum cognitione 
 metuat deprehendi, sicut ille qui tectus parietibus et 
 circumfusus tenebris a domino deo sese existimat non uideri, 
 uidetur autem, cum dicitur: perdidisti omnes qui fornicantur 
 abs te. sicut enim mulier quae fornicatur non 
 adhaeret uiro nec una caro cum uiro suo nec unus spiritus 
 est, sed diuidit sese ac separat fornicando, ita quaecumque 
 anima non adhaeret deo, sed uanis idolorum cultibus inseruiens 
 fornicatur diuidit se sacrilegii scaeuitate et longe fit a domino,

 

 
 
 
 quae prope esse deberet; perit autem qui separatur a domino.

unde sanctus, qui dei iudicium reformidat, semper adhaerere 
 uult Christo et in eo spem suam ponere, ut laudet dominum, 
 cui est honor, gloria, perpetuitas a saeculis et nunc et 
 semper et in omnia saecula saeculorum. amen.

Multi quidem deplorauerunt infirmitatem fragilitatis humanae, 
 . excellentius tamen ceteris sanctus Iob et sanctus Dauid. ille 
 superior directus uehemens acer et quasi grauibus exasperatus 
 doloribus maiore coturno : hic blandus et placidus atque mansuetus, 
 mitiore affectu, ut uere quem imitandum sibi proposuit 
 cerui imitaretur affectum. nec te moueat, si tantum prophetam 
 ferae similitudine uidear praedicare, cum legeris ad apostolos 
 dictum: estote astuti sicut serpentes, simplices 
 sicut columbae.

sed tamen quamuis istiusmodi similitudines 
 piis adstruantur exemplis sitque innocens et mitis natura 
 ceruorum, illum ceruum ad imitationem prophetae propositum 
 hoc loco arbitror, de quo Solomon paternae mentis adsertor 
 in Prouerbiis dixit: ceruus amicitiae et pullus gratiarum 
 confabuletur tibi. uerus enim dei filius in semet

 

 
 
 
 ipso naturam, quam animantibus ipse donauit, expressit, qui 
 in hunc mundum tamquam ceruus aduenit et cum iis se 
 mira simplicitate iungebat a quibus ei parabantur insidiae. 
 fertur enim huiusmodi ceruorum esse simplicitas, ut cum se 
 exagitari uiderint, iis sese equitibus adnectant, qui ministerio 
 fraudis adpositi specie fugae ac simulatione societatis inductos 
 ad retia usque deducant. ita ergo dominus tamquam ignarus 
 periculi atque inprouidus Iudaeis dolum sibi struentibus 
 admiscebatur et societatem sibi Iudae proditoris adsciuit, 
 cuius simulatione funesta usque ad crucis laqueos et retia 
 passionis accessit. unde conuersus ad eum dixit: Iuda, osculo 
 filium hominis tradis? et hoc quidem modo uenit ad 
 synagogae retia uolensque se induit, sed non implicatus est 
 nec instrictus, qui omnes resoluit.

denique eminebat super 
 retia. et quia sui eum non susceperant, uocabat ecclesiam et 
 ei suam gratiam conferebat, sicut ipsa sacrosancta ecclesia in 
 Canticis protestatur dicens: adiuraui uos, filiae Hierusalem, 
 in uirtutibus et fortitudinibus agri, si 
 susci taueri tis et resusci taueritis caritatem usquequo 
 uoluerit. petit ergo in odore agri, quem olebat sanctus 
 Iacob, id est illa fide, illa deuotione excitari sponsum suum 
 a filiabus Hierusalem, ut festinet ad sponsam, et excitari in 
 se eius caritatem aut etiam ipsum excitari, quia caritas 
 sponsus est. deus enim caritas est, sicut dixit Iohannes. 
 sed ille non passus se ab aliis excitari, qui sponte properabat,

 

 
 
 
 egressus de thalamo suo exultabat ut gigans ad currendam 
 uiam. uidit eum sponsa et uocem uenientis audiuit subitoque 
 conuersa ait: ecce hic aduenit saliens super montes, 
 transiliens super colles; maiores enim salit, minores 
 transilit, ne piae festinationis inpedimenta patiatur. similis 
 inquit est consobrinus meus capreolae aut inulo 
 ceruorum super montes Bethel. bonus ceruus, cuius 
 mons domus est dei, in quam tanta celeritate currebat, ut 
 sponsae uota et desideria praeueniret. denique quem de longinquo 
 uenientem uiderat, repente sibi adesse cognouit, unde 
 et ait: ecce hic post parietem nostrum, prospiciens 
 per fenestras, eminens per retia. respondit consobrinus 
 meus et dixit mihi: exurge, ueni, proxima 
 mea, formonsa mea, columba mea, quia ecce hiems 
 praeteriit, imber abiit; discessit sibi; flores uisi 
 sunt in terra. hiems synagoga est, imber populus Iudaeorum, 
 qui solem uidere non potuit, flores apostoli sunt. et addidit: 
 messis incisionis aduenit, uox turturis audita est 
 in terra nostra. messis illa ecclesiae fides est, uox turturis 
 pudicitia est.

Nec his solis .... sed etiam cerui similitudinem suscepit 
 Christus, quia ueniens in terras serpentem illum diabolum 
 sine ulla sui offensione protriuit, cui calcaneum suum obtulit, 
 sed eius uenena non sensit. unde dictum est ei: super 
 aspidem et basiliscum ambulabis. simus ergo et nos

 

 
 
 
 cerui, ut super serpentes ambulare possimus. erimus cerui, 
 si uocem Christi sequamur, quae praeparat ceruos et facit 
 morsus serpentium non timere ac si qui forte fuerint uulnerati, 
 aufert eorum dolorem soluendo delictum. de his ceruis dicit 
 dominus ad Iob: custodisti partus ceruorum? numerasti 
 autem menses eorum plenos partus, partus 
 autem eorum soluisti uel enutristi filios eorum, 
 ut non timeant? audi quomodo non timeant filii ceruorum 
 talium. doceat te Esaias dicens: et puer paruulus mittet 
 manum in cauernam aspidum, et non illi nocebunt. 
 et ut agnoscas quod ecclesiae filios significare uidetur addidit: 
 partus autem eorum emittes? rumpent filii eorum 
 et multiplicabuntur in generatione. exibunt et 
 non reuertentur retro. nemo enim mittens manum in 
 aratrum et aspiciens retro habilis est regno dei.

merito 
 ergo ceruus factus est dominus, ut tales sibi ceruos uox domini 
 praepararet, de quibus ait: in nomine meo daemonia 
 eicient, linguis loquentur nouis, serpentes tollent 
 et si mortiferum quid biberint, non illis nocebit. 
 tollebant enim serpentes, cum spiritu oris sui sancti apostoli 
 de latebris corporum eruerent nequitias spiritalis, nec uenena 
 mortifera sentiebant. denique cum exiliens de sarmentis 
 Paulum uipera momordisset, uidentes barbari pendentem 
 uiperam de manu eius, putabant repente moriturum. at ille

 

 
 
 
 stabat intrepidus nec uulnere mouebatur nec ueneno infundebatur. 
 unde uidentes eum non tamquam hominis condicione 
 genitum, sed tamquam dei gratia editum supra homines esse 
 arbitrabantur. uide ceruum uiperas de latebris eruentem 
 spiritu diuino, qui erat in naribus eius, sicut dixit 
 Iob. 
 
 conuersus inquit Paulus in spiritu et respiciens 
 cum dolore ad pythonem ait: praecipio tibi in 
 nomine domini Iesu Christi continuo exire ab ea. 
 et exiuit eadem hora. uide ceruum quando uenit ad 
 baptismum et sacri fontis ablutus inriguo omnia persecutionis 
 uenena reiecit. uide ceruum dominum Iesum, quando uenit 
 ad Iohannem Baptistam et dicenti sibi Iohanni: ego a te 
 debeo baptizari, et tu uenis ad me? respondit: sine 
 modo. et hoc dicto in aquas salutem sitiens publicam tota 
 auiditate descendit. sed iam satis nobis in exordio tractatus 
 sicut in principio anni more uulgi ceruus adlusit. pergamus 
 ad cetera.

Interpellat, ut dixi, Dauid dicens ad dominum: sicut 
 ceruus desiderat ad fontes aquarum ita desiderat 
 anima mea ad te, deus. sitiuit anima mea ad deum 
 uiuum. quando ueniam et parebo ante faciem dei? 
 aestuat sanctus nec sese capit — maior est enim animi 
 magnificentia quam cuiuslibet corporis magnitudo — et securus 
 menti de terris ad caelestia euolare desiderat, sicut et alibi

 

 
 
 
 dicit ipse: quis dabit mihi pinnas sicut columbae: 
 et uolabo et requiescam. hic enim laquei, quibus etsi 
 non inplicatur iustus, tamen inpeditur: hic dolores et sollicitudines, 
 illic laetitia, ubi gratia: hic postremo corporis 
 uincula, quae Paulus soluere gestiebat, ut omnibus exutus 
 inpedimentis domino liber adsisteret. hoc ergo sitiebat anima 
 Dauid, ut iam non per fidem, sed faciem ad faciem deum 
 uideret, nec solum peregrinaretur a corpore, sed corpore 
 solueretur; dissolui enim et cum Christo esse multo melius, 
 quia iusto mori est lucrum. et grande quidem lucrum carere 
 peccato, delictorum inlecebris non moueri. quis enim mundus 
 ab sorde, quando nec unius diei uita hominis in terra caret 
 delictorum contagione ? uiuendo ergo innocentiae damna contrahimus, 
 morte finem erroris adipiscimur. lucrum ergo morte 
 adquiritur, uitae autem usu tamquam miseris debitoribus 
 usurarii nominis ad reatum faenus augetur. et bene sitit 
 anima, quae festinat ad fontem, non aquae istius, sed uitae 
 aeternae, de quo supra dixit: quoniam apud te fons 
 uitae et in lumine tuo uidebimus lumen. merito 
 ergo Dauid properabat peruenire et apparere ante faciem dei, 
 cuius uultus lumen est, quia omnes quos dominus spectat 
 inluminat.

Fuerunt inquit mihi lacrimae meae panes die ac 
 nocte, dum dicitur mihi cotidie: ubi est deus tuus? 
 ibi bene lacrimae panęş sunt, ubi esuritur iustitia. beati

 

 

 
 
 
 enim qui esuriunt et sitiunt iustitiam, quoniam 
 ipsi saturabuntur. sunt igitur lacrimae quae panes sunt 
 et confirmant cor hominis. cui disputationi etiam illud 
 Ecclesiasticum conuenit dictum: mitte panem tuum ante 
 faciem aquae, quia ibi panis caelestis, ubi aqua gratiae, 
 quoniam recte accipiunt substantiam uerbi et mysticae 
 rationis alimentum quibus flumina aquae uiuae de uentre 
 labuntur. similiter quoque ibi panis hic uiuus, ubi aqua 
 lacrimarum et fletus est paenitentiae. sic enim scriptum est: 
 in fletu exierunt, et in consolatione reuocabo eos.

beati ergo quorum lacrimae panes, qui ridere meruerunt, quia 
 ] 
 beati qui fletis. horum memor inquit effudi super me 
 animam meam. sanctus colligit ab his quae foris sunt et 
 supra se effundit animam suam, ut anima supra corpus effusa 
 infirmitatem carnis abscondat, tegat corporis adpetentiam et 
 uirtus ubique animae mentisque praetendat. unde et in posterioribus 
 dicit: effundam in conspectu eius orationem 
 meam. ubi effunditur oratio, ibi tecta peccata sunt. quorum 
 autem memorem se dicit? eorum utique quae desiderabat, ut 
 ueniret et appareret in conspectu dei, ut eius aulam illam 
 uideret aeternam, in qua spatiabatur animo et praesumpto 
 delectabatur ingressu.

quoniam ingrediar inquit in locum 
 tabernaculi admirabilis usque ad domum dei in 
 uoce exultationis et confessionis sonitus epulantis.

 

 

 

 
 
 
 non inmerito flebat, quoniam uersaretur in terris, cui caelestia 
 tabernacula deberentur et quem aulae potentis expectaret 
 introitus. denique illam solam omnibus regni sui opibus praeferebat, 
 sicut ipse testificatus est alibi dicens: unam petiui 
 a domino, hanc requiram, ut inhabitem in domo 
 domini omnes dies uitae meae et ut uideam 
 delectationem domini. delectatio domini in ecclesia est. 
 ecclesia est imago caelestium; etenim postquam umbra praeteriit, 
 imago successit. umbra synagoga est: in umbra lex, 
 in euangelio ueritas. ideo in euangelii lumine ueritatis imago 
 resplendet. flebat igitur propheta quia differebantur plena 
 gratia bona et referta laetitiae.

Denique et in posterioribus dicit: heu me quodincolatus 
 meus prolongatus est! et ideo interpellabat dominum, 
 quia ad meliora properabat. in ipsis tamen adflictationibus 
 saeculi magna erat consolatio praesentium, spes futurorum. 
 quis enim non erigeret animum, qui posset sperare in tabernaculo 
 caelesti beata illa sibi consortia reseruari? sed quia 
 infirmae condicioni plerumque futura taedio sunt, praesentia 
 uexationi, ideo et sancti prophetae insurgentibus corporis 
 fluctibus anima turbabatur.

nolo enim mireris si propheta 
 animam suam dicit esse exagitatam, cum dixerit ipse dominus 
 Iesus: nunc anima mea turbata est. qui enim suscepit 
 nostras infirmitates nostrum quoque suscepit affectum, in quo

 

 
 
 
 et tristis erat usque ad mortem, non propter mortem; mors 
 enim uoluntaria maestitiam habere non potuerat, in qua futura 
 erat uniuersorum laetitia, uniuersorum refectio. de qua et alibi 
 dixit: et surrexi et uidi, et somnus dulcis mihi 
 factus est. bonus somnus qui fecit non esurire esurientes. 
 non sitire sitientes, quibus sacramentorum dulcedinem praeparauit. 
 quomodo ergo anima eius timore turbata est, qui fecit 
 aliorum animas non timere? tristis ergo usque ad mortem, 
 donec consummaretur gratia. quod probatur ipsius testimonio 
 dicentis de morte sua: baptisma habeo baptizari. et 
 quomodo angor, usque dum perficiatur?

turbatus 
 igitur Dauid lubricis saeculi huius anfractibus dicit: quare 
 tristis es, anima, quare conturbas me? spera in 
 deum, quoniam confitebor illi: salutare uultus 
 mei et deus meus. ergo quando anxii et solliciti sumus, 
 spes nos futurorum expectatione confirmet. uide singula. 
 spera, quoniam confitebor, inquit, non \'confiteor,\' sed 
 confitebor); hoc est: tunc melius confitebor, quando reuelata 
 facie gloriam dei speculatus in eandem imaginem reformabor.

subito cum se consolaretur, in se reuersus ait: ad me ipsum 
 anima mea turbata est, id est: qui alios confirmare debeo 
 ipse conturbor, et quia ex me non habeo firmamentum, de 
 auctore sumamus.

: Propterea inquit memor ero tui, domine, de terra 
 Iordanis et Hermonin. memor est de terra Iordanis,

 

 

 
 
 
 in quo gratia memoriam deuotionis accumulat. in Iordanen 
 Neman Syrus ille descendit et mundus a lepra factus est. in 
 Iordane baptizatus est Christus, quando formam lauacri salutaris 
 instituit. Iordanis nomen descensionem significat, quam descendit 
 dominus Iesus, qui a contagio delictorum uicinos 
 \' Iordanis fluminis emundauit. hic fluuius exit de Aegypto et 
 diuidit terram repromissionis. ergo qui turbatur, si boni 
 consulit, ex Aegypto exit et sequitur uiam lucis; Hermonin 
 enim uiam lucernae interpretati sunt. exi ergo prius ex Aegypto, 
 si uis lumen Christi uidere. exiuit Chananaea a finibus gentium 
 et Christum inuenit, cui dicebat: misereremei, fili Dauid! 
 exiuit ex Aegypto Moyses et propheta factus est et remissus 
 ad populum, ut de terra adflictionis eorum animas liberaret. 
 lucerna autem Christi in corpore. haec tibi lucerna uiam 
 monstrat. unde et sanctus ait: lucerna pedibus meis 
 uerbum tuum, lucerna, quod inluminauerit animas uniuersorum 
 et in tenebris uiam monstrauerit. euangelium uia 
 lucernae est; in umbra lucet, id est in saeculo. unde et alibi 
 habes: niue dealbabuntur m Selmon, id est in obumbratione.

Iordanis quoque Christus, qui diuidit terram. quomodo 
 diuidat audi: et tuam ipsius animam pertransibit 
 gladius ad reuelandas multorum cordium 
 cogitationes, eo quod sit nostrarum diuisor animarum, qui 
 in intima cordis secreta descendat et cogitationes mentium

 

 
 
 
 deprehendat. hic gladius uerbum est dei uiuum. denique ad 
 Hebraeos sic legis: uiuum enim uerbum dei et ualidum 
 et acutius omni gladio acutissimo penetrat usque 
 ad diuisionem animae et spiritus artuumque et 
 medullarum. hic est fons Siloa, qui dicitur missus, 
 quoniam Christus a patre dixit esse se missum. est et illa 
 diuisio, quae colligitur ex eo quod ripam utramque Iordanis 
 tribus incoluerint Iudaeorum, quoniam filius hominis, qui 
 posterioribus temporibus descendit e caelo, uerus ille Iordanis, 
 uerus ille diuisor terrestrium atque caelestium diuidnam 
 possessionem patribus dedit, unam quae possideretur in terris, 
 alteram quae futurae uitae meritis seruaretur. quorum utrumque 
 soli conuenit Christo, uel caelestia diuidere uel occulta 
 deprehendere ; interiora enim diuidit qui occulta deprendit, 
 quod est utique diuinitatis insigne. denique sic habes scriptum 
 quia deus dixit: laetabor et diuidam Sicima. haec est 
 illa magnifica portio, quam Iacob filio suo Ioseph praestantiorem 
 omnibus deputauit. unde ait: ego autem do tibi 
 Sicima magnificam super fratres tuos, quam accepi 
 de manibus Amorraeorum in gladio meo et sagitta. 
 quod diuisio soli domino deberetur, quae uerbo, hoc est

 

 
 
 
 spiritali illo ueri Solomonis gladio conprehenditur. quid est 
 soli? patri sine Christo aut Christo sine patre ? minime. cum 
 solum dico patrem, filium non separo, quia in sinu et secreto 
 patris filius est. cum solum filium dico, et patrem iungo, sicut 
 iunxit et filius dicens: ecce uenit hora, ut me solum 
 relinquatis; sed non sum solus, quoniam pater 
 mecum est. sic ergo et pater beatus et solus potens 
 dicitur, ut ab eo filius non sequestretur, qui in patre semper 
 est. denique praeclare Iohannes : in principio erat uerbum, 
 sed sine patre non erat. et deus pater erat, sed non erat sine 
 uerbo, quia uerbum erat apud deum.

Haec Sicima ecclesia est; ipsam enim elegit Solomon, cuius 
 latentem distinxit affectum. haec Sicima est Maria, cuius 
 animam gladius dei transit et diuidit. haec Sicima est ascendens, 
 sicut interpretatio habet. quae sit ascendens, audi 
 dicentem de ecclesia: quae est, quae ascendit dealbata 
 innitens super fratrem suum? haec est actuosa, quae 
 graece ἐναργής dicitur, quod fide operibusque resplendeat. 
 cuius filiis dicitur: opera uestra luceant coram patre 
 meo, qui in caelis est.

memor ergo est dei Dauid de 
 terra Iordanis et Hermonin a monte modico. quis est iste 
 mons modicus? consideremus ne forte diuinitas Christi mons

 

 
 
 
 magnus. denique caelum et terram compleo dicit 
 dominus. si ergo diuinitas Christi mons magnus est, utique 
 incarnatio eius mons exiguus est. utrumque ergo Christus, et 
 magnus mons et minor: magnus uere, quia magnus 
 dominus et magna uirtus eius, minor, quia scriptum 
 est: minorasti eum paulo minus ab angelis. unde 
 Esaias dicit: uidimus eum, et non habebat speciem 
 neque decorem. idem tamen et ex magno minor factus et 
 ex minore magnus: ex magno minor, quia cum in forma 
 dei esset, semet ipsum exinaniuit et formam serui 
 accepit, et ex minore magnus, quia dicit Daniel: et lapis, 
 qui elisit imaginem, factus est mons magnus et 
 impleuit omnem terram. lapis hic si requiris qui sit, 
 agnosce: lapidem quem reprobauerunt aedificantes, 
 hic factus est in caput anguli. idem tamen et cum 
 exiguus uideretur, magnus erat. cui rei adstipulatur Esaias 
 dicens: puer natus est nobis, filius datus est nobis, 
 cuius initium super umeros eius, et uocatur magni 
 consilii angelus. omnia propter te Christus, lapis propter 
 te, ut tu aedificeris, mons propter te, ut tu ascendas. ascende 
 ergo supra montem, qui caelestia petis. ideo inclinauit caelum, 
 ut tu esses uicinior, ideo adsurrexit in uerticem montis, ut 
 te) eleuaret.

non inmerito ergo abyssus abyssum inuocabat,

 

 
 
 
 ut iste mons fieret exiguus, de quo ait propheta: abyssus 
 abyssum inuocat in uoce cataractarum tuarum. non 
 praeualebat uetus testamentum ad istius mundi redemptionem; 
 inuocabat et quasi ad auxilium arcessebat nouum testamentum. 
 clamabat lex adnuntians euangelium. erat enim semiplena et 
 ideo erat necessarium, ut ueniret qui legem inpleret. finis 
 enim legis Christus ad iustitiam omni credenti, qui 
 uenit legem implere, non soluere. quomodo abyssus lex audi 
 dicentem: iudicia tua sicut abyssus multa. simul hinc 
 intellege utrumque unius esse sapientiae testamentum, quod 
 quasi suum uenit implere. cataractas autem intellegimus profunda 
 uerborum et uim caelestis eloquii, quae fluxere nobis 
 sicut imber e caelo. ergo remedium taediorum omnium 
 Christus et scriptura diuina atque in temptationibus unum 
 perfugium.

Denique ubi aduertit Dauid quod eleuationes fluctuum 
 saecularium super se. uenirent, quas necesse est plurimas 
 subeamus in istius salo uitae, memor domini miserationum. 
 quas innumeris promisit oraculis, ad precem conuersus inter- 
 pellat deum sciens quod misericordia eius in luce mandatur, 
 id est in lege, quia lux praecepta tua, in temptationibus 
 autem quasi in noctis tenebris manifestatur. unde tamquam 
 uiator, qui repatriare desideret et peruenire quo tendit, confragoso 
 tamen uitae huius itinere fatigatus ducem arcessit 
 et adleuamentum obsecrat.

apud me inquit oratio deo 
 uitae meae; dicam deo: susceptor meus es. bene nota

 

 
 
 
 iam sibi quaerit auxilia et promissi auctorem conuenit atque 
 usitati muneris praebitorem, ut in subueniendo, si meritum 
 hominis offendit, diuinum non offendat exemplum. dicit aliqui: 
 (quando suscepit eum deus)? ut hoc adstruamus, ueni mecum 
 ad scripturae sacrae exordium, uide quomodo dominus manibus 
 suis de luto hominem figurauerit, unde et hic ipse in 
 posterioribus dicit: manus tuae fecerunt me et plasmauerunt 
 me. quasi figulus quidam deus fabricam carnis est 
 operatus humanae. et ad Hieremiam dicitur: descende in 
 domum figuli, et illic audies uerba mea. figulo utique 
 saepe contingit, ut dum uas fingitur, cadat de manibus eius 
 et iterum colligat lutum, ut uas reformet. denique et Hieremias 
 dicit: descendi et uidi quo modo cecidit uas, quod 
 ipse faciebat in manibus suis. et iterum inquit: fecit 
 uas aliud quo modo placuit illi. recte ergo susceptor 
 dicitur, quia manibus suis nos ipse suscepit, ipse formauit. 
 humani figuli uasa sunt illa, alia in honorem, alia in contumeliam. 
 omnes sumus fictilia uasa: etsi rex sit aliqui, uas 
 fictile est: etsi apostolus, uas est. unde et Paulus: habemus, 
 inquit thensaurum istum in uasis fictilibus et propheta 
 de rege dicit: depretiatus est Iechonias sicut uas, 
 cuius opera non est necessaria. et addidit: terra, audi

 

 
 
 
 uerbum domini, scribe uirum istum abdicatum. quasi 
 patrio iure deus noster filios solet abdicare degeneres; ideo et 
 terra eos scribit qui filii terrae sunt. unde cum Iudaei accusarent 
 adulteram, dominus Iesus digito scribebat in terra. 
 iusti autem non in terra scribuntur, ut legimus. quibus dicitur: 
 gaudete, quia nomina uestra scripta sunt in caelo.

suscepit ergo nos dominus, quando nos finxit: suscipit et 
 quando iubet nasci. unde ait iustus: suscepisti me ex 
 utero matris meae. cuius matris? priusquam te formarem 
 in utero, noui te. quos format et suscipit; exeuntes 
 quoque suscipit: et priusquam exires de uulua matris, 
 sanctificaui te. susceptor est qui susceperit manibus, ut 
 generis operator humani susceptor dicitur, et qui uisitatione 
 susceperit, ut protegat. unde alibi ipse dicit propheta: qui 
 habitat in adiutorio altissimi, dicet domino: susceptor 
 meus es tu et refugium meum. prima susceptio 
 est operationis, secunda defensionis. denique audi Moysen 
 dicentem: extendens alas suas adsumpsit eos et suscepit 
 eos super scapulas suas. sicut aquila suscepit, quae 
 fetus suos examinare consueuit, ut teneat atque enutriat quibus 
 ueri indolem partus et incorruptae gratiam naturae adstipulari 
 aduerterit aut repellat in quibus degeneris originis 
 infirmitatem in tenera adhuc aetate deprehenderit.

Quare me oblitus es et quare me repulisti? deus non 
 obliuiscitur — inpossibile est enim ut obliuiscatur, cui omnia 
 quae sunt facta et futura praesentia sunt —, sed nostra peccata 
 meritum ei obliuionis infundunt, ut obliteret eos quos 
 indignos sua uisitatione cognouerit; eos enim cognoscit 
 dominus qui sunt ipsius. tamen ubi aliqui iniquitatem 
 operantur, his dicit: non noui uos. quis est ergo qui possit 
 deo dicere: quare me oblitus es? sed tamen commune hoc 
 sanctis nobisque infirmibus est. sanctus dicit quasi meriti sui 
 conscius, et tamen quo sanctior, hoc humilior. quodsi uix 
 sanctus dicit, quid ego dicam peccator, nisi ad illud referam: 
 quare operis tui oblitus es, quare uisitationis tuae oblitus 
 es, postremo quare infirmitatis meae oblitus es? quid est enim 
 homo nisi quia uisitas eum? non ergo obliuiscaris infirmum. 
 memento, domine, quia infirmum me fecisti, memento quia 
 puluerem me finxisti. quomodo stare potero, nisi solidaturus 
 hoc lutum semper intendas, ut de uultu tuo soliditas mea 
 prodeat? cum auerteris faciem, turbabuntur omnia: si 
 intendas, uae mihi. non habes quod in me aspicias nisi contagia 
 delictorum; nec deseri utile nec uideri est, quia dum 
 uidemur offendimus. possumus tamen aestimare quia non repellit 
 quos uidet, quia emundat quos aspicit. ignis ante eum

 

 
 
 
 ardet, qui crimen exurat.

bonum est ergo nobis, ut non 
 repellamur. ideo queritur Dauid, quia repulsum se credidit, 
 qui fuerat ante susceptus. denique in posterioribus dixit: in 
 te confirmatus sum ex utero. sed et supra scriptum 
 habemus: in te proiectus sum ex utero de uentre 
 matris meae deus meus es tu. bonum est et proici, sed 
 in deum. denique ex persona Christi hoc in XXI psalmo 
 dicitur, qui uere in patrem de utero proiectus est uirginis; 
 non enim terrena eum excepere morientem. unde in cruce 
 positus, cum emitteret spiritum, ad patrem dixit: in manus 
 tuas commendo spiritum meum.

non ergo aliqui addant: 
 domine, ut psaltae faciunt, quod neque in Latino 
 codice inueni meo neque in Graeco neque in euangelio, 
 quod est euidentius. denique supra dixerat: pater, dimitte 
 illis hoc peccatum, et ideo tamquam patri in manus 
 eius commendare se spiritum suum, in cuius sinu semper 
 est filius. quamquam etsi addant quod dixerit domine, considerent 
 quod quasi homo in morte positus hoc loquatur.

ergo proiectus est de utero in patrem, de uentre matris suae, 
 hoc est: definiuit quod ille uterus qui proiecit eum uenter est 
 matris. pater autem dicit: ex utero ante luciferum genui 
 te. non proiecit utique filium pater, a quo numquam egressus 
 est filius, sicut ipse ait: traditus sum et non egrediebar. 
 non proiecit eum, cui eiusdem substantiae unitate conectitur. 

 

 
 
 
 potest ergo et sic legi: in te proiectus sum ex utero de 
 uentre matris meae, ut sequatur: deus meus es tu, ne 
 discedas a me. potest et sic: de uentre matris meae 
 deus meus es tu, quoniam et in utero positus a te numquam 
 recessi; tecum eram qui tamquam Ionas in utero ceti 
 positus te pro populo deprecabar. et uere de uentre matris 
 suae cum deo erat, secundum quod scriptum est: quoniam 
 priusquam sciret puer bonum aut malum, elegit quod 
 bonum est et: antequam patrem uocaret aut matrem, 
 uirtutem Damasci et spolia Samariae depraedatus 
 est, ut gentibus euocatis regnum patri piae cultu deuotionis 
 adquireret.

Uideamus cetera. quare inquit me reppulisti et quare 
 tristis incedo, dum adfligit me inimicus, confringit 
 ossa mea? exprobrauerunt mihi qui tribulant me, dum 
 dicitur mihi cottidie: ubi est deus tuus? quare tristis 
 es, anima? et. reliqua. prima interpellatio querellam habuit, 
 quod conperendinarentur bona, quorum iam fructus desiderabatur. 
 secunda interpellatio, quod expectatus prudentibus 
 Christi differebatur aduentus, quem lex adnuntiauerat, quem 
 prophetae pollicebantur, et eo inpatientius aestuabant corda

 

 
 
 
 iustorum, quoniam ad omnium redemptionem cognouerant esse 
 uenturum ...... quoque uniuersorum, quibus euangelico tramite 
 uiam uirtutis aperiret bonorumque operum semitas demonstraret, 
 sicut ipse dixit m Prouerbiis: dominus creauit me 
 principium uiarum suarum. ideo ergo dicebatur ei: ubi 
 est deus tuus? quia adhuc non uenerat Christus, sed sperabatur. 
 saeuiebat ergo diabolus, ut obtereret quos sciebat in 
 aduentum domini credituros, et <eos> diuersis adflictabat 
 exitiis. interpellat ergo Dauid, ut morantem excitet questu 
 prophetico, festinare urgeat, admoneat subuenire. habemus 
 similitudinem huius interpellationis etiam in posterioribus, ubi 
 dicit idem propheta: ut quid reppulisti nos, deus, in 
 finem? et ibi aperte quod congregationis suae oblitus sit et 
 uirgam suae hereditatis abiecerit flebiliter deplorauit et quod 
 in plebem dei insurrexerint eius inimici, de quibus ait: et 
 gloriati sunt qui oderunt te in medio festi tui. forte 
 hic uersiculus uideretur Assyrios declarare, qui triumphauerunt 
 populum Iudaeorum, nisi sequeretur: posuerunt signa sua 
 signa, et non cognoui. signa semper in bello sunt, quae 
 proeliaturos praeire consuerunt et agmen ducere militare. 
 unusquisque numerus aut legio signa sequitur sua. et si 
 dispersi fuerint bellorum tumultu, eo ubi signa sua esse

 

 
 
 
 perspexerint quam quam longe positi reuertuntur. unusquisque 
 ductor haec signa constituit et sequenda praescribit. sed sunt 
 etiam alia signa, quae uictor hostis inponit et tamquam cap- . 
 tiuis obseruanda decernit, sed qui fidelis est miles propria 
 signa sequitur, non cognoscit aliena.

quae sint aliena signa 
 intentius et inpensius consideremus. signum suum posuit 
 Christus in frontibus singulorum; ibi quoque antichristus signa 
 sua ponit, ut proprios recognoscat. sed qui in occulto Iudaeus 
 est, illi uerus confessor dicit: posuerunt signa sua signa, 
 et non cognoui. posuerunt diabolus et ministri eius, sed 
 ego nesciui illa, quia non consensi artibus eius, non adquieui 
 eius imperiis. posuit Assyrius Nabuchodonosor . signa pueris 
 Hebraeorum et mutauit illis nomina et praecepit, ut adorarent 
 imaginem eius et recederent ab sollemnibus patrum suorum 
 ritusque Chaldaeos posthabita dei lege sequerentur. constituit 
 hoc rex, sed statuit Daniel in corde suo, ut regalis mensae 
 contagia declinaret. recte ergo ei conuenit dicere quia signa 
 non cognouit aliena. iussum erat ut Hebraei pueri adorarent 
 imaginem regis; responderunt ei: non adoramus imaginem 
 tuam. apte ergo dixit unusquisque eorum: posuerunt signa 
 sua signa, et non cognoui, id est non sum expertus, non 
 ullo consensu recepi, non aliqua societate in me transtuli. 
 unde et de dei filio legimus quia peccatum non cognouit. et 
 alibi habes: quoniam qui custodit mandatum non 

 

 
 
 
 cognoscit uerbum nequam, cum liquido clareat quia 
 non cognitio inprobitatis, sed societas criminosa sit. ipse 
 etiam Dauid in posterioribus dicit: declinantes autem a 
 me malignos non cognoscebam, ubi autem uoluerint 
 haec signa aduersarii ponere declarat. sicut in uia inquit 
 supra summum. quasi in silua lignorum securibus 
 conciderunt ianuas eius in id ipsum, bipenni et 
 ascia deiecerunt illud. quid sibi hoc uult nisi ut 
 ostendat quia fides nostra non quasi in uia esse debeat, ne 
 ueniant uolucres caeli et auferant eam, sicut uerbum illud, 
 quod legis in euangelio, non debere circa uias et semitas 
 seminari ?

! Ergo uolentes fidem sancti huiusce eradicare aduersarii, 
 qui non uident signa sua in corde eius, temptauerunt quasi 
 in uia, id est in peruio conlocare; cor autem in summo est, 
 quia oculi sapientis in capite eius. et posuerunt signa 
 quasi in silua lignorum, quae cito exuruntur igne aut securibus 
 conciduntur; exit enim ignis de silua et exurit etiam caedros 
 Libani. hoc autem faciendum putarunt, ut polluerent diuini 
 nominis tabernaculum, quod in nobis est. sicut enim templum 
 dei sumus, ita sumus et tabernaculum dei, in quo domini 
 festa celebrantur. ergo tu, o homo, summum tuum custodi, 
 ut conquasses capita inimicorum uerticem capilli

 

 
 
 
 perambulantium — in superfluis enim perambulant, non in 
 sanctis: in uertice capilli, non in uertice deuotionis et fidei —, 
 et si spiritus potestatem habentis in te ascendat, 
 ut habes in Ecclesiaste, locum tuum non derelinquas. 
 etenim superiorem te Christus constituit, quem ad imaginem 
 dei fecit. tene ergo superiorem fidei et pietatis locum, quem 
 a Christo accepisti, ut superior factus ascendentem de inferioribus, 
 hoc est de terrenis et saecularibus spiritum nequam 
 facile repellas et signa eius non suscipias in pectore tuo. non 
 occupet animae tuae uestibula nec introitus mentis tuae et 
 quasi in silua lignorum ignibus suis fragilia et caduca 
 populetur aut securibus suis ianuas tui cordis excidat. sit 
 igitur in nobis non silua, sed uinea: sit porta nostri oris et 
 cordis clausa diligentius, ne hostis introeat. cito diffindit 
 ianuam, si patentem inuenerit; at uero Christus pulsat, 
 non deicit, . qui confortauit, o Hierusalem, seras portarum 
 tuarum. Christus manu pulsat, ut aperias, aduersarius 
 securibus concidit, et ideo scriptum est, ne securis 
 et malleus in domum dei intret. foris debet esse superbia ac 
 fallacia, non intus; foris enim pugnae, pax intus, quae supra 
 omnem intellectum est. non scindatur ferro anima tua, sed ut 
 anima Ioseph ita anima tua ferrum pertranseat, ne principale 
 tuum uelut quoddam tabernaculum uerbi in ipso fidei 

 

 

 

 
 
 
 principio et doctrinae spiritalis diruatur ingressu. fundatus enim 
 usu atque exercitatione immobilis perseuerat nec locum dat 
 ei qui in summum quasi transfigurans se in angelum lucis 
 conatur ascendere. qui si in nobis sua signa non uiderit, 
 auctoritatem resistendi habere non poterit. ergo ne adfligat 
 nos inimicus, ne ossa nostra confringat, non deficiamus perseuerare 
 in Christo, ut dicat de nobis: triduum habent 
 quod perseuerant mecum, et dimittere eos ieiunos 
 nolo, ne deficiant in uia. beatus, cui ipse cordis dederit 
 firmamentum, ut deficere non possit in istius uitae tramite 
 constitutus. non deficit qui sperat in domino atque ei intimo 
 confitetur affectu, quandoquidem etiam eques ille, cuius equi 
 calcaneum serpens momordit, etsi retro cecidit, deceptus 
 tamen non est, quia salutem expectauit a domino.

Tertia quoque interpellatio, quod in medio hominum 
 nequitias exercentium constitutus causam suam ab eorum 
 contagio cupiat separari. quod multi ad dominum Iesum referendum 
 putant, eo quod ipsius solius est non timere iudicium, 
 qui uincit cum iudicatur. habet enim a uiro iniquo iudicium, 
 in quod uolens Christus ingreditur, ut habes scriptum: 
 populus meus, quid feci tibi aut quid contristaui 
 te? ceterum cum ipsi omne iudicium dederit pater, non quasi 
 infirmo utique, sed quasi filio, quod -potest ipse subire iudicium? 
 si iudicium patris arbitrantur filio esse subeundum, pater

 

 
 
 
 utique non iudicat quemquam, sed omne iudicium 
 dedit filio, ut omnes honorificent filium, sicut 
 honorificant patrem. pater honorat filium, et tu diiudicas? 
 hoc eo posuimus, ne quia nos arbitraretur quasi metu quaestionis 
 in locum domini subrogare personam prophetae, cum 
 sanctus Dauid praeuidens spiritu insurrecturos Iudaeos aduersus 
 domini passionem iudicium suae fidei non pertimescat, discerni 
 quoque causam suam a persecutorum gente deposcat, ne 
 malis generis sui et posteritatis - heredibus prosapia totius 
 Iudaici generis implicetur.

non inmerito ergo turbatur, qui 
 uidet sibi aduersus carnem et sanguinem esse luctamen, atque 
 in se ipso sibi graue esse naufragium, in suo corpore tempestatem, 
 quam sustinere non ualeat, nisi caeleste auxilium 
 suffragetur; nemo enim grauior hostis homini quam domestici 
 eius. quid autem tam domesticum quam sibi homo et suae 
 carnis infirmitas? et ideo festinat propheta et toto precatur 
 affectu, ut Christus adueniat, fortitudo uniuersorum, qui 
 suscipiat omnes infirmitates et faciat utraque unum conpugnantesque 
 sibi mentis et carnis inimicitias sublato soluat 
 pariete, qui internum quominus in concordiam conueniret 
 diuidebat affectum. ergo quia in se ipso sibi erat pugna, 
 erat a proximis, qui legis et aequitatis inmemores laqueos 
 fraudis et insidias praeparabant, speratumque differebatur 
 remedium, repulsum se arbitrabatur, quasi recusaret uenire 
 qui promiserat remedio se futurum, et tamquam ab spe 
 lucescentis diei in tenebrarum profunda reuocatus orabat, ut 
 squalorem huius saeculi repulsura lux inradiaret, aeterna

 

 

 
 
 
 adesset ueritas, quae fallacem imaginem mundi huius aboleret.

adfuit deus uotis, qui solet et inprouisus adsistere et non 
 rogantibus se manifestare, sicut ipse ait: palam factus 
 sum non quaerentibus me, et piis adstipulatus oratis 
 uotorum seriem celeri praeuenit effectu subitoque in ecclesiam 
 et in tabernacula sua sanctum prophetam deduxit in spiritu 
 atque ante oculos eius sacrum altare constituit, in quo futura 
 esset totius mundi redemptio et uniuersorum toto orbe remissio 
 peccatorum.

Uidens ergo in spiritu illam dulcedinem sacramentorum 
 caelestium, illam mensam, quae repellit insidias adterentum, 
 sicut ipse in superioribus dixit: parasti in conspectu 
 meo mensam aduersum eos qui conterunt me, ait: 
 et introibo ad altare dei mei, ad deum, qui laetificat 
 iuuentutem meam. pulchre dixit quasi Adam: et 
 introibo. eiecti enim eramus de paradiso domini, ex quo 
 Adam peccati sui conscius uultum domini declinauit. decore 
 quoque addidit: et introibo ad altare dei, quasi in conspectum 
 dei rediret. auersus enim erat a muneribus nostris, 
 quando Cain parricidae illius munera non probauit. latebat Cain 
 alienus a domini conspectu: furens effera uis animi, quod in fratris 
 sui dominus respexerat munera, sub offensione proprios reliquit 
 heredes. occiderat Abel non sibi, cuius et sanguis clamabat 
 ad dominum, sed occiderat omnibus nobis. nullius prope iam 
 sacrificium probabatur, quia non erat qui faceret bonitatem, 
 non erat usque ad unum, quando nec deo fides nec fratris

 

 
 
 
 germanitati pietas reseruata est. uenit dominus Iesus, ut 
 resuscitaret Adam, resuscitatus est et Abel. cuius munera 
 placuerunt deo. optulit semet ipsum dominus Iesus, id est 
 primitias sui corporis in sanguinis aspersione melius loquente 
 quam sanguis Abel locutus in terra est. respexit deus in eius 
 munera, ex quo ipse reconciliationis diuinae gratiam bonis 
 reliquit heredibus. recte igitur sanctus Dauid, quasi ex persona 
 reconciliati hominis ait: et introibo ad altare dei mei, 
 ad deum, qui laetificat iuuentutem meam.

adstruamus 
 hunc locum, si possumus, etiam alterius prophetae exemplo, 
 quemadmodum hominis et auersatus sit dominus prius sacrificia 
 et postea sit eidem reconciliatus. habemus in Esaiae 
 libro scriptum dicente deo: quo mihi multitudinem 
 sacrificiorum uestrorum? dicit dominus. plenus 
 sum, id est: abundo meis, uestra non quaero, holocautomata 
 arietum et adipem agnorum et sanguinem taurorum et hircorum, 
 nolo, nec sic ueniatis in conspectum meam. et utique a fetu 
 pecorum optulerat Abel sacrificium, in quo placuerat deo. sed 
 typum non requirebat, qui expectabat sacrificii ueritatem; 
 expectabatur enim passio domini salutaris. quis enim inquit 
 ista requisiuit de manibus uestris? calcare regiam 
 meam non adponetis. et infra: cum extenderitis 
 manus ad me, auertam faciem meam a uobis. sed 
 lauamini, mundi estote, auferte malitiam ab animis 
 uestris. iudicate pupillo et iustificate uiduam et 
 uenite disputemus, dicit dominus. claret igitur quod 

 

 
 
 
 et ante auersus sit dominus a sacrificiis hominis et postea 
 reconciliatus, ut respicere in nostra sacrificia dignaretur.

Ideo ergo securus intrat qui ad domini ingreditur misericordiam. 
 denique bono seruo dicitur: intra in gaudium 
 domini tui, de seruo autem nequam dicitur: tollite illum 
 in tenebras exteriores. ideo et Adam eiectus de patria 
 caelesti et illa sede paradisi in insulam peccati est relegatus. 
 recte ergo dicit scriptura: renouamini, insulae, quia 
 peccatorum fluctibus sicut insulae m istius mundi freto 
 circumuenimur. istae ergo insulae per aduentum domini peccatorum 
 remissione renouatae sunt, id est homines in lauacro 
 medii inter aquas quasi insulae constituti tundebantur undarum 
 molibus sicut insulae sonoris peccatorum relidentibus fluctibus, 
 sicut insulae, in quibus ante uelut fraudum scopulis erant 
 simplicibus crebra naufragia, quia dolus erat in corde et in 
 ore blanditiae. at uero posteaquam dominus Iesus, in quo 
 dolus non est, adueniens in hunc mundum caelestis expositione 
 doctrinae humanarum profunda mentium serenauit et tranquillitatem 
 refudit affectibus singulorum auferens saepem 
 discordiae, quasi quaedam portuum coepere adpropinquantibus 
 suffragia, ut unusquisque nauigium suae quietis in 
 proximi aut fratris constituat affectu et in secessu quodam 
 piae mentis haereat litorali.

non inmerito ergo tamquam 
 renouatus clamat Dauid: et introibo ad altare dei mei, 
 ad deum, qui laetificat iuuentutem meam. ut qui 
 supra se inueterasse inter inimicos suos dixerat, uti

 

 
 
 
 in sexto legimus psalmo, hic ait iuuentutem sibi ex inueterata 
 prolapsionis humanae senectute renouatam. renouamur enim per 
 lauacri regenerationem, renouamur per spiritus sancti effusionem, 
 renouabimur etiam per resurrectionem, sicut in 
 posterioribus dicit: renouabitur sicut aquilae iuuentus 
 tua. quomodo renouemur audi: asperges me hysopo et 
 mundabor, lauabis me et super niuem dealbabor. 
 et in Esaia ait: si fuerint peccata uestra ut foenicium, 
 ut niuem dealbabo. recte renouatur qui de tenebris peccatorum 
 in lucem uirtutum mutatur et gratiam, ut qui taetra 
 prius conluuione sordebat supra niuem albenti nimis fulgore 
 resplendeat.

Confitebor tibi in cithara, deus meus. habet 
 citharam suam anima nostra; neque enim diceret Paulus: 
 orabo spiritu, orabo et mente: psallam spiritu, 
 psallam et mente, nisi haberet citharam, quae plectro 
 sancti spiritus resultaret. cithara est caro nostra, quando 
 peccato moritur, ut deo uiuat: cithara est, quando septiformem 
 accipit spiritum in baptismatis sacramento. testudo enim dum 
 uiuit, luto mergitur; ubi mortua fuerit, tegmen eius aptatur 
 in usum canendi et piae gratiam disciplinae, ut septem uocum 
 discrimina numeris modulantibus obloquatur. similiter caro 
 nostra, si uiuat inlecebris corporalibus, in quodam caeno uiuit 
 et uoragine uoluptatum: si luxuriae moriatur atque incontinentiae, 
 tunc ueram uitam resumit, tunc edere incipit 
 bonorum operum dulce modulamen. dulcis sonus est

 

 
 
 
 castimoniae, dulcis sonus timentium deum. denique in omnem 
 terram exiuit sonus eorum. dulcis sonus est fidei, quae 
 adnuntiatur, ut scriptum est, in uniuerso mundo. hic 
 sonus a nobis exeat ad deum, sicut exiuit etiam a Thessalonicensibus, 
 ut etiam non canentes canamus et bonorum 
 concentu operum dominum praedicemus, cui est honor gloria 
 perpetuitas a saeculis et nunc et semper et in omnia saecula 
 saeculorum. amen.