Diuinum ad patres resultauit oraculum, ut, cum egrederentur 
 ad bellum, tuba canerent, cuius sonitu dominus reminisceretur 
 populi sui, quo petitum conferret auxilium plus quae 
 misericordiae suae incentiua cognoscens, et in diebus laetitiae 
 suae, in numeniis suis concinerent tubarum sono. unde et 
 Dauid ait: canite in initio mensis tuba, in die frequenti 
 sollemnitatis uestrae. ueniet igitur nobis dies 
 sollemnitatis et iam adpropinquat. canamus tuba tamquam in 
 proelium progredientes, canamus tuba, ut adnuntiemus sollemnitatis 
 diem. simul nobis et certamen imminet et uictoria 
 repromittitur. uictoria nostra crux Christi est, tropaeum 
 nostrum pascha est domini Iesu. sed ille ante est proeliatus, 
 ut uinceret, non quo ipse egeret certamine, sed ut nobis

 

 
 
 
 formam bellandi ante praescriberet et postea daret gratiam 
 triumphandi. certamen nostrum ieiunium est. denique ieiunauit 
 saluator, et sic ad eum temptator accessit. et primum 
 gulae direxit spiculum dicens: si filius dei es, dic lapidi 
 huic, ut panis fiat. ille cibum uelut escam laquei praetendit, 
 ut sic inlaquearet adpetentiam corporalem, dominus 
 ieiunium praetulit, ut laqueos temptatoris, ut uincula dissolueret. 
 denique sic habes scriptum: non in solo pane uiuit 
 homo, sed in omni uerbo dei. illo laqueo Adam fuerat 
 strangulatus, hac absolutione diabolicae quaestionis omnis 
 homo est liberatus.

! Magna uirtus ieiunii, denique tam speciosa militia est, ut 
 ieiunare delectaret et Christum, tam ualida, ut ad caelum 
 homines eleuaret. et ut humanis magis quam diuinis utamur 
 exemplis, de Heliae ieiuno ore uox missa caelum clausit 
 sacrilego populo Judaeorum. etenim cum a rege Achab altare 
 esset idolo constitutum, ad uerbum prophetae tribus annis et 
 sex mensibus ros pluuiae non cecidit super terram. digna 
 poena, quae intemperantiam congrue coherceret, ut caelum 
 inpiis clauderetur, qui terrena polluerant. dignum etiam, ut

 

 
 
 
 ad condemnationem regis sacrilegi propheta ad uiduam in 
 Sarepta Sidoniae mitteretur, quae quoniam deuotionem cibo 
 praetulit, meruit ut ariditatis publicae sola non sentiret 
 aerumnam. itaque non defecit hydria polenta, cum torrentis 
 fluenta deficerent.

quid eius reliqua contexam ? ieiunus filium 
 uiduae ab inferis resuscitauit, ieiunus pluuias ore deposuit, 
 ieiunus ignis deduxit e caelo, ieiunus curru raptus ad caelum 
 et quadraginta dierum ieiunio diuinam adquisiuit praesentiam. 
 tunc denique plus meruit, quando amplius ieiunauit. ieiuno 
 ore statuit fluenta Iordanis et redundantis fluminis alueum 
 repente siccatum puluerulento transmisit uestigio. merito 
 illum dignum caelo diuina iudicauit sententia, ut cum ipso 
 raperetur corpore, quoniam caelestem uitam uiuebat in 
 corpore et supernae usum conuersationis exhibebat in terris.

Quid est enim ieiunium nisi substantia et imago caelestis ? 
 ieiunium refectio animae, cibus mentis est, ieiunium uita est 
 angelorum, ieiunium culpae mors, excidium delictorum, remedium 
 salutis, radix gratiae, fundamentum est castitatis. hoc 
 ad deum gradu citius peruenitur, hoc gradu Helias ascendit

 

 
 
 
 ante quam curru, hanc hereditatem sobrietatis abstemiae ad 
 caelum abiens discipulo dereliquit, in hac uirtute et spiritu 
 Heliae uenit Iohannes. denique in deserto et ille uacabat 
 ieiuniis; esca autem eius erat locustae et mei siluestre. et 
 ideo qui uitae humanae possibilitatem continentia supergressus 
 fuerat, non homo, sed angelus aestimatus est. de ipso legimus: 
 etiam plus quam propheta. hic est, de quo 
 scriptum est: ecce mitto angelum meum ante faciem 
 tuam, qui praeparabit uiam tuam ante te. quis humana 
 uirtute equos igneos, currus igneos potuisset ascendere, 
 regere aerios currus nisi qui naturam humani corporis incorruptibilis 
 ieiunii uirtute mutasset?

sed de Heliae gestis 
 plurima iam frequenti diuersorum librorum sermone digessimus 
 et cauendum arbitror, ne in eadem recurramus, cum 
 praesertim in opere suo ipse laudetur. imitemur ergo illum 
 et eam escam quaeramus, cuius uirtute diebus ac noctibus 
 progredi ad supernorum possimus cognitionem. non enim 
 omnis esca materialis nec omnis cibus corporalis: est cibus 
 mentis, ut diximus, quo epulantur animae, de quo ait 
 dominus: meus cibus est, ut faciam uoluntatem patris 
 mei, qui in caelis est. hic cibus angelorum, ut diuino

 

 
 
 
 famulentur imperio. nulla illis cura mensarum, nullus conuiuiorum 
 usus, nullae repositae epulae, nullus uini potus 
 aut sicerae, nulla distentio corporis, nulla uentris offensio.

Itaque ne terrenum quis aut nouellum putet esse ieiunium, 
 primus usus mundi a ieiunio coepit, quando lux clara 
 resplenduit. secundus dies ieiunio, quando caeli factum est 
 firmamentum. tertio die terra pabulum germinauit, natura 
 obsequium praebuit: ieiunium tamen caelestis disciplina 
 seruabat. quarto die luminaria facta sunt solis et lunae: et 
 adhuc ieiunium. quinto produxerunt aquae repentia animarum 
 uiuarum et uolatilia super terram secundum 
 firmamentum caeli, et uidit deus quia bona sunt. et 
 benedixit ea deus dicens: crescite et multiplicamini 
 et replete aquas, quae sunt in mari, et uolatilia 
 multiplicentur super terram: et adhuc ieiunium. denique 
 \'benedixit ea\' scriptum est \'et dixit: crescite,\' non dixit: 
 edite et manducate. sexto die bestiae sunt creatae et cum 
 bestiis orta edendi potestas est et usus escarum. ubi cibus 
 coepit, ibi finis factus est mundi, ibi coepit sua incrementa 
 nescire, ibi coeperunt diuina circa eum opera feriari. quo

 

 
 
 
 indicio declaratum est quod per cibos mundus haberet 
 imminui, per quos desiit augeri. nemo delictum sciebat, 
 nemo poenam timebat, nemo nouerat mortem.

plantauit 
 dominus paradisum ad gratiam beatorum, posuit ibi hominem 
 operari et custodire eum et, uti sciamus non esse nouellum 
 ieiunium, primum illic legem constituit de ieiunio; sciebat 
 enim quod per escam culpa haberet intrare. prima poena de 
 ieiunii praeuaricatione dicente mandato dei: de ligno quod 
 est scientiae boni et mali non edetis; qua die autem 
 manducaueritis ex eo morte moriemini. eo usque autem 
 nemo praeuaricari nouerat, ut adhuc orta non esset quae 
 prima est praeuaricata indictum abstinentiae. lex a domino 
 deo, praeuaricatio legis a diabolo: culpa per cibum, latebra 
 post cibum: cognitio infirmitatis in cibo, uirtus firmitatis in 
 ieiunio. denique quamdiu interdictis abstinuerunt, nesciebant 
 esse se nudos : posteaquam manducauerunt de interdicta 
 arbore, nudatos se esse cognouerunt. merito ergo mulier, ubi 
 culpae agnouit auctorem, interrogata: serpens persuasit 
 mihi, et manducaui. serpens gulam suadet, dominus

 

 
 
 
 ieiunare decernit. denique ipse ait: ieiunate et orate, ne 
 intretis in temptationem. itaque gula de paradiso 
 regnantem expulit, abstinentia ad paradisum reuocauit 
 errantem.,

Et dixit deus: ecce Adam factus est tamquam unus 
 ex nobis. inridens utique deus, non adprobans dicit, hoc 
 est: putabas te similem fore nostri? quia uoluisti esse quod 
 non eras, destitisti esse quod eras. itaque, dum supra te esse 
 adfectas, infra te esse coepisti. denique uestiuit eum tunica 
 pellicia prius et sic ait: ecce Adam, quasi dicat: ecce 
 amictus tuus, ecce dignum indumentum tuum, hic te uestitus 
 decet. qui diuina affectant tali digni habentur ornatu. ecce 
 quo te tua culpa deduxit, ecce nunc in hac tunica pellicia 
 tamquam unus ex nobis aperuisti oculos. circumspice diligenter: 
 nudum te aspicis, quem uestitum putabas.

gula ergo 
 nudos facit, ieiunia operiunt et exutos. unde dominus ait: 
 operui in ieiunio animam meam. bonum operimentum 
 quod et animam tegit, ne a temptatore deprehendatur, ne a 
 temptatore nudetur. bonum uelamen quod tegit culpam, tegit 
 abstinentia, tegit gratia; beati enim quorum remissae

 

 

 

 
 
 
 sunt iniquitates et quorum tecta sunt peccata. tegit 
 gratia, dum remittit et omnem abolet errorem: tegit abstinentia, 
 dum obumbrat uitium et maesto abscondit affectu 
 atque extenuat paenitendo. etenim ieiunium et elimosyna a 
 peccato liberant. opertus erat Adam uirtutum uelamine 
 priusquam praeuaricaretur. sed tamquam exutus praeuaricatione 
 uidit esse se nudum, quia indumentum quod habebat 
 amiserat. in diebus enim ieiuniorum uestrorum orietur inquit 
 tibi matutinum lumen tuum et sanitas tua matura 
 orietur et praecedet ante te iustitia et circumdabit 
 te maiestas domini. bonum uestimentum lux. scriptum est 
 enim: circumdatus luce sicut uestimento. bonum 
 uestimentum, quando circumdat dominus et operit ieiunantes.

Nudatus erat Noe, quando inebriatus est: texit eum pietas 
 filiorum. at nudatus erat per ignorantiam, non per intemperantiam; 
 adhuc enim uinum nesciebatur. in principio generis 
 humani ignorabatur ebrietas. primus uineam ipse plantauit: 
 dedit naturam, ignorauit potentiam. itaque uinum nec suo 
 pepercit auctori. quid mirum si, cum dominus ipse creaturas 
 suas laudauerit, et iste miratus est? itaque cum delectaret 
 eum reperti muneris gratia, temptauit uehementior creatura

 

 
 
 
 insuetos senis artus, turbauit nona potio. dormitauerunt 
 inquit qui ascenderunt equos. ascendit corporis uoluptates: 
 et iustus obdormiuit. sed illius ebrietas nobis suadet sobrietatem. 
 semel enim inebriatus est Noe; ubi uero malum 
 ebrietatis agnouit, inuentum suum ad remedium temperauit, 
 non effudit ad uitium. unde apostolus ait: uino modico 
 utere propter frequentes tuas infirmitates.

manebat 
 antequam uinum inueniretur omnibus inconcussa libertas; 
 nemo sciebat a consorte naturae suae obsequia seruitutis 
 exigere. non esset hodie seruitus, si ebrietas non fuisset. 
 oprepserat quidem fraternae praelationis inuidia, manebat 
 tamen adhuc paternae pietatis reuerentia. laesa pietas est, 
 dum ridetur ebrietas. non illis itaque solis nocent uina quos 
 temptant, sed et illis amplius quorum oculis temulenta 
 ebriorum membra nudantur. hinc risus inreuerens nascitur, 
 hinc libido flammatur, ut multo maiore temulentia eos uina 
 perturbent quorum oculos ac mentem inebriauerint quam 
 quorum membra prostrauerint.

Legimus etiam quod patrem Loth inebriauerint filiae in 
 eo monte, ad quem timentes incendia Sodomitana confugerant 
 et habitabant in spelunca. conuenit ebrietati atque concurrit 
 aetas, sexus. solitudo, locus ferarum magis latibulis quam 
 humanis aptior domiciliis. fuit itaque ebrietas origo incesti,

 

 

 
 
 
 pessimae generatricis partus deterior.

at non Abraham uinum 
 in suo conuiuio ministrabat: immolabat uitulum et butyrum . 
 et lac etiam angelis hospitibus exhibebat — caeli dominum, 
 mundi agnoscebat auctorem —; uinum enim exhibere non 
 poterat. sed recte illic deerat materia peccati, ubi erat 
 remissio peccatorum.

denique adnuntiauit eum Iohannes neque 
 manducans panem neque bibens uinum; qui enim Christum 
 adnuntiat ab omni uitiorum incentiuo praestare se debet. 
 alienum. uicit igitur sanctum Noe uel etiam Loth Abrahae 
 nepotem ebrietas, quorum alter, cum ieiunaret, diluuio superstes 
 fuit, alter incendio.

Moysen quoque cognouimus sitienti 
 populo aquarum amaritudines temperasse, non uina. cui petra 
 aquam uomuit potuit et uini abundantia non deesse. denique 
 deus dixit: percuties petram, et exiet aqua et bibet 
 populus, non dixit: exiet uinum in populo; periculosum 
 enim erat uinum ministrare, quod fortiores ferre uix possent. 
 denique Moyses de ieiunio legem dedit, de uino non dedit.

ipsum quoque ieiunantem non uoces magnae, non fulgora et 
 nubes nimbosa, non fumigans Sina perterruit. neque uero 

 

 
 
 
 introisset in nubem et uocem dei loquentis de medio ignis 
 sine periculo salutis audisset nisi munitus armis ieiunii. 
 quadraginta enim diebus ieiunauit in monte, cum legem acciperet 
 a domino deo nostro. et in superioribus quidem montis 
 lex dabatur Moysi ieiunanti, in inferioribus populo manducanti 
 praeuaricatio sacrilega luxu accendebatur epulantium. quo 
 spectaculo motus fregit tabulas Moyses indignum iudicans ut 
 ebrio populo lex daretur.

itaque tabulas legis, quas accepit 
 abstinentia, conteri fecit ebrietas. quid uero alia dicam ? nonne 
 sterilitatem matris Sampso uini abstinentia fecundauit et 
 parientem fecit ex sterili? quoniam iuxta praeceptum domini 
 uinum non bibit. nonne Annam non manducantem. exaudiuit 
 dominus et infecunditatem eius soluere ieiunia? ex quibus duo 
 <qui> generati sunt, unus fortissimus, alius obseruantissimus, 
 dignos se praebuerunt, qui ieiunii gremio diu foti et quodam 
 abstinentiae fusi utero uiderentur. idem itaque Sampso, qui 
 matris sobrietate generatus est, allophylorum insultantium 
 sibi ebrietate est uindicatus.

Helisaeus uates, qui de magistro 
 didicerat parsimoniam, cum filios aleret prophetarum, uitis

 

 
 
 
 agrestis grumulis mensas onerabat et ineptis siluestribus 
 hospitalis humanitatis implebat officium. quorum offensi 
 amaritudine cum manducare non possent, leuis farinae aspersione 
 omnem illam amaritudinem temperauit propheticae 
 munere abstinentiae ueneni uires euacuans.

E Est quaedam creaturae natura, quam amiautum uocant, 
 nullo facilis igne consumi, quae inposita focis ignescit, ilico 
 sublata de flamma tamquam aquarum infusione munda resplendet. 
 talia erant Hebraeorum puerorum corpora, quae de 
 ieiunio in amianti transformata naturam uaporem ignis non 
 ad dispendium sui, sed ad gratiam mutuabantur. denique cum 
 furerent fornacis incendia, ut ultra quadraginta cubitos flamma 
 per circuitum funderetur consumens plurimos quos repperiret 
 Chaldaeorum, qui naphtha, pice et stuppa atque sarmento 
 alimenta ignibus ministrabant, ubi cum ieiunio ingressi sunt. 
 discusso ardore flammarum in medio fornacis coepere statim 
 roris spiritu refrigerantis umescere, ita ut eorum nullus 
 capillus capitis exureretur, quia illam quoque ieiunia comam

 

 
 
 
 pauerant.

Daniel, uir desideriorum, trium ebdomadum ieiunio 
 leones quoque docuit ieiunare. missus in lacum in adamantis 
 rigorem abstinentiae soliditate membra duratus non patuit 
 uulneri. sic eum constrinxerant ieiunia, ut in eius corpore 
 ferarum morsibus locus esse non posset. clausa tenebant 
 leones ora, quae abstinentiae propheticae sanctitas comprimebat, 
 ut ea ferae aperire non possent meriti quibusdam uinculis 
 alligata.

ieiunium itaque uirtutem ignis extincxit, ieiunium 
 ora obstruxit leonum, ieiunium maris fluenta solidauit, 
 ieiunium petram soluit in fontes aquarum, uirtute ieiunii 
 contra suam mutata naturam et fluctus obriguit et petra 
 inundauit.

Et quid uetustis utar exemplis, cum abundet ieiunium 
 etiam praesentium muneribus gratiarum? quis deteriorauit 
 domum suam ieiunio, quis inminuit facultates? cui non, 
 suspecta luxuries, cui non uenerabilis abstinentia? cuius 
 torum appetiuit parsimonia, cuius pudorem non laesit ebrietas ? 
 ieiunium continentiae magisterium est, pudicitiae disciplina, 
 humilitas mentis, castigatio carnis, forma sobrietatis, norma

 

 
 
 
 uirtutis, purificatio animae, miserationis expensa, lenitatis 
 institutio, caritatis inlecebra, senilis gratia, custodia iuuentatis, 
 ieiunium est infirmitatis adleuamentum, alimentum salutis. 
 nemo cruditatem ieiunando incidit, nullus per continentiam 
 ictum sanguinis sensit, immo nullus non repressit et reppulit. 
 bonum iteneris uiaticum, bonum totius uitae, bonum in mari: 
 sedat naufragia, cibum seruat.

graue dicunt esse ieiunium: 
 respondeant quis e ieiunio defecerit. multi in prandio, plerique 
 dum uomunt epulum fudere animam. quod postremo animal 
 ieiunium sibi causam fuisse mortis ingemuit? per escam 
 laqueus non cauetur, in esca hamus latet: cibus deducit in 
 foueam, cibus inducit in retia, cibus uisco etiam aues inligat, 
 cibus uolantes deponit ad mortem. quae non propter uentrem 
 pericula? muta animalia crimen nesciunt et in hoc solo 
 tamquam pro crimine puniuntur. ieiunium sobrietas mentis 
 est. hoc uigent sensus, in hoc iudicia tractantur, in conuiuio 
 pocula. ieiunium custodit disciplinam, luxuriam sequitur

 
 
 
 inopia. mater est luxuria famis secundum propheticum 
 dictum. ieiunium quietem diligit, luxuria inquietudinem: 
 ieiunium otia serit, luxus negotia.

Ferietur aliquando Tcoquonim mastigiarum machaera. requiescat 
 obsonator, qui antequam luceat fores pulsat alienas et 
 tamquam bellum aliquod inmineat excitat dormientes. turbatum 
 uides, anhelantem aduertis. interrogas quae causa perturbationis. 
 pascit, inquit, dominus meus, ubi uinum melius 
 ueneat quaerit, ubi durior uulua curetur, ubi iecur mollius, 
 ubi fasianus pinguior, ubi piscis recentior. cursitat per diuersa 
 et cum inuenerit, summo cursu properat, inquietat dominum 
 somnolentum, auctionatur pretia. si pretium mouerit piscis, 
 nusquam meliores adserit inueniri, immo deesse. heri, inquit, 
 tempestas, hodie procella; uix istum potui latentem deprehendere. 
 multi concursant in macello. si tu reddideris, alter 
 plus dabit, et quid exhibebis in prandio? istius uini ille 
 natalis est, haec ex illo lacu lecta ostrea. talis fit de singulis

 

 
 
 
 licitatio; hasta quaedam agitatur inter obsonatorem et pastorem. 
 turbatus addicit patrimonium, rogat adhuc per quos 
 suorum bonorum iura minuantur.

curritur ad coquinam, fit 
 ingens strepitus, fit tumultus. tota exagitatur familia, maledicunt 
 omnes, quod nulla his requies detur. tandem aliquando 
 da requiem coquo, statue pincernae dexteram: summum gelu 
 riget. ille in frigida exercet manus, illi marmora lauantur. 
 mundant pauimenta uino madida et spinis cooperta piscium. 
 quanti dum ambulant uulnerantur! in ipso conuiuio clamor 
 epulantium, gemitus uapulantium. si quid forte displicuit 
 amicis, rident: tu indignaris. sileat aliquando domus a multis 
 perturbationibus huc atque illuc discurrentium, a sono immolatorum 
 animalium, uacet fumo et semustulatorum nidore. 
 non coquinam, sed carnificinam putes, proelium geri, non 
 prandium curari: ita sanguine omnia natant.

Malae dominae seruitur gulae, quae semper expetit, numquam 
 expletur. quid enim insatiabilius uentre? hodie suscipit, 
 cras exigit. cum impletus fuerit, disputatur de continentia: 
 cum digesserit, uale uirtutibus dicitur, quaerit luxuriam.

 

 
 
 
 inter pocula philosophia praedicatur, inter philosophos uina 
 laudantur. uigiliae inquit et cholera et tortura uiro 
 insatiabili. manducat et paulo post eum paenitet.

non illum 
 diutius sua intemperantia delectauit diuitem, qui induebatur 
 purpura et bysso et epulabatur cottidie splendide, cuius ad 
 ianuam Lazarus ille mendicus iacebat plenus ulceribus, cupiens 
 saturari ex his quae de mensa cadebant diuitis. paulo post 
 cum esset mortuus, coepit rogare positus in inferno, ut 
 extremum digiti sui pauper ille in aquam intingeret et refrigeraret 
 linguam eius, quae ardebat incendio. ubi illae copiae. 
 ubi illae ebrietates ? sitit qui inebriabatur, abundat qui mendicabat. 
 in ipso conuiuio dum bibunt, sitiunt et cum inebriati 
 fuerint, amplius bibunt. quasi aperto gurgite uinum iam 
 non bibitur, sed infunditur: poculum non libatur, sed exinanitur.

Spinae inquit nascuntur in manu ebriosi, quia ipse 
 se manibus suis uulnerat, ipse ulcera sibi in pectus deicit. 
 his spinis scindit uestimentum fidei quod accepit et thensaurum 
 suum seruare non poterit; omnis enim ebriosus et 
 fornicator egebit et induet se scissa uestimenta insipientiae. 
 et ideo potentes uinum prohibentur bibere, ne cum biberint,

 

 
 
 
 obliuiscantur sapientiam.

denique bibebant uinum in 
 ebrietatem potentes qui Olopherni principi militiae regis 
 Assyriorum se tradere gestiebant, sed non bibebat femina 
 Iudith, ieiunans omnibus diebus uiduitatis suae praeter 
 festorum dierum sollemnitates. his armis munita processit et 
 omnem Assyriorum circumuenit exercitum. sobrii uigore 
 consilii abstulit Olophernis caput, seruauit pudicitiam, uictoriam 
 reciperauit. haec enim succincta ieiunio in castris praetendebat 
 alienis, ille uino sepultus iacebat, ut ictum uulneris 
 sentire non posset. itaque unius mulieris ieiunium 
 innumeros strauit exercitus ebriorum. Esther quoque pul-

chrior facta ieiunio — dominus enim gratiam sobriae 
 mentis augebat — omne genus suum, id est totum populum 
 Iudaeorum a persecutionis acerbitatibus liberauit, 
 ita ut regem sibi faceret esse subiectum, non libidinis 
 ardore flammatum, sed caelesti miseratione conuersum, ita ut 
 et poena in impium retorqueretur et honor sacris redderetur 
 altaribus. itaque illa quae triduo ieiunauit continuo et corpus 
 suum aqua lauit plus placuit et uindictam rettulit. Aman 
 autem dum se regali iactat conuiuio, inter ipsa uina poenam 
 suae ebrietatis exsoluit.

est ergo ieiunium reconciliationis

 

 
 
 
 sacrificium, uirtutis incrementum, quod fecit etiam feminas 
 fortiores augmento gratiae. ieiunium nescit faeneratorem, non \' 
 sortem faenoris nouit, non redolet usuras mensa ieiunantium,\' 
 non strangulant filium continentis uiri paternae centesimae, 
 non uexant uiduam oppignorata sobrii uiri iura defuncti, non 
 defaenerata excludit heredem aula ieiuni.

etiam ipsis ieiunium 
 conuiuiis dat gratiam. dulciores post famem epulae fiunt, 
 quae adsiduitate fastidio sunt et diurna continuatione uiliscunt. 
 condimentum cibi ieiunium est. quanto auidior adpetentia, 
 tanto esca iocundior. commendat sitis poculum. nescit uini 
 quaerere uenustates qui quidquid hauserit transmittit ad 
 satietatem, non ad iudicium nare suspendit. usu etiam pretiosa 
 degenerant. quorum autem difficilis possessio, eorum 
 grata perfunctio. ipse sol post noctem gratior, ipsa lux post 
 tenebras splendidior et post uigilias sopor dulcior, ipsa salus 
 post aegritudinis temptamenta iocundior. ab ipso mundi conditore 
 didicimus saepe diuersitatibus cumulari gratiam. patrocinatur 
 ergo et conuiuio fames et gratior fit mensa ieiuniis.

Mystica quoque mensa ieiunio conparatur, illa mensa, de 
 qua dicit Dauid: parasti in conspectu meo mensam 

 

 
 
 
 aduersum eos qui tribulant me. famis adquiritur pretio 
 et poculum illud inebrians sobrietate caelestium sacramentorum 
 siti quaeritur. dixit enim dominus: qui sititis ite 
 ad aquam et quicumque non habetis argentum ite 
 et emite et bibite et manducate. et alibi ait: ecce 
 qui seruiunt mihi manducabunt, uos uero esurietis: 
 ecce qui seruiunt mihi bibent, uos autem 
 sitietis. qui uos nisi qui ante potastis? de quibus supra 
 dixit: parastis daemoniis mensam et inplestis 
 fortunae poculum. ergo si ad mensam illam uenerabilem 
 ieiunia nos sancta perducunt, si hac fame illa quae sunt 
 aeterna mercamur, quid de iis dubitamus quae in usu 
 humano sunt, quod etiam haec nobis faciat suauiora ieiunium?

non omnis autem fames acceptabile ieiunium facit, sed famis, 
 quae dei timore suscipitur. considera. quadragesima totis 
 praeter sabbatum et dominicam ieiunatur diebus. hoc ieiunium 
 domini pascha concludit. uenit iam dies resurrectionis, baptizantur 
 electi, ueniunt ad altare, accipiunt sacramentum. 
 sitientes totis hauriunt uenis. merito dicunt singuli refecti 
 spiritali cibo et spiritali potu: parasti in conspectu 
 meo mensam, et poculum tuum inebrians quam 
 praeclarum! non sola autem fames quaeritur, sed plena

 

 
 
 
 disciplina ieiunii. denique aliis dicitur: in diebus enim 
 ieiuniorum uestrorum inuenitis uoluntates uestras 
 et omnis subditos uobis stimulatis. an ad 
 iudicia et rixas ieiunatis et percutitis pugnis? ut 
 quid mihi tale ieiunium, ita ut audiatur in 
 clamore uox uestra? non hoc ieiunium ego elegi 
 et diem, ad humiliandam animam suam hominem, 
 nec si flectas ut circulum collum tuum, cinerem 
 etiam et cilicium substernas, nec sic uocabitis 
 ieiunium acceptum. non tale ieiunium ego elegi, 
 dicit dominus. quod ieiunium improbetur audiuimus, nunc 
 audiamus quod sit probabile. sed solue omnem colligationem 
 iniustitiae tuae, dissolue obligationes 
 uiolentarum commutationum, dimitte confractos 
 in remissionem et omnem conscriptionem iniquam 
 disrumpe. frange panem tuum esurienti et egenos 
 non habentes tectum induc in domum tuam. si 
 uideris nudum, cooperi et domesticos seminis tui 
 non despicies. uides quae species sit et forma ieiunii, qui 
 mentis habitus, ut orationi uaces, ut in lege dei die et nocte 
 meditere.

Ipsa figura corporis plena grauitatis. nullus rubor ebrietatis 
 circumfusus genas, qui intuentium offendat aspectus, sed 

 

 
 
 
 uultus casto micat pallore reuerendus. sermo grauior, oculus 
 uerecundior, gressus stabilior atque moderatior; plerumque 
 enim turbatiore incessu proditur motus animorum. uultus 
 intentior et quidam cogitationis suae arbiter et tacitus cordis 
 interpres, ut neque tristitiam praetexat neque soluatur risu 
 incontinenti. non enim hoc superfluum putes nostrae esse 
 commonitionis, cum sapientia in euangelio dicat: cum autem 
 ieiunatis, nolite fieri sicut hypocritae tristes. 
 ideo dixit hypocritas, eo quod simulatione alienam personam 
 induant, sicut in scaena qui tragoedias canunt [et] pro eorum 
 dictis quorum personas gerunt motus suos excitant, ut aut 
 irascantur aut maereant uel exultent; adfectant enim isti ut 
 ieiunare uideantur, hominibus magis quam deo cupientes 
 probari, quod faciebant ludaei.

et ideo nobis dicitur: uos 
 autem cum ieiunatis, unguite caput uestrum et 
 faciem uestram lauate, ne pareatis hominibus 
 quia ieiunatis, sed patri uestro, qui est in abscondito. 
 et pater uester, qui uidet in abscondito, 
 reddet uobis. quid est unguite caput uestrum? sed 
 et luxuriosi dicunt: \'uino et unguentis nos repleamus). unguento 
 enim se ungunt qui corporei odoris gratiam quaerunt: sed

 

 
 
 
 illa unguenta libidinis inlecebram mouere consuerunt. aliud 
 est sobrietatis unguentum, de quo dicit ecclesia ad sponsum: 
 unguentum exinanitum nomen tuum, aliud oleum, 
 quo artus animae et quaedam membra pinguescunt. unde et 
 Dauid ait: inpinguasti in oleo caput meum; hoc est 
 oleum laetitiae, quo unctus est Iesus Christus a patre deo, 
 ut prae omnibus suis emineret consortibus. hoc iubet ungi 
 caput nostrum, ut oleo laetitiae obducatur omnis simulata 
 tristitia, ne uidearis ieiunium tuum uendere hominibus. ne 
 uidearis contristari in animae salute; nemo enim tristis coronatur, 
 nemo maestus triumphat. unge ergo caput tuum, ubi 
 sensus sapientis sunt; oculi enim sapientis in capite 
 eius. ad mysteria uocaris et nescis; disces. cum ueneris. at 
 reminiscere illud: sicut unguentum in capite, quod 
 descendit in barbam: tunc cognosces quid sit ungere 
 caput uestrum, quomodo placueris deo, ut tibi sua patefaceret 
 sacramenta, daret gratiam spiritalem.

est et aliud caput 
 mysticum. quod illud? audi: caput mulieris uir, caput

 

 

 

 
 
 
 autem uiri Christus. mitte in Christum, mitte etiam in 
 caput eius unguentum; caput eius deus est. illa mulier 
 ecclesiae typum gerens, quae in caput eius misit unguentum, 
 confessa est eius diuinitatem, et quae in pedes misit confessa 
 est eius passionem. utraque laudatur: et tu fac quo lauderis. 
 quo remissionem accipias peccatorum. laua faciem tuam, 
 emunda animam tuam peccatricem, laua conscientiam tuam. 
 index enim facies plerumque est conscientiae et quidam 
 tacitus sermo mentis, cum aut peccato conpungimur aut 
 integritate laetamur. noli hanc exterminare faciem, laua illam 
 et omnem sordem conscientiae tuae dilue. exterminat faciem 
 suam qui aliud corde gerit, aliud foris praetendit. non nos 
 uelut quodam peripetasmate operiamus: quod intus est foris 
 luceat, quod foris est intus operetur. nemo in ieiunio culpam 
 includat, pure ferat innocentiam; ieiunium etenim culpae 
 interfectorium est.

nemo amarioribus praeoptet dulcia. dulcis 
 uoluptas uidetur, amarum ieiunium. hoc amaro illud dulce 
 tollatur. solent amara etiam ipsis plus prodesse corporibus. 
 sicut enim cum in intimis puerorum uisceribus uermes ex 
 cibi indigestione nascuntur extingui non queunt nisi cum 
 amarior potus infunditur aut medicamentorum uis inolescit 
 asperior, quorum odore moriantur, ita profundum animae uirtus

 

 
 
 
 ingressa ieiunii culpam latentem interficit.

quid Esau seruum 
 fratri suo fecit? nonne esca ad horam dulcis, amara in 
 posterum? quid Iacob dominum fratri dedit? nonne contemptus 
 cibi ad tempus amarior, sed salubris in reliquum? 
 ipsa corpora dulcibus frequenter inflantur et melle iecur tenditur, 
 idem tamen escae amaritudine temperatur. ideo non 
 mediocris, sed laudata quaestio: de manducante exiuit 
 esca et de forti dulce. alii habent: et de tristi dulce, 
 Graeci codices maxime.

sed et forte laboriosum est; exit enim 
 dulce de tristitia uel labore. noli ergo te iactare, cum ieiunas. 
 noli gloriari, ne nihil tibi prosit ieiunium; quae enim ad 
 ostentationem fiunt non in futurum fructum iam extendent 
 suum, sed praesentium mercedem consumunt. Helias in 
 deserto erat, ne quis ieiunantem uideret nisi soli corui, cum 
 pascerent. Helisaeus in deserto erat, ubi non inueniretur esca 
 nisi amara. Iohannes in deserto erat, ubi solas locustas aut 
 mel siluestre inueniret. ieiunantibus epulae pio angelorum 
 ministerio deferebantur. prandebat Daniel inter ieiunantes 
 leones. ille prandebat alienum prandium. ferae non tangebant 
 suum. ieiunantibus epulae uolant, prandentibus pedes uacillant: 
 ieiunantibus de caelo mauna descendit, epulantibus culpa 
 praeuaricationis ascendit.

Sed quid hoc est? dum de ieiunio disputo, strepitus audio 
 conuiuiorum. nisi fallor, in sermone meo redoluit prandium. 
 sonus ergo litterarum inuitat, inpatientiae exempla non terrent. 
 etenim qui ieiunantem et ea quae legis sunt ferentem 
 expectare non passus est populus utique sedit manducare et 
 bibere et surrexerunt ludere. uidemus sacrilegium ebrietati 
 fuisse coniunctum. nam sicut mater fidei continentia ita 
 perfidiae mater ebrietas est. in quod facinus non ista praecipitat?

sedent in foribus tabernarum homines tunicam non 
 habentes nec sumptum sequentis diei. de imperatoribus et 
 potestatibus iudicant, immo regnare sibi uidentur et exercitibus 
 imperare. fiunt ebrietate diuites qui sunt ueritate inopes. 
 aurum donant, dispensant pecunias populis, ciuitates aedificant 
 qui non habent cauponi unde potus <nisi> suis corporibus 
 pretium soluant. feruet enim uinum in his, nesciunt quid 
 loquantur. diuites sunt, dum inebriantur; mox ubi uinum 
 digesserint, cernunt se esse mendicos. uno die bibunt 
 multorum dierum labores.

de ebrietate ad arma consurgitur, 
 calicibus tela succedunt. pro uino sanguis effunditur 
 et ipsum sanguinem uina fuderunt. quam fortes sibi 
 homines uidentur in uino, quam sapientes, quam diserti. 
 quantum etiam pulchri ac decori, cum stare non possint! 
 mens necesse est titubet, lingua balbutiat, pallor exsanguis 
 ora suffundat, <ut>faetor ebrietatis horrori sit. barbari

 

 
 
 
 in ferrum ruunt, uulgus in rixas. si quis eorum pugno fuerit 
 percussus, uideas ora saucium uini lacrimas fundere, miserabiles 
 epilogos decantare. habet unum hoc temulentia, ut emolliat 
 et resoluat corda temulentorum; sicut ignis enim probat ferrum 
 durum, ita et uini incendio etiam superborum hominum cor 
 liquescit.

omnes sibi in uino aequales uidentur, nullus inferior. 
 non pauper diuiti cedit, utpote qui pauperem esse se nescit: 
 non infirmus ualido, cui omnis in bibendo est fortitudo: non 
 mendicus locupleti, non ignobilis honorato, cum bibentes illum 
 regem habeant qui bibendo superauit uiros. meritoque scriptum 
 est: aequalis uita hominibus uinum in ebrietate. sed 
 utinam et quod sequitur audires: bibas illud moderate, ut 
 sis sobrius! non habes quod accuses uinum. in iocunditatem 
 creatum est, non in ebrietatem ab initio. exultatio 
 animae et cordis est, si moderate bibas, inmoderatior 
 autem potus in iracundiam concitat et ruinas multas 
 efficit.

sed forte dicant has esse potationes uulgarium 
 et leuissimorum hominum. ueniamus ergo ad horum potentium 
 et fortissimorum conuiuia. non ego hic unguentatos adulescentulos 
 aut coronatos rosis proferam, qualem ferunt fuisse 

 

 
 
 
 illum qui delibutus unguentis, redimitus floribus, subnixus 
 meretricibus, antelucano pOt\'l ebrius et diurno cereorum 
 comitatus lumine philosophi auditorium disputantis ingressus 
 sit, quo audito coronas, ut aiunt, sensim detraxerit, unguenta 
 deterserit, scortis uale dixerit, philosophus postea tantus 
 euaserit, ut esset sobrietatis exemplum qui fuerat ante ebrietatis 
 ludibrium. non enim unum emendatum illis inuideo, ut 
 doceam genus eorum luxuriae a me non esse simulatum. 
 certe ille si resipuit a uino, fuit tamen semper temulentus 
 sacrilegio.

Apage igitur hinc adulescentes Inbricos, ad conuiuia proeliatorum 
 uenimus. inter arma prandendum est. stipatores hic 
 sunt bellici, qui ministrant succincti auro et Babylonicis 
 lumbos suffulti balteis, aureis torquibus nitent colla, aureis 
 bullis zonam tegunt, aureis thecis cultros includunt suos. 
 quibus dimicent cum epulis diuidendis. adsistunt pueri coma 
 nitentes ex gente barbarica ad hos electi usus per singularum 
 distantes aetatum uices. cernas populorum diuersorum ordines, 
 aciem ordinatam putes: uasa exposita argentea, pompam 
 arbitreris: cornu in medio uini plenum non proeliaris, sed 
 epularis instrumentum bucinae, quod discumbentes in certamen 
 accendat.

primo minoribus poculis uelut ferentariis pugna

 

 
 
 
 praeluditur. uerum haec non sobrietatis species, sed bibendi 
 est disciplina. etenim ut tragoediarum actores primo sensim 
 uocem excitant, donec udae uocis aperiant iter, ut postea 
 magnis possint clamoribus personare, ita isti quoque in principio 
 prolusoriis se exercent poculis, ut inritent sitim, ne 
 forte restinguant eam et satiati postea bibere non possint. 
 ergo ubi res calere coeperit, poscunt maioribus poculis, feruor 
 inardescit Martius, cibo sitis exaestuat et, ubi inminui uisa, 
 potu meraciore reparatur. certant pocula cum ferculis et inter 
 morsus saepe remittuntur. deinde procedente potu longius 
 contentiusque diuersa et magna certamina quis bibendo praecellat. 
 nota grauis, si quis excuset, si quis temperandum 
 forte uinum putet. et haec donec ad mensas perueniatur 
 secundas.

at ubi consummatae fuerint epulae, putes iam 
 esse surgendum: tunc de integro potum instaurant suum, 
 cum consummauerint, tunc incohare se dicunt, tunc deferuntur 
 fialae, tunc maximi crateres quasi instrumenta bellorum. ac 
 ne inmoderatum hoc arbitreris, mensura proponitur, certatur 
 sub iudice, sub lege decernitur. agonithetes illis furor est, 
 stipendium debilitas, uictoriae praemium culpa. pendit anceps

 

 
 
 
 diu et dubius belli euentus; furor enim ille est proeliaris. 
 cedunt pincernarum manus uina fundentium et cocorum 
 labores calida ministrantium, cedunt qui mensuras ipsas bonas. 
 supereffluentes diligenti librant examine, ne quid effundant: 
 non cedunt bibentes.

Sola illa sunt sine excusatione certamina. in bello si quis 
 se inferiorem uiderit, arma conuertit et meretur ueniam: hic 
 si quis calicem conuertat, urgetur ad potum. in scammate si 
 quis manum leuat, exors quidem palmae, sed inmunis 
 iniuriae est: in conuiuiis etsi manum reuocet a uino, ori 
 eius infunditur. omnes inebriantur, uictores uictique omnes 
 ebrii iacent plerique sopiti. nec portari eos ad sepulchrum 
 licet, prius quam is qui pascit de omnibus se uindicatum 
 uiderit, ut ulciscatur dispendium. qui autem damna non sentit 
 hanc mensae suae gloriam putat, si ex ea uulnerati omnes ac 
 saucii tamquam de harena exeant.

spectaculum triste Christianorum 
 oculis et miserabili specie. cernas iuuenes terribilis 
 nisu hostibus de conuiuio portari foras et inde ad conuiuium 
 reportari, repleri ut exhauriant et exhauriri ut bibant. si quis 

 

 
 
 
 uerecundior fuerit, ut erubescat surgere, cum iam immoderatos 
 potus tenere non possit, anhelare uehementius, gemere, 
 sudare, signis prodere quod pudeat confiteri. ibi unusquisque 
 pugnas enarrat suas, ibi fortia facta sua praedicant, narrant 
 tropaea uino madidi et somno soluti nesciunt mente quid 
 lingua proferant. unusquisque stertit et potat, dormit et 
 dimicat, et si quando consurrectum fuerit, uiri proeliatores 
 stare non possunt, egressu uacillant. rident seruuli dominorum 
 opprobria, manibus suis portant militem bellatorem, inponunt 
 equo. itaque hac atque iliac tamquam nauigia sine gubernatore 
 fluctuant et tamquam uulnere icti in terram defluunt, 
 nisi excipiantur a seruulis. alii referuntur in scutis, fit pompa 
 ludibrii. quos mane insignis armis spectaueras, uultu minaces, 
 eosdem uesperi cernas etiam a puerulis inpune rideri sine 
 ferro uulneratos, sine pugna interfectos, sine hoste turbatos, 
 sine senectute tremulos, in ipso iuuentatis flore marcentes.

Quis tale miscuit furoris poculum, quis tantum infudit 
 mentibus uenenum ? periclitatur homo lutum esse de corpore

 

 
 
 
 et ipse sibi reus est insaniae uoluntariae, corruptelae spontaneae. 
 tamen nec uos excusamini, qui uocatis ut amicos et 
 emittitis ut inimicos. quanto melius in terram tua uina 
 fudisses! sed et terra inebriat et asperiores etiam ipsas feras 
 reddit, si uini contigerit odor. denique uindemiae tempore si 
 uineam intrauerint, solent ebrietate succendi. quid te delectant 
 damna sine gratia ? rogas ad iocunditatem, cogis ad mortem: 
 inuitas ad prandium, ecferre uis ad sepulchrum: cibos promittis, 
 tormenta inrogas: uina praetendis, uenena suffundis. 
 omne enim quidquid nocet uenenum est. tollit sensus, uiscera 
 exurit, somnum infestat, caput uexat.

etiam maior uis uini 
 quam ueneni est. denique uenenum uino excluditur, non 
 ninum ueneno. mento deus per Moysen non solum ueneno 
 sed etiam draconum ueneno uinum conparauit dicens: furor 
 draconum uinum ill orum et ira aspidum insanabilis. 
 et pulcre addidit insanabilis; multi enim a reliquo 
 serpentium ueneno curantur, nemo ab ebrietate. certe ueneno 
 caro uulneratur, mens sine noxa est: ebrietas ad corporis 
 mortem mentis etiam crimen adiungit. aduerte autem et 
 perfidiae uenenum uini declaratum nomine. ait enim supra

 

 
 
 
 de alienigenis, qui nescirent deum: de uinea enim Sodomae 
 uinum eorum est et uitis eorum uitis Gomorrae: 
 uua eorum uua fellis, botrys amaritudinis in 
 ipsis.

Putatis me tamquam uino crapulatum intemperantius 
 ieiunii praedicationi hunc miscuisse sermonem: et adhuc 
 propter hos fortissimos uiros quanta praeterii, quanto minora 
 dixi quam dominus locutus est! audistis quid per Moysen 
 dixerit, audite quid in libro sermonum Esaiae scriptum est. 
 inuehitur enim dominus in huiusmodi uersus et ait: u ae 
 his qui surgunt mane et sectantur sicera, qui 
 ebrii sunt uesperi; nam uinum eos comburet. cum 
 cithara enim et psalterio et tympanis uinum 
 bibunt, opera autem dei non respiciunt et opera 
 manuum eius non considerant. cui uae inquit, cui 
 iudicia, cui tumultus? diuersa singulis, temulentis 
 omnia. uae enim his qui ebrii sunt uesperi! quid igitur illis 
 qui et ante uesperam et frequenter in lucem madent? ergo 
 uae sibi debitum habent concertationes. conserunt lites, in 
 caedem prosiliunt, ueniunt ad iudicia uel uocantur. habent 
 ergo et iudicia tamquam rei. fit nonnumquam grauior tumultus,

 

 
 
 
 quia uino mens peruertitur ebriosi: et non meminit regis 
 nec magistratus, ut scriptum est, et omnia per 
 talenta facit loqui. et non meminerunt, cum 
 biberint, amicitiae nec fraternae necessitudinis. 
 sed post tumultum sumunt gladios et cum a uino mersi 
 fuerint et surrexerint, non meminerunt ipsi quae gesserint. 
 habent ergo etiam dignam mercedem tumultus.

praeterieram 
 certe ego citharam psalteria tympana, quae cognouimus conuiuiis 
 huiuscemodi frequenter adhiberi, ut uino et cantu 
 excitentur libidines. plerique etiam Persico more mulieres 
 dignas temulentorum consortio induci iubent et ab his fialas 
 accipiunt atque illis se substernunt sedentibus. et hunc ritum 
 sacratae habent obseruationis, ebrietatis ministerium. habent 
 ergo uinum et barbari: libenter his Romani indulgent, ut et 
 ipsi soluantur in potus et eneruati ebrietate uincantur. nec 
 solum uinum ebrietatem facit, sed et sicera. denique Hebraei 
 omnem potum qui inebriat sicerae nomine uocant.

Non inmerito ergo uae illis qui mane ebrietatis potum 
 requirunt, quos conueniebat deo laudes referre, praeuenire 
 lucem et occurrere oratione soli iustitiae, qui suos uisitat et

 

 
 
 
 exurgit nobis, si nos Christo, non uino et sicerae surgamus. 
 piis hymni dicuntur, et tu citharam tenes? psalmi canuntur. 
 et tu psalterium sumis aut tympanum? merito uae, quia 
 salutem relinquis, mortem eligis. uix diluculum, et iam cursatur 
 per tabernas. uinum quaeritur, excutiuntur tapetes. 
 accubitum festinant sternere, lagynas argenteas, auratos calices 
 exponunt.

uae,inquit,istaquaerentibus! calix aureus Babylon 
 in manu domini inebrians omnem terram. a uino eius 
 biberunt omnes gentes, ideo commotae sunt. et 
 subito cecidit Babylon et contrita est. calix ergo 
 aureus contritus est, quia Babylon contrita est, quae est 
 calix aureus. sed quamuis auro se iactet et pretio, in domini 
 et ipsa est potestate. denique diuina indignatione conteritur. 
 qua ratione calix aureus ? quoniam qui ueritate deficitur 
 quaerit inlecebram, ut species saltem pretiosa ad bibendum 
 aliquos possit inlicere.

constitue ante oculos pompam 
 huius saeculi: uides speciosam inlecebram, sed inanem 
 gratiam. non te inducant aurea uasa et argentea; habemus 
 et nos thensaurum in uasis fictilibus. uas apostolicum 
 fictile est, sed in eo thensaurus est Christi. uae 
 siceram mane sectantes! aureum est hoc uas, poculum est:

 

 
 
 
 in eo poculo uenenum mortis, uenenum libidinis, uenenum 
 ebrietatis est. hoc qui biberit commouetur et cadit. commouetur 
 non solum corpore sed etiam corde turbato; commoueri 
 enim peccati est.

Denique Cain exiens a conspectu dei habitauit in terra 
 Naid, quod interpretatione significat commotionem. ergo qui 
 calice aureo inebriatur peccato mouetur. quid te sub maledicto 
 constituis Cain illius parricidae, ut tremas atque mouearis? 
 sed et persecutores domini transeuntes mouebant capita sua: 
 exagitabat enim eos spiritus nequam, qui repleta a se corpora 
 mouere consueuit. et ille cum defuerit tremor desinit, ebrietas 
 autem perpetuum dat tremorem. sudant uinum corpora temulentorum: 
 si leuius contigeris, uinum exprimis.

ebrietas 
 fomentum libidinis, ebrietas incentiuum insaniae, ebrietas 
 uenenum insipientiae. haec sensus hominum mutat et formas. 
 per hanc fiunt ex hominibus equi adhinnientes, siquidem 
 naturali uapore corporis calidi et praeter naturam uini calore 
 flammati cohibere se non queunt et in bestiales libidines 
 excitantur, ut nullum tempus praescriptum habeant, quo 
 deceat indulgere concubitu. uocem amittunt, colore uariantur, 
 oculis ignescunt, ore anhelant. fremunt naribus, in furorem

 

 
 
 
 inardescunt, sensu excidunt. hinc frenesis periculosa, hinc 
 calculi grauis poena, hinc exitialis cruditas, hinc uomitus 
 frequens semesas epulas cum internorum uiscerum cruore 
 fundentium. mentior, nisi eadem dominus per Hieremiam 
 locutus est dicens: bibite et inebriamini et uomite: 
 et cadetis et non surgetis.

Hinc etiam uanae imagines, incerti uisus, instabilis gressus. 
 umbras saepe transiliunt sicut foueas. nutat his terra, subito 
 erigi et inclinari uidetur, quasi uertatur. timentes in faciem 
 ruunt et solum manibus adprendunt aut concurrentibus 
 -montibus sibi uidentur includi. murmur in auribus tamquam 
 maris fluctuantis fragor et resonantia fluctu litora. canes si 
 uiderint, leones arbitrantur et fugiunt. alii risu soluuntur 
 incondito, alii inconsolabili maerore deplorant, alii inrationabilis 
 cernunt pauores. uigilantes somniant, dormientes litigant. 
 uita his somnium est, somnus his multus est. excitari nullis 
 uocibus possunt: quantolibet stimulandos inpulsu putes, nisi 
 resipierint, uigilare non possunt.

unde bene Hieremias huiusmodi 
 hominem tamquam superfluam creaturam deflendum 
 putat. quid est enim homo ebrius nisi creatura superflua?

 

 
 
 
 itaque sic ait: sicut fletum Iazer deflebo te, uitis, 
 quia deserta est ciuitas Iazer, et infra: uinum erat in 
 torcularibus tuis: mane non calcauerunt, meridie 
 autem non fecerunt. Iazer rcotyotc rcspioooc , factura 
 superflua est — moderatio enim naturalis est, supra mensuram 
 quidquid est superfluum habetur — ita est ebrietas, quae fletu 
 prophetico deploratur. unde ait apostolus: nolite inebriari 
 uino, in quo est luxuria. sed implemini spirituest 
 ergo ebrietas culpae, est et gratiae. et forte haec naturae 
 quae gratiae, quia ad imaginem et similitudinem dei facti 
 spiritu sancto repleti esse debemus.

Quid autem obtestationes potantium loquar ? quid memorem 
 sacramenta, quae uiolare nefas arbitrantur? \'bibamus* inquiunt. 
 \'opto salutem imperatorum, ut qui non biberit fiat reus 
 indeuotionis; uidetur enim non amare imperatorem qui pro 
 eius salute non biberit).s o piae deuotionis obsequium ! \'bibamus 
 pro salute exercitus, pro comitum uirtute, pro filiorum 
 sanitate\'. et haec uota ad deum peruenire iudicant sicut illi 
 qui calices ad sepulchra martyrum deferunt atque illic in 
 uesperam bibunt; aliter se exaudiri posse non credunt. o

 

 
 
 
 stultitia hominum, qui ebrietatem sacrificium putant, qui 
 existimant illis ebrietatem placere qui ieiunio passionem 
 sustinere didicerunt.

quantos de intemperanti conuiuio nouimus 
 ad tormenta uenisse! dum per ebrietatem de imperio suo 
 certant et sibi regna promittunt, honores aliis pollicentur, 
 infelices ad poenam ducti sunt, qui quid dicerent nesciebant. 
 unde plerique boni iudices ea quae per ebrietatem dicta essent 
 tenenda ad crimen non putauerunt. plerique etiam uino 
 utuntur ut eculeo et quibus tormenta non eliciunt uocem 
 proditionis eos temptant bibendo, ut patriae statum, salutem 
 ciuium, defensionis suae prodant consilia; uirtus enim plerumque 
 uincit dolorem, fidem autem potus excludit. cognoui 
 plerosque fidiculis exulceratos nomen suum negasse: quis 
 inter cymbia texit quod latere cupiebat?

quid retexam 
 auditum mihi non poculi, sed profluuii genus, quo in ora 
 hominum tamquam per fistulas aut canales uina funduntur? 
 homines hos an utres uerius aestimarim ? tamen ipsi utres, 
 nisi moderata transfusio sit, saepe rumpuntur; per cornu 
 etiam fluentia in fauces hominum uina decurrunt, et si quis 
 respirauerit, conmissum flagitium, soluta acies: loco motus

 

 

 

 
 
 
 habetur. aqua decurrens a Libano cautes rupeas soluit, quomodo 
 mollibus putant nequaquam nocere uisceribus uinolentorum 
 impetus fluentorum?

elefantos quoque ferunt promoscide 
 haurire aquae plurimum, eosdem tamen ad sedandam sitim 
 moderato potu esse contentos, sed si forte ab aliquo caupone 
 fuerint mercede fraudati, indignantes replere concauum promoscidis, 
 non ut ebibant, sed effundant, atque in momentariis 
 inundationibus inrigare eius tabernam de quo se putauerant 
 uindicandos. siccantur ad potum subito lacus ac repente 
 funduntur, natant omnia: cui non mirum tam immania beluarum 
 corpora superfluum nil tenere?

Sed quid de uiris loquamur, quando etiam feminae, quas 
 oportet sollicitiorem castitati sobrietatis adhibere custodiam, 
 usque ad ebrietatem bibunt? deinde surgentes, quas etiam 
 intra secreta domus uel audiri ab alienis non conuenit uel 
 uideri, prodire in publicum non uelato capite, uultu procaci! 
 apostolus mulieres tacere etiam in ecclesia iubet, domi uiros 
 suos praecipit interrogare. illae in plateis inuerecundos etiam 
 uiris sub conspectu adulescentulorum intemperantium choros 
 ducunt, iactantes comam, trahentes tunicas, scissae amictus, 
 nudae lacertos, plaudentes manibus, saltantes pedibus,

 

 
 
 
 personantes Uocibus, inritantes in se iuuenum libidines motu 
 histrionico, petulanti oculo, dedecoroso ludibrio. spectat corona 
 adulescentium et fit miserabile theatrum. inter saltantium 
 l\'uinas et spectantium lapsus caelum inpuro contaminatur 
 aspectu, terra turpi saltatione polluitur, quae perobscaenis 
 saltatibus uerberatur.

quomodo patienter loquar, pie praeteream, 
 conuenienter defleam? uinum nobis tantarum animarum 
 damna intulit. etenim si uinum et mulieres discedere a 
 deo faciunt, quod uel ebrietas uel libido praeuaricationis 
 inlecebrae sint, si singula ac separata <faciunt, unita> quid 
 faciant ? unde non inmerito ait sapiens ante nos quidam: 
 mulier ebriosa ira magna.

quid autem mirum, si uino 
 decipiuntur animae feminarum, cum omnes illae tribus 
 patrum, cum de petra biberent aquam, manna manducarent, 
 gentes ualidissimas uincerent, et non erat in his ullus 
 infirmus r ubi uero carnes desiderare coeperunt et desideriis 
 in Aegyptum conuertebantur, nequaquam ex tot milibus 
 hominum in terram repromissionis praeter duos peruenire 
 meruerunt. itaque quid boni sit sobrietas, quid mali intemperantia 
 hinc colligere datur: quando immurmurabant requirentes 
 Aegypti delicias a serpentibus moriebantur, quando 
 per maris rubri transibant semitam, aquam bibebant. non

 

 

 
 
 
 igitur ueremur exemplum, non fugimus delicias, ne nos futurorum 
 bonorum adeptione defrudent?

i Et quid aliorum utar sententiis? ipsi bene pasti ac luxuriosi 
 quid sibi sperent audiamus. inducit enim eos Esaias 
 propheta dicentes: manducemus et bibamus; cras 
 enim moriemur, meritoque exclamat: ululate naues 
 Cartaginis, quia perierunt et amplius non erunt. 
 quod est dictum de uisione Tyri, quam luxuriosam urbem 
 cognouimus. ideoque nona uisio est, non septima aut octaua, 
 quod ea neque legem custodiat neque euangelii gratiam, cum 
 et sabbato legitimo ignes libidinis adolere sit uetitum, et 
 euangelii serie octauus dies resurrectionis inluceat. idem 
 autem dies primus atque octauus, quia dominica dies in se 
 recurrit. luxuria ergo nec fidem habet nec obseruantiam 
 disciplinae, luxuria seminarium et origo uitiorum est. nec 
 arbitremini me aduersus apostolum dixisse, quia ille ait 
 auaritiam radicem esse uitiorum omnium, quoniam luxuria 
 ipsius est mater auaritiae. etenim cum exhauserit quis luxuriando 
 proprias facultates, quaerit postea auara conpendia. 
 audistis quid hodie lectum sit.

mercatores inquit Phoenicum 
 transmeantes mare; in aqua multa semen

 

 
 
 
 mercatorum sicut messis, quae defertur. uicinae 
 istae sunt ciuitates, Tyrus Phoenicae, Sidon, uicinae ut locis 
 ita et uitiis, mercatores a negotiationibus periculosa transfretatione 
 maris lucella quaerentes. sollicita uita hominum, 
 inquieta conuersatio et quodam semper in turbine, uentis 
 ipsis mobilior, quibus uoluitur atque huc et illuc saepe 
 iactatur. utique accusatis crebra naufragia: quis uos nauigare 
 conpellit? quasi non inuidia opum et terras faciatis intutas 
 et ad latrocinium plurimos excitetis ? mare non ad nauigandum 
 deus fecit, sed propter elementi pulchritudinem. 
 latius pelagi fudit aequora certe, ut freto includeret terras, ne 
 longius tu uagus et exul errares. sed tempestate iactatur 
 mare: timere ergo, non usurpare debetis. elementum innocens 
 nil deliquit, temeritas humana sibi est ipsa discrimini. denique 
 qui non nauigat nescit timere naufragium. dominus dixit: 
 dominamini piscium maris, non dixit: enauigate in 
 fluctibus. denique et propheta Iona, qui missus est in 
 Nineuem, ut paenitentiam praedicaret, quia uoluit nauigare, 
 ut fugeret a facie dei, tempestate turbatus et sorte ductus 
 et iactatus in mare et exceptus a ceto est.

Propheta quoque Dauid ait, cum dei circa hominem commemoraret 
 gratiam: omnia subiecisti sub pedibus 
 eius, oues et boues uniuersas, insuper et pecora 
 <campi, uolucres caeli et pisces maris, qui perambulant 
 semitas maris. piscibus dedit, non hominibus 
 perambulare maris semitam. ad escam tibi mare datum est, 
 non ad periculum: cibo, non ad mercatum utere. cur tibi 
 periculum generas de uoluptate ? cur separatioris elementi 
 profunda rimaris? cur inquietas mundi altiora secreta? cur 
 postremo saepius sulcare atque exarare fluctus inpatiens nauta 
 contendis? cur temptas frequenter innoxia aequora, inritas 
 procellas ? o inexplebilis auaritia mercatorum! cedit tibi et 
 mare et inquietudinem tuam pelagus non potest sustinere. 
 denique totiens recurrentibus mercatoribus exaratum: erubesce, 
 Sidon, dixit mare. tamquam fatigati elementi uox I 
 ista dicentis est: erubesce, Sidon, hoc est meos fluctus 
 negotiator arguis, cum sis ipse fluctibus inquietior. erubesce 
 uel pudore, quoniam periculo non moueris. uerecundiores 
 uenti sunt quam uestrae cupiditates. illi habent otia sua, 
 numquam uestra quaerendi studia feriantur. et cum otiosa 
 tempestas est, numquam uestra otiosa nauigia sunt. uenatur

 

 
 
 
 unda sub remige, quando quiescit a flamine.

non parturiui 
 inquit nec peperi nec enutriui iuuenes. quid me inquietant 
 quos nescio, quos non agnosco?\' ite in Cartaginem, 
 ululate qui inhabitatis insulas! supra dixit: ululate, 
 naues Cartaginis! Cartaginem etenim Tyrii condiderunt 
 et ideo Cartaginenses sequuntur luxuriam conditorum transfusa 
 in se decolora successione nequitiae, pessimorum uitiorum 
 heredes deteriores. et bene luxuriosos naues dixit. sicut illae 
 uento ita hi cibo iactantur et uino. insulas repleta potu inhabitant 
 corpora, naufragiis circumsonant, tunduntur fluctibus 
 ebrietatis, nec per diem nec noctu quiescunt. horum igitur 
 mercatorum semen in aqua, < in aqua> messis fructus est. in 
 aqua enim labores suos seminant, ut pericula metant, in aqua 
 illis seges pullulat, in aqua messis exuberat, fructus ipse in 
 aqua est, numquam tutus et solidus. unde recte ait: \'qui

 

 
 
 
 seminabat in terra non introiuit in negotiationem, immo qui 
 seminabat in caelo. sed est et bona terra, in qua quicumque 
 seminauerit fructus ei caelestes orientur.\'

i UI ulate inquit-iterum ait- naues Cartaginis, quoniam 
 perit munitio uestra. et erit in illa die, relinquetur 
 Tyrus et infra: eritque post annos LXX Tyrus 
 uti canticum meretricis. uide quibus uerbis utatur propheta 
 nec refugiat uerborum istiusmodi uilitatem. nos interdum 
 refugimus, non quo nobis quam illis lingua sit castior, sed 
 auctoritas inferior. maior enim uis rerum in talium expressione 
 sermonum est, ut qui delicta non erubescunt erubescant uel 
 nomina delictorum. erit inquit Tyrus ut canticum meretricis. 
 uidete ne cum aliquis illos choros uiderit duci, turpia 
 uerba cantari, dicat: ecce facta est Tyrus ut canticum meretricis.

oraculum propheticae adnuntiationis impletum. et 
 subiecit: accipe citharam, uagare, ciuitas meretrix 
 oblita, bene cithariza multa canta, ut fiat memoria 
 tui. et erit post LXX annos Tyrus ut canticum meretricis 
 et uisitationem faciet deus Tyri. unde 

 

 
 
 
 possumus et in bono canticum Raab illius meretricis accipere, quae 
 exploratores Iesu fideli mente suscepit. nam et dominus ait: 
 cantauimus uobis, et non saltastis et Dauid ait: 
 cantate domino canticum nouum, cantate domino 
 omnis terra, hoc est canticum meretricis, quod illa ante 
 meretrix in Adam et Eua terra cantauit, meretrix in populo 
 nationum. haec meretrix plurimas meretrices bonas fecit, de 
 quibus dictum est a domino Iesu ad illum electum et seniorem 
 populum dei: publicani et meretrices praecedunt 
 uos in regnum dei.

Ergo quoniam tam misericordem habemus dominum, qui 
 etiam graui ignoscat errori, conuertamur a uitiis, non recedamus 
 a lege, praeceptum domini quasi seruuli sedulis studiis 
 exequamur. quid nobis cum inpuritatibus et inpudicitiis, quid 
 cum operibus diaboli? audistis hodie m lectione decursa quid 
 legio dixerit: quid mihi et tibi est, Iesu, fili dei? et 
 tu dic, si forte uides pugnare aduersum te diaboli temptamenta: 
 \'quid mihi et tibi est, Belial? ego seruus Christi 
 sum, illius redemptus sanguine, illi me totum mancipaui. 
 quid mihi et tibi est? non noui opera tua, nihil tuum quaero, 
 nihil tuum possideo, nihil tuum desidero.\' quanto magis nos 
 separari oportet a diabolo, si se ille discernit a Christo? et 
 si fuimus ei in aliquo obnoxii, iam, non sumus. confugimus 
 ad medicum. uulnera superiora curauit, et si quid superest

 

 
 
 
 acerbitatis, medella non deerit. etsi quid iniuriae fecimus, 
 memor non erit qui semel donauit. etsi grauia deliquimus, 
 magnum medicum inuenimus, magnam medicinam gratiae 
 eius accepimus; magna medicina enim tollit peccata magna.

habemus etiam plura subdita, quibus peccata nostra redimamus. 
 pecuniam habes, redime peccatum tuum. non uenalis 
 est dominus, sed tu ipse uenalis es. peccatis tuis uenditus 
 es: redime te operibus tuis, redime te pecunia tua. uilis 
 pecunia, sed pretiosa est misericordia. elimosyna namque 
 a peccato liberat et alibi: redemptio uiri diuitiae 
 eius et in euangelio: facite uobis amicos de mammona 
 iniquitatis. et uenenum frequenter antidoto temperatur, hoc 
 est ueneno uenenum excluditur, ueneno mors repellitur, uita 
 seruatur. fac et tu quasi bonus dispensator de instrumento 
 auaritiae subsidium misericordiae, sinceritatis gratiam de 
 corruptionis inlecebra.

Audistis quid hodie lectum sit: ecce uenit dominus 
 disperdere orbem terrarum. quasi manu sanctus propheta 
 demonstret, quasi oculis aduenientem uideat iudicii 
 diem, ita dicit: ecce uenit dominus disperdere orbem 
 terrarum. immo quia in spiritu prophetis etiam quae 
 futura sunt tamquam praesentia reuelantur, ideo quae uidebat

 

 
 
 
 nobis quoque demonstrare cupiebat, ut nos ad conuersionem 
 ab errore reuocaret.

nec tamen quisquam frangi debet, cum 
 audit quia disperdet dominus orbem terrarum, ne forte dicat: 
 esto, nos grauia peccata commisimus: quid deliquit caelum, 
 quid terra, quid mare, ut et illa disperdat? cur perit tam 
 pulcher ornatus?\' angusti est animi eiusmodi opinio. ceterum 
 si altius spectes, inuenies hoc esse pro nobis quod putas 
 esse contra nos, iudicabis hoc esse pro mundo quod aduersus 
 mundum arbitrris. non semper stadium refertum est spectatoribus, 
 non semper certaminibus inquietum, non semper concretum 
 puluere, sed quando certamina, tunc populus in spectaculo, 
 luctator in scammate, puluis in stadio. ubi decursa 
 certamina, conuentus soluitur, discedit unusquisque aut uictor 
 ad gratiam aut uictus ad opprobrium. euehit corona uictorem, 
 uictum premit uerecundia, angit iniuria. si quis ergo postea 
 ingrediatur stadium, uideat uacuum celebritatis, dicat agonithetae 
 cur uacet stadium, cur sileant certamina, cur sollemnitas 
 ferietur, respondebit qui agoni praeest: \'oportet requiescere 
 athletas, oportet requiescere spectatores.) qui enim laboris

 

 
 
 
 est fructus nisi requies post laborem? similiter et orbis 
 terrarum aliquando soluendus est, ut sit requies fatigatis.

Athletae sumus, in quodam stadio decernimus spiritali. 
 denique bonus athleta dicebat: facti sumus spectaculum 
 huius mundi et alibi: sic curro non ut in incertum, 
 sic enitor, non ut aera caedens, sed castigo corpus 
 meum et alibi: superiora obliuiscens et ea quae 
 sunt priora adpetens ad destinatum sequor, ad 
 brabium. athletae ergo sumus, legitime certandum est. 
 multa luctamina sunt, et qui hodie uictus est eras se reparat. 
 ante ad brabium contenditur, ad coronam postea. numquid 
 athleta otio uacat, cum semel dederit certamini nomen suum? 
 exercetur cottidie, unguitur cottidie. ipse cibus ei agonisticus 
 datur, disciplina exigitur, castimonia custoditur. et tu dedisti 
 nomen tuum ad agonem Christi, subscripsisti ad conpetitionem 
 coronae: meditare, exercere, ungere oleo laetitiae, unguento 
 exinanito. cibus tuus cibus sobrietatis sit, nihil habeat intemperantiae, 
 nihil luxuriae, potus tuus parcior, ne quid ebrietatis 
 obrepat, custodi corporis castimoniam, ut possis esse habilis 
 ad coronam, ne existimatio tua offendat spectatoris affectum,

 

 
 
 
 ne te fautores tui neclegentem uideant et deserant. spectant 
 te archangeli et potestates et dominationes et illa angelorum 
 decem milia decem milium. sub tantis erubescere considera 
 quam dedecorosum sit, ingressus stadium uigorem animae 
 tuae excita, lacertos excute. progressus in scamma necesse 
 est excipias puluerem, subeas aestiui solis flagrantiam. grauis 
 aestus, sed dulcis uictoria: molesta caligo pulueris, sed speciosa 
 tolerantia. nemo stadium puluerulentus ingreditur, sed 
 puluerulentum reddunt certamina: ibi colligitur puluis, ubi 
 palma proponitur. nemo iterum nitidus coronatur, puluerulentum 
 decet uictoria.

ueni ergo, domine Iesu, exeat corona tua, 
 dimitte uictores in requiem, uictos ad conpunctionem. etsi 
 disperdis orbem terrarum, plura sunt inuisibilia opera tua 
 quam quae uidimus. qui angustioris est animi illa non cernit, 
 dolet quod disperdas orbem terrarum, sed qui nouit 
 spectare quae inuisibilia sunt gaudet ut uenias et omnes 
 liberes. gaudent athletae, qui possunt dicere: ueniat regnum 
 tuum, fiat uoluntas tua sicut in caelo et in 
 terra. gaudebit creatura mundi, ut a uanitate mundi istius 
 liberetur, quae nunc congemiscit et parturit, quia uanitati 
 etiam illa creatura subiecta est, donec multiplicetur adoptio

 

 
 
 
 filiorum et totius corporis redemptio conpleatur. in bono ergo 
 disperdet orbem terrarum. erit etenim caelum nouum et nox 
 non erit amplius. denique reuelabit, inquit, faciem 
 eius, ut reuelata facie spectemus gloriam Christi.

Aduertimus igitur in stadio constituti quantis aut delectationi 
 aut dolori erimus, qui nunc fautores nobis sunt, ne 
 pro nobis incipiant erubescere. sicut enim erit gaudium 
 in caelo super uno peccatore paenitentiam agente. 
 ita erit maestitia super eo qui non exorata uenia cursum 
 uitae huius confecerit. castigemus ergo corpus nostrum ieiuniis, 
 fugiamus indecoras comisationes. caueamus ne nobis 
 dicatur: ululate a uino, ne ueniat Moyses, Leuitas aduocet. 
 quicumque paratus ad dominum armatam dexteram gerat 
 separet se ab iis qui manducando et bibendo grauia contraxere 
 peccata. et hodie Moyses uenit, cum lex recensetur: 
 Moyses uocat, cum lex praecipit.

apostolus docet ut separemus 
 nos ab omni fratre inquiete agente. percutiamus 
 eum gladio spiritali, qui est uerbum dei. non 
 fratris, non propinqui accipiamus personam, sed omnem 
 inmundum a Christi secernamus altaribus, ut emundet et 
 corrigat lapsus suos, quo ad sacramenta Christi redire

 

 
 
 
 mereatur.

si quis autem non est baptizatus, securior conuertatur 
 remissionem accipiens peccatorum...... uelut ignis quidam 
 peccata consumit, quia Christus in igne et spiritu baptizat. 
 denique hunc typum legis in Regnorum libris, ubi Helias 
 super altare ligna inposuit et dixit ut mitterent supra de 
 hydriis aquam. et dixit: iterate, et iterauerunt. et 
 dixit: iterate tertio, et iterauerunt et tertio et, cum 
 manaret aqua, precatus est Helias, et ignis descendit e caelo. 
 tu es homo super altare, qui ablueris aqua, cuius exuritur 
 culpa ut uita renouetur; lignum enim et stipulam consumit 
 ignis. noli timere ignem per quem inluminaris. ideo tibi 
 dicitur: accedite ad eum et inluminamini. suscipite 
 iugum Christi. nolite timere quia iugum est: festinate, quia 
 leue est. non conterit colla, sed honestat. quid dubitatis, quid 
 procrastinatis? non alligat ceruicem uinculis, sed mentem 
 gratia copulat, non necessitate constringit,

..... quid negas 
 adhuc esse temporis? omne tempus oportunum ad indulgentiam. 
 si aurum tibi offeram, non mihi dicis: cras ueniam, 
 sed iam exigis. nemo differt, nullus excusat: redemptio

 

 
 
 
 animae promittitur, et nemo festinat. Iohannes in paenitentiam 
 baptizabat, et omnis Iudaea conueniebat: Christus baptizat 
 in spiritu, Christus gratiam dispensat, et cum fastidio conueuitur. 
 typum baptismatis demonstrauit Helias et caelum 
 aperuit, quod fuit clausum tribus annis et sex mensibus. 
 quanto maiora munera ueritatis sunt! aperuit utique caelum 
 non pluuia descendens, sed ascendens gratia; nemo enim 
 nisi per aquam et spiritum ascendit in regnum caelorum. 
 clauserat caelum hominibus perfidia, sed aperuit fides.

patebat 
 et ante hoc caelum hominibus. denique Enoch raptus ad caelum 
 est. iterum clausum est, sed aperuit Helias. qui raptus 
 est curru. et uos potestis ascendere, si sacramenti gratiam 
 consequamini. quousque delectationes, quousque comissationes? 
 instat iudicii dies: dum differs gratiam, mors adpropinquat. 
 quis dicat: (non mihi nunc uacat, occupatus sum, non mihi 
 demonstres lumen, nolo tam cito me redimas, non mihi 
 adhuc opus est regnum caeleste?\' nonne hoc dicit qui excusat 
 a baptismate? et quanta gratia renouaris, o homo! <purgaris> 
 et non exureris, sanaris et non doles, reformaris et non 
 dissolueris, ictum mortis non excipis et resurgis. et adhuc dissimulas, adhuc expectas ut uiuas saeculo, postea te reseruas 
 deo? ignoras quod Cain propterea displicuerit

 

 
 
 
 sacrificium, quoniam non primitiua optulit, sed primitiuis ipse perfunctus 
 de sequentibus munus deo temptauit offerre, Abel 
 autem primitiarum oblatione praelatus meruit insigne pietatis?