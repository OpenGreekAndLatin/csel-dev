1. Uictus sum et fateor me esse superatum; subiectus 
 sum domino et obsecraui eum. dignum etenim est, ut 
 mihi beatus Dauid aperiat sermonis ostium, immo uero ille 
 ipse qui in Dauid loquebatur et qui etiam nunc per eum 
 loquitur. optimus namque ordo est, ut totius uel uerbi uel 
 operis et a deo nobis origo sumatur et in deum consummatio 
 referatur. causa, pro qua dudum uelut taedio quodam et 
 indignatione superatus abscessi et elongaui fugiens et 
 habitaui in desejto non paruo tempore, alia fortassis aliis 
 uideatur, his qui uel odio erga me, ut fieri solet, uel amore 
 detinentur. et id quod tunc feri quidam uidebamur et inmites, 
 nunc uero mansueuimus et regressi sumus in hoc quod antea 
 fueramus, alius quidem culpat inconstantiae, alius amplectitur 
 factum. nihil enim hominibus suauius quam aliena loqui et 
 aliena curare, maxime si eueniat uel odio aliquos uel amore 
 praeueniri. a quibus praecipue semper occultatur ueritas et 
 furatur. alii igitur, ut dixi, putent alia, ego uero absque omni 
 uerecundia quod uerum est in medium proferam utrisque 
 
 partibus satis faciens, id est tam his qui affectu in nos quam, 
 etiam his qui odio permouentur, in quibusdam quidem ipse 
 mei accusator existens, pro quibusdam uero etiam satis 
 faciens.

2. Et ut nobis secundum ordinem sermo procedat, primo 
 de formidine mea ac metu pristino disseram. neque enim 
 patiar in me suspiciones cuiquam remanere eorum qui uel 
 bona nostra uel contraria curiosa examinatione discutiunt. est 
 enim et hoc religionis officium uerbi satisfactione curare, si 
 qui illi forte sunt qui uidentur suspicionum spiculis uulnerati, 
 quoniam quidem peroptimum est, ut neque peccando quis 
 neque positus in suspicione peccati, si fieri potest et res 
 indulget, offendiculum fratribus ponat aut scandalum. scimus 
 enim scandalizanti unum ex minimis quam sit a domino grauis 
 animaduersio constituta.

3. Ego igitur, 0 optimi et religiosi uiri, neque ut inperitus 
 haec aut stultus incurri neque — ut et ego parum aliquid 
 glorier — adrogans quis et diuinas leges statutaque despiciens. 
 noui etenim quia, sicut in corpore nostro alia sunt membra 
 quae regunt corpus atque omnibus eius motibus praesident, 
 alia sunt quae reguntur et obsequium rectoribus praebent, 
 ita etiam in ecclesia statuit deus aequitatis eam lege dispen­ 
 sans et per diuinam prouidentiam suam, qua uniuersa conponit, 
 meritorum temperans priuilegia. alios constituit regi et guber­ 
 nari — quibus hoc utilius est —, ut uerbo et opere rectorum 
 ad id quod expedit inbuantur; alios pastores dedit et doctores 
 
 ad perfectionem ecclesiae, eos scilicet qui prae ceteris uirtute 
 animi praediti familiarius deo adsistant et id officii in ecclesia 
 gerant, quod uel anima in corpore uel mens et ratio operatur 
 in anima, ut utraque pariter conpaginata et sibi inuicem mixta, 
 in quo quid deest et in quo abundat uelut in membrorum 
 diuersitate consonantia facta per spiritum perfectum et integrum 
 atque aptum ad omnia corpus existat et dignum quod Chri­ 
 stum habeat caput.

4. Quamuis ergo ne aliis quidem ullis animantibus absque 
 rectoribus esse et gubernaculis tutum sciam, multo tamen 
 magis hominibus idcirco quod amplius his et maius periculum 
 inpendet errantibus, a quibus siquidem illud quod primum 
 est seruari non potest ne delinquant, hoc certe in eis secun­ 
 dum salutis obtinet locum, si corrigantur ac reuocentur a de- 
 licto. si ergo hoc uerum apparuit et bonum iustumque uisum 
 est, certum est malum esse e contrario et inutile uel omnes 
 fieri uelle rectores, ut nullus qui regi debeat iam supersit, 
 uel rursum regendi officium neminem uelle suscipere, per 
 quod utique claudicare continuo et labefactari poterit omne 
 corpus ecclesiae nemine scilicet gubernante. et ubi iam nobis 
 uel quomodo aut a quibus coletur deus? quo pacto sacrosancta 
 mysteria ad instar caelestis imaginis celebrabuntur, per quae 
 utique in terris adhuc positi caelestibus ordinibus sociamur? 
 erit sine dubio illud quod dictum est, ut non sit rex neque 
 princeps neque sacerdotium neque sacrificium. et omnia illa 
 nobis quoque accident, quibus pro inmensis sceleribus prior 
 ille populus condemnatus est.

5. Uerum ne hoc quidem nouum aut peregrinum est his, 
 apud quos diuinae philosophiae studia uigent, ut ex ordine 
 discipulorum quis in magistrorum adsumatur officium, sicut 
 ne nautae quidem probabili, si res poscat, ad inspectionem 
 prorae transferri uel ex illo loco, si uentorum probabiliter 
 collegerit disciplinam, ad ipsa nauis gubernacula prouocari. 
 uel fortissimo militi curam turmae cohortisque committi 
 uel bene agentem turmam ad totius exercitus transferri 
 magisterium. non ergo existimet quis eorum, qui in alienis 
 negotiis grauissimi censores fiunt et ex suis uitiis aliena 
 gesta perpendunt, quod ego erubuerim ministerii huius 
 gradum maiora desiderans. non ita ego sum uel diuinarum 
 rerum magnitudinis uel humanarum humilitatis ignarus, ut 
 non magnum arbitrer uniuersae naturae mortalium quoquolibet 
 modo et in quolibet ordine adpropinquare deo, qui solus in- 
 accessibilem omni creaturae habitat lucem.

6. Quae igitur ratio est inoboedientiae meae? nisus sum 
 etenim in illo tempore nihil meum habere nec meis moribus 
 simile, sed audacius contra dicere inpudentiusque resistere. 
 causas ergo huius rei, quod iam dudum desideratis, audite. 
 praecipua fuit illa perturbationis meae causa, quod subito 
 mihi superuentum est. et sicut, cum sonus aliquis repentinus 
 increpuit, turbantur animi inprouiso terrore perculsi, ita ego 
 quoque territus omnem resolui uerecundiam, quae mihi semper 
 in omni uita mea comes indissociabilis fuit. tum deinde re- 
 cordatio me silentii et quietis meae uehementius perturbauit, 
 
 cum id mihi inpediri uiderem quod ego a principio uitae 
 meae singulariter dilexi et in magnis maximisque periculis 
 deo uoui. cuius desiderio eo amplius concitabar, quo mihi 
 iam uidebar eius saltim ianuam contigisse, atque inde acrius 
 accendebar, ex quo mihi notiora eius bona fiebant. et ideo 
 non tuli me uiolenter in medias turbas pertrahi populorum 
 et uelut de templo quodam quietis tnmultuosis uitae huius 
 fragoribus obici.

7. Nihil enim re uera mihi ad beatam uitam praestantius 
 uidebatur quam uelut clausis carnalibus sensibus et extra 
 carnem mundumque effectum quempiam in semet ipsum con­ 
 uerti, id est suos sensus atque animos conspicari alienumque 
 effectum a mortalium curis sibi soli loqui et deo, ut altior 
 cunctis uisibilibus factus mentem suam repleat diuinis sensibus 
 et caelestibus formis absque ulla admixtione terrena uere 
 speculum inmaculatum effectus imaginis dei et ex ipsius 
 lumine semper lumen accipiens, auspicia quaedam uel initia 
 futuri in semet ipso saeculi ferens atque in terris adhuc 
 positus consortio quodammodo perfruens angelorum, despecta 
 ac derelicta fragilitate terrena ad superna et caelestia spiritus 
 sancti subuectione transferri. si quis forte uestrum huiusce- 
 modi amoris aliquando sensit ardorem, scit quae dico et quae 
 loquor agnoscit et quare perturbatus sim nouit ac facile 
 ueniam dabit. ceteris autem non ero nimius in satisfactione, 
 quibus fortassis huiuscemodi sermo, dum opus eius ignoratur, 
 etiam derisui esse potest, et his praecipue quibus inuidiae 
 languor recte iudicandi praepedit sensum; et operi optimo 
 uitiosum nomen infligunt philosophiam cenodoxiam uocantes 
 
 et praeclara sapientiae studia iactantiae appellationibus infa­ 
 mantes, quibus libenter uilis quoque et inperitae multitudinis 
 consensus accedit. paratior namque est inperitorum turba ad 
 derogandum bonis studiis quam ad imitandum, ut sit eis 
 omni genere delictum, uel dum manifesta et publica mala 
 non uitant uel dum occultis et reconditis non credunt bonis.

8. Ad haec accessit etiam illud — proferam etenim omnia 
 apud uos et nihil iam tegam secreti —, quod siue rusticitatis 
 siue libertatis meae fuerit uos probate. erubui de quibusdam, 
 quos uidebam nihil penitus ad emendationem uitae suae, nihil 
 adquisisse correctionis ad mores, quin immo et nequiores 
 effectos inmundis, ut dicitur, pedibus inruentes certatim in 
 sancta et, priusquam digni haberentur primo aditu ac ianuis, 
 ad tribunal continuo tendere atque ad sacerdotium festinare 
 et repulsis ceteris ipsi sacris altaribus incubare, ut iam non 
 ad formam et exemplum plebi praebendum ordo ille uideatur, 
 sed occasio quaedam in abundantia et securitate uiuendi, nec 
 officium ducatur futuro dei iudicio obnoxium, sed secura 
 quaedam et nusquam discutienda administratio putetur. et 
 sunt paene plures numero rectores isti quam illi quos regunt, 
 ut nusquam sit illud apostoli quod ait: non omnes prophetae, 
 non omnes magistri. hic enim omnes magistri, omnes 
 prophetae, ita ut secundum antiquum prouerbium merito 
 dicatur quod et Saul in prophetis. et re uera nulla nobis 
 antiquorum historia tradidit uel tantum in ecclesia fuisse 
 
 ministrorum numerum uel tam uiliter congregatum. unde et 
 religioni ac doctrinae nostrae obprobrium nascitur quod sacer­ 
 dotia uel ministeria ambitione potius et ad gratiam quam 
 meritorum iudicio deferuntur. cuius rei uitium uel labem 
 etiamsi prohibere supra nos est, at certe erubescere et auer­ 
 sari pars aliqua pietatis est.

9. Quod uero me maius omnibus et supra cuncta quae 
 superius diximus deterrebat illud est — ueniendum namque 
 est ad summum ipsum uerbi fastigium et proferendum quae 
 uera sunt; neque enim fas est in talibus fallere —: arbitrabar 
 non esse simile, sicut et nunc quoque arbitror, pecora 
 uel armenta regere et hominibus praeesse atque animas mode­ 
 rari. ibi enim studium est gregem uel armenti uel pecoris 
 ualidum membris et laetum carnibus facere; quod prospiciens 
 uel armentarius ille uel pastor comantes herbis et uirides 
 riuis deligit campos, quos fecundiores probarit ad pabula, et 
 hos ipsos alternis pastibus innouat et ab aliis ad alios gregem 
 transmouet saltus. sed et ad requiem perquirit nemorosa 
 cubilia. agit autem gregem interdum uirga, praecipue tamen 
 calami uel fistulae suauitate permulcens. nec aliud ultra operis 
 uel armentario inminet uel pastori, nisi quod parua quaedam 
 sollicitudo requiritur aduersum insidias atque inprobitatem 
 luporum et, sicubi forte aegrum pecus, uel reuisere oculo uel 
 palpando curare, umbras in aestibus prospicere, strata recu- 
 
 bantibus mollia atque herbida prouidere perflarique recubantium 
 locum auris spirantibus sinere, quem propter decurrentis riui 
 frigida unda perstringat, cantare quoque et uelut alioqui greges 
 aut antiquitatis aliquid aut amoris. ad haec uel iugulare pin­ 
 guius quodque uel in pretium uertere licet, uirtutis uero 
 animi et industriae nulla cura huiuscemodi pastoribus inminet, 
 per quam necesse habeant uoluptati gregis magis quam suae 
 obsequi.

10. Homini uero cum perdifficile sit scire regi, id est 
 regenti se obtemperare, multo difficilius est scire alios regere 
 et regere secundum istam nostram disciplinam, quae ex diuina 
 lege descendit atque ad deum ducit. cuius quanto spes et 
 gloria maior est, tanto et periculum grauius quippe habentibus 
 intellectum. quem rectorem primo omnium, ut mihi uidetur, 
 oportet sicut argentum uel aurum probari et ex omni parte 
 circumspici atque in omni tempore et actibus contemplari, ne 
 quid forte habeat intra se admixtionis alienae uel materiae 
 uilioris et raucum sonum aeris uel plumbi admixtione respon­ 
 deat et lateat intrinsecus adulterinum aliquid, quod ignis 
 examinet et resoluat. quod malum utique tanto fiet perni- 
 ciosius, quanto numerosioris populi rector extiterit, sicut 
 certe grauius est in multos diffundi pestem quam unum 
 pestilentia consumi.

11. Nec cadaueris foetor ita perniciosus est, si unum polluat 
 locum, sicut si sparsim saeuo nidore diffuso corrupti aeris 
 
 morbum pluribus generet. ita si quis est in rectore uitiorum 
 morbus, facile in eos qui ei ad obtemperandum praesto sunt 
 traditur atque transfunditur; et multo facilius quod malum 
 est ab eo transit quam si quid in eo uirtutis et industriae 
 fuerit. in quo ego quoque soleo crebro apud memet ipsum de 
 talibus conferens admirari plurimum, quod tam facile et sine 
 aliquo labore atque ullis adminiculis malitia proficit et nihil 
 tam facile est quam effici malum, etiamsi nemo doceat, nemo 
 conpellat, rarum autem et perdifficile sit fieri bonum, et ita 
 quasi conscendendus sit arduae cuiusdam et praeruptae rupis 
 ascensus, licet plures prouocent, licet multi inuitent, etiamsi 
 omnes faueant et hortentur. et hoc est quod mihi uidetur 
 etiam beatus Aggaeus intellegens admirandam illam introdu­ 
 xisse percontationis imaginem, cum ad eum dicitur: interroga 
 sacerdotes legem et dic eis: si caro sancta uel uas 
 sanctum contigerit alicuius uestimentum, si sanc­ 
 tificat eum ex eo quod contigit? et cum dixissent sacer­ 
 dotes quia non sanctificat, dicit ad eos rursum: si inmun­ 
 ditia contigerit uestimentum mundi, utrum polluat 
 eum? et dixerunt quia polluit.

12. Hoc est ergo quod etiam noster hic nunc sermo recen­ 
 suit, quoniam perdifficilis est adsumptio boni naturae morta­ 
 lium, uelut si ignis humidae alicui materiae adhibeatur. parati 
 autem sumus ad recipiendum malum quam plurimi et apti, 
 uelut si aridae quis stipulae scintillam ignis iniciat, quae 
 insuper etiam uentis spirantibus animetur. ita uelocius malitiae 
 
 parua scintilla consumimur quam uirtutis ignibus uel accendi 
 uel etiam concalescere possumus. nam et melli plurimo parum 
 absinthii iniectum uelocem amaritudinem tradit, mellis uero 
 etiamsi duplum iniciatur absinthio, non poterit ipsum obtinere 
 dulcedo. sic breuis gleba fluuii ripae subducta pondus totius 
 fluminis deriuat in praeceps, obsistere uero et auertere lap­ 
 sum fluuii uix magnis molibus et inmensis machinis queas.

13. Propter quod primo omnium uerendum, ne inueniamur 
 pulchrae et decorae uirtutis quidam pictores pessimi uel certe 
 aliis pictoribus, id est plebi, quae eam debet in semet ipsa 
 depingere, imaginis eius pessima praebentes exemplaria, uel 
 certe ne accidat nobis res usitati prouerbii, ut, qui ad alios 
 curandos praesumus, inueniamur ipsi scatentes ulceribus.

14. Tum deinde quod, etiamsi se ipsum aliquis a totius 
 peccati contaminatione custodiat, ne hoc quidem sufficere 
 aestimo huic qui erudiendis atque instituendis ad uirtutem 
 populis praeest. neque enim satis est malum non esse eum 
 cui docendi summa committitur — quod utique culpabile et 
 dedecorosum est etiam in his qui docentur —, sed oportet 
 eum etiam omnibus bonis esse actibus praeditum secundum 
 mandatum illud quod dicit: declina a malo et fac bonum. 
 nec sufficit de anima indignas abicere cogitationes et malarum 
 rerum formas abolere, sed et praestantiores diuinioresque 
 inserere atque conscribere, ita ut multo magis nobis uirtus 
 animi quam humana dignitas adquisita uideatur. nec putandum 
 
 umquam aliquem nobis factorum bonorum finem aut proficiendi 
 terminum positum, nec ita ut lucrum ducenda sunt quae 
 recte nobis gesta sunt quam detrimento conputanda sunt quae 
 nondum inplere ualuimus. et ascensus nobis quidam putandus 
 est uita haec, ex quo nihil refert explicuisse quod ascenderis, 
 nisi quod restat euaseris. nec nosmet ipsos ex ceterorum con- 
 latione metiamur et magnum putemus, si forte aliquibus 
 praestantiores inueniamur, sed damnum potius illud arbitremur, 
 si non digna loco et gradu nostro geramus et, si qua gerun- 
 tur nobis, non ex neglegentium conparatione, sed ex praecepti 
 auctoritate pendantur, siue illi neglegentius siue etiam ali­ 
 quanto studiosius uiuunt, quia uirtutum formas uon ex proxi­ 
 morum nostrorum gestis, sed ex uerbi dei auctoritate susce­ 
 pimus, a quo omnia et in quo omnia et ad quem omnia 
 referuntur.

15. Nec putandum est eadem omnibus conuenire, sicut 
 nec aetas una omnibus est nec uultuum liniamenta uniuersis 
 eadem nec totius terrae una est qualitas nec stellarum unus 
 est splendor. conuenire ergo idiotae et simpliciori cuique 
 putandum est, ne male agat et ut caueat omnia agere quae 
 ad poenam trahuntur uel grauissima legis animaduersione 
 plectuntur. huic uero qui aliis praeest omni opere peccati 
 
 postergum relicto proficere in optimis conuenit, ita ut possit 
 profectus sui exemplo inuitare et inlicere ceteros ad uirtutem 
 praecipue per humilitatis a domino nobis traditam formam. 
 non enim oportet ui uel necessitate constringere, sed ratione 
 et uitae exemplis suadere, quia omne quidquid extorquetur 
 innitis cum eo quod tyrannicum uidetur ne perseuerare qui- 
 dem potest. solet enim quidquid uiolenter adtrahitur, sicut 
 nouellae arboris si quis ui cacumen inclinet, relaxatum rur­ 
 sum in id quod fuerat redire. quod autem ex proposito fit 
 et uoluntate, tam legitimum quam certum est ualidissimis 
 scilicet uinculis propriae uoluntatis adstrictum. unde et regere 
 gregem uoluntarie et non ex necessitate ad Hebraeos scribens 
 apostolus praecipit.

16. Sed est aliquis neque malus neque qui ad uirtutis 
 summam peruenerit, et non uideo, qua confidentia ad do- 
 cendum ueniat qui ipse hac fide non accessit ut disceret. 
 re enim uera mihi uidetur esse ars artium et disciplina 
 disciplinarum hominem uel regere uel inbuere, qui certe est 
 inter omnes animantes maxime et moribus uarius et uoluntate 
 diuersus. haud segnius sane quis etiam ex medicina corporum 
 curas quoque contemplabitur animarum et, quanto difficilem 
 captu corporalem inuenerit medicinam, tanto difficiliorem repe- 
 
 riet animarum, siquidem et substantiae qualitas multo est 
 praestantior et finis rerum multo pretiosior. illa namque cor- 
 poribus exhibet medelam et erga temporalem materiam curam 
 adhibet ac diligentiam, quae sine dubio naturae suae fragili- 
 tate quandoque soluetur, etiamsi nunc artis adiumento reparetur. 
 certum est enim quod uel aegritudine uel tempore corpus 
 omne resoluitur nec ultra naturae suae terminos perduvare 
 fragilitatis condicione permittitur.

17. Anima autem, quae est diuina et a deo ueniens, super- 
 nae nobilitatis est consors, ad quam etiam redire festinat, licet 
 socio deteriori conligata est et deuincta, fortassis etiam propter 
 alias causas, quas solus nouit ille qui uinxit et conligauit 
 deus et si quis ille est qui ab ipso de huiuscemodi mysteriis 
 inluminatus est et instructus, uerum, quantum ego intellegere 
 possum, duabus, opinor, ex causis: una, ut per agones certami- 
 num, quae ei sunt aduersum terrena, caelestis gloriae heredi­ 
 tatem petat et, sicut aurum igni, praesentis uitae aerumnarum 
 probetur examine, quo uirtutis praemia non ex dei dono 
 tantum speret sed, ut uere uirtus summum ei bonum sit, 
 suo eam opere ac labore conquirat, ut a creatore quidem 
 nobis naturaliter insitum uideatur bonum, a nobis autem 
 uoluntate nostra ac proposito excultum et liberi arbitrii 
 utriusque motus exercitio propagatum; alia uero, ut etiam 
 
 hanc deteriorem substantiam corporis secum traheret ac sur­ 
 sum in supernis sedibus conlocaret soluens paulatim eius 
 crassitudinem, qua retardatur, ut hoc, quod est deus animae, 
 fiat etiam anima corpori gubernans ministram sibi materiam 
 et deo secum offerens fidelem conseruam.

18. Locorum ac temporum et aetatis ceterorumque similium 
 differentias medici requirent, quando et qualibus uel medica­ 
 mentis uel cibis opus sit uel qualiter a noxiis abstinendum, 
 uti ne artis disciplina superetur per desideria aegrotantium; 
 interdum et ferri sectione utuntur et uirulentioribus medica- 
 mentis. quae omnia quamuis cum magno labore peragantur, 
 nihil tamen in his tale geritur, quale est mores corrigere, 
 uitia purgare, emendare uitas et propositum ad meliora con­ 
 uertere atque omnia quae intra nos uel etiam extra nos 
 geruntur sedula circumspectione moderari, ut omne quod in 
 nobis est beluinum ac ferum a natura nostra separantes, si 
 quid lenitatis et mansuetudinis est, si quid homine dignum 
 et deo carum, pro illis omnibus inseramus aequumque iudi­ 
 cium inter animam habeamus et corpus numquam deteriori 
 naturae subicientes meliorem, quod est utique iniquissimum, 
 sed semper imperio animi et seruitio corporis abutamur. quae 
 prima est lex dei et optime constituta per uniuersam eius 
 creaturam obseruanda sine uisibilem siue etiam quae sensum 
 uisus excedit.

19. Considero etiam illud quod haec omnia, quae supra 
 memorauimus a medicis obseruari, singula quaeque secundum 
 
 naturae suae ordinem permanent nec fieri ullo modo potest, 
 ut aliquid aut contra artem aut contra naturam medicus 
 moliatur, quippe cum qualitas ipsa materiae corporalis cedat 
 et obsequatur medicinalibus disciplinis, nisi si qua forte 
 inciderit inpatientia uel inquietudo languentis, quam et ipsam 
 utique uel obseruare uel prohibere non est difficile. apud nos 
 uero omnia aguntur in spiritu et est summum studium uin­ 
 cere eos qui se male carnaliter amant nec ullo modo nolunt 
 nobis cedere aduersum semet ipsos dimicantes, ita ut sit 
 nobis bellum quoddam aduersum eos pro quibus militamus, 
 dum unusquisque tantum studii gerit in contegendis et occul­ 
 tandis morbis ac uitiis peccatorum, quantum habere oportebat 
 studii ad aegritudinem medico reuelandam.

20. In quo et fortes sibi ac constantes uidentur aduersum 
 salutem suam et prudentes aduersum uitam suam, dum uelut 
 furtum aliquod intra se atque intra arcana mentis suae 
 abscondunt peccatum, tamquam ab illo oculo qui uidet omnia 
 latere possit id quod ab hominibus latet, uel dum excusant 
 excusationes in peccatis, cum propriis uitiis et passionibus: 
 rationes quasdam commentantur et malorum suorum aduocati 
 fiunt; uel certe cum more surdae aspidis. quae non exaudit 
 uocem incantantium nec medicamentis sapientium cedit, 
 quo solo aegritudo animae curatur, sermonem non recipiunt 
 commonentis; uel certe, quod est ultimum malum, cum 
 
 palam iam et inpudenter peccata defendunt et uelut mente 
 capti publice et sine pudore in omne fiagitium praecipites 
 eunt et tunc in eos, qui aliquantum se pro salute uel inpedire 
 uel retardare certe cupiunt, tamquam inimicos et aduersarios 
 etiam ulciscuntur odientes eos qui redarguunt in portis et 
 sanctum sermonem exsecrantes, infelicissimi omnium in tan­ 
 tum semet ipsos punientes, quantum amplius in aduersarios 
 desaeuierint, sicut hi qui insania et furore correpti proprias 
 carnes laniant, quas mente capti alienas putant.

21. Haec sunt, pro quibus ego hanc nostrae disciplinae 
 medicinam multo difficiliorem puto quam illam quae corporibus 
 solis medetur. quae quanto difficilior est, tanto utique pretio­ 
 sior et utilior. nam illa quidem pauca quaedam de profundio­ 
 ribus tractat, quam plurima uero artis suae atque operis in 
 oculis atque in manibus gerit; in hac uero nostra erga interiorem 
 cordis hominem omnis cura est atque omne studium geritur 
 et aduersum hostem, qui nos intrinsecus inpugnat atque 
 obluctatur in sensibus. est nobis omne certamen, qui nobis 
 ipsis aduersum nos gladiis abutens morti nos tradit. aduersum 
 haec ergo omnia multa quidem, immo tota fide, maiore uero 
 dei gratia, aliquanto quoque, ut ego arbitror, etiam nostro 
 studio ac labore nitendum est, quod in uerbo atque opere 
 demonstratur, ut possimus, quod in nobis est pretiosius, uel 
 curare animas a languoribus uitiorum uel purgare a maculis 
 peccatorum.

22. Finis autem utriusque medicinae — hoc enim restat 
 ostendere — unius quidem est, ut sanitas corporis uel, si est, 
 
 conseruetur uel, si discesserit, reuocetur. quae nou satis certum 
 est utrum semper profuerit his qui ea usi sunt, cum uideamus 
 frequenter aliquantis corporei roboris fortitudinem nocuisse, 
 dum in hac fidentes nonnulli uel latrociniis uel raptibus 
 uacant. media tamen haec sunt, sicut paupertas atque diuitiae 
 uel humilitas et claritas et cetera his similia, quae media 
 idcirco dicuntur, quia ex proposito utentium uel ad bonum 
 uel ad malum trahi possunt. alteriuS uero, id est nostrae 
 huius medicinae, finis est incitare animam ad uirtutem et 
 eripere ex hoc mundo et offerre deo atque imaginem dei, 
 quae in ea est, uel, si recta est, seruare uel regere, si pericli­ 
 tatur, uel, si conlapsa aut oppressa est, reparare inserto cordibus 
 Christo per spiritum sanctum atque ad ultimum hominem 
 filium doi facere atque in caelesti beatitudine cum caelestibus 
 conlocare.

23. Ad hoc nobis paedagogus data est lex, ad hoc medii 
 legis et Christi missi sunt prophetae, ad hoc spiritalis lex 
 adinpletur et finis omnium Christus aduenit. hoc est quod 
 agit euacuata diuinitas, hoc promouet carnis adsumptio et 
 hoc est quod ex utroque mercamur. haec est noua illa 
 commixtio dei et hominis, ut per unum utrumque habere 
 possimus. propterea namque deus corpori anima mediante 
 commixtus est, ut coniungeret separata atque in concordiam 
 et pacem discordantia reuocaret in unum se et per se reuocans 
 
 omnia ab uno patre generis nostri prius prodita: animam 
 suscepit propter inoboedientiam animae, carnem propter 
 malam oboedientiam, pro qua et simul condemnata est, ut, 
 sicut in carne et anima fuerat condemnatio, ita in carne et 
 anima fieret salus. Christus ergo pro Adam, pro eo qui factus 
 est sub peccato ille qui erat sine peccato.

24. Et introducitur pro uetere nouus, ut huius passione 
 uoluntaria ille qui inuifus passus fuerat curaretur, quo scilicet 
 pro singulis nobis hoc quod supra nos erat redderetur. con­ 
 pletur ergo nouum misericordiae sacramentum erga eum qui 
 per inoboedientiam decidit. propterea noua natiuitas et uirgo 
 mater et Bethleem pro Edem et praesepe pro paradiso, parua 
 et uisibilia pro occultis et magnis. idcirco et pastores caelestem 
 gloriam uident propter agnum et pastorem; propterea stella 
 duce magi adorant "et munera offerunt, quo scilicet nemo iam 
 ultra uel idola uel stellas adoraret; propterea lesus baptizatur 
 et testimonium ei de caelestibus perhibetur et ieiunat et 
 temptatur et uincit eum qui uicerat; propterea daemones 
 fugantur, aegritudines curantur et magnorum praedicatio mini­ 
 mis iniungitur.

25. Propterea infremescunt gentes et populi inania meditan­ 
 tur; propterea lignum aduersum lignum et manus patienter 
 
 extenduntur aduersum manus incontinenter extensas: pro solutis 
 et remissis praebentur clauis confixae, pro his quae eiecerunt 
 Adam praebentur manus quae orbem terrae conplectantur et 
 reuocent. pro humilitate exaltatio, pro suaui et pernicioso 
 gustu suscipitur fellis gustus et mors pro morte mutatur, 
 tenebrae pro tenebris, sepultura pro sepultura, resurrectio pro 
 resurrectione. haec omnia cura quaedam erga nos est dei et 
 medicina infirmitatis nostrae ueterem Adam ad eum statum 
 unde decidit reparans et reformans atque ad arborem uitae 
 restituens, unde nos arbor sciendi boni et mali inportune 
 et extra tempus sumpta depulerat.

26. Huius ergo uos medicinae et curationis ministri et 
 adiutores sumus, quicumque praeesse populis uidemur. qui 
 nescio an in id saltim profecerimus, ut uel proprias infirmi- 
 tates curare ualeamus, nedum alienis languoribus medicari et 
 animarum maculas sollicita eruditione purgare.

27. Tum deinde corporum quidem medici laborem, uigi­ 
 lias ac sollicitudines tolerant et, sicut ait quidam sapientis- 
 simus eorum, alienos casus propriis maeroribus perferunt 
 aliqua ipsi proprio labore exquirentes et inuenientes ad meden­ 
 dum, aliqua etiam ab aliis mutuantes, et nihil prorsus est 
 quod eos praetereat. ne minimum quidem neglegunt, sed omnia 
 magna et summa deputant, quaecumque ad sanitatem corporis 
 aliquid conferunt, summum bonum putantes, si quid per 
 
 industriam suam uitae huic, quam supra terras agimus, con­ 
 ferre uideantur, et interdum uitae hominum pessimorum, 
 quibus olim ex hoc mundo discedere commune fuerat bonum. 
 quod etiamsi bonorum uitae per haec consulunt, quantum 
 illud est quod ex hoc confertur, cum id continuo ipsa uetustas 
 aetatis ac senectutis absoluat! quid enim est quod unusquis­ 
 que bonorum ex hac uita lucretur, cum certum sit quia nemo 
 prudentium diligere id debeat quod omni pacto paulo post 
 omissurus sit?

28. Nos uero, quibus periculum pro salute est animarum 
 et quibus pro inmortalitate certamen est et uel de gloriae 
 uel de poenae aeternitate contentio — e quibus alterum 
 uirtus, alterum desidia praeparabit —, quantum oportet laboris 
 studiique suscipere, quantum industriae uel uirtutis adhibere, 
 nt curati uitiis, emendati moribus, proposito correcti possimus 
 et transferre uitam nostram a praesentibus ad futura et 
 subicere ac subdere terram spiritui! sicut ergo non una 
 medicinae species omnibus adhibetur, ita neque idem sermo 
 conuenit uniuersis, non idem motus conpetit feminae et uiro 
 uel seni ac iuueni, neque pauperi et diuiti, laetis ac tristibus, 
 incommodis et uegetis, principibus et subiectis. sapientibus 
 et inperitis, timidis et audacibus, iracundis et mitibus, profi­ 
 cientibus et declinantibus.

29. Et ut adhuc interiora perquiram, non eadem con­ 
 uenient his qui in coniugiis sunt et his qui liberi sunt a 
 coniugali iugo. sed et inter ipsos rursum differentia est, eo- 
 
 mm qui in desertis uitam ducunt et eorum qui com­ 
 munem et cum ceteris mixtam habent conuersationem. et 
 rursum non eadem aptabuntur his qui rationabiles sunt in 
 fide et perspicaces in scripturis et his qui sola simplicitate 
 proficiunt, sed et his qui ex urbana conuersatione descendunt et 
 illis qui ex agresti et rustica ueniunt; non eadem simplicibus 
 et astutis, neque in negotiis positis et procul ab eis agenti­ 
 bus ac quietis, neque his qui post plagas peccatorum conuersi 
 sunt et his qui ante experientiam mali delegerunt bona. in 
 quibus singulis permulta habenda est differentia, quoniam 
 quidem etiam motus ipsi eorum et concupiscentiae permultas 
 inter se differentias gerunt. denique ex ipsa iterum corporali 
 elementorum ratione considera: quamuis ex eisdem omnes 
 subsistamus elementis, tamen uniuscuiusque corporis est quod- 
 dam proprium temperamentum.

30. Et propter hoc non omnibus eadem medicamenta condu­ 
 cunt, sed alius alio indiget uel medicamento uel cibo uel 
 potu et singulis diuersa conueniunt. ita etiam animas diuersus 
 ac uarie conpositus sermo curabit. et erunt mihi testes horum 
 illi ipsi qui passi sunt, quod alios quidem sermo solus 
 emendat, alios exempla conuertunt, nonnulli stimulis inci­ 
 tandi, alii frenis inhibendi sunt pro eo quod tardiores alii et 
 pigri sunt ad opus bonum — qui utique conpetenter sermo­ 
 num uerberibus excitantur —, alii uero feruente spiritu nimium 
 concitati mensuram aequitatis excedunt, uelut cum generosus 
 et feruidus pullus et iugi adhuc nouitatis inpatiens ultra 
 definita metarum spatia cursu lasciuiore diffunditur; quos 
 utique refrenans et reuocans ad statutas lineas mandatorum 
 sermo melius temperabit..

31. Multis laudari profuit, aliis uituperari, utraque tamen 
 si in tempore proferantur, alioquin magis inportune prolata 
 nocuerunt. alios consolatorius sermo correxit, alios increpatio, 
 et aliis conuenit coram omnibus argui, aliis secretius commo- 
 neri. nonnulli etenim monita secretiora contemnunt, erube- 
 scunt uero publicam notam; alii autem publice conuenti inpuden­ 
 tiores fiunt secretae increpationis mysterium uenerantes et 
 oboedientiam sui uelut quoddam munus honesto ac sedulo 
 officio retribuentes.

32. Aliorum conuenit obseruari omnia diligentius et usque 
 ad minimum discuti, eorum praecipue qui, dum mala sua arte 
 quadam celare se putant, eriguntur aduersum ceteros et 
 intlalltur; aliorum uero oportet nonnulla praeterire, ut uidentes 
 tamquam non uidisse et audientes tamquam non audisse 
 uideamur secundum prouerbii sententiam, uti ne ad contemptum 
 ultimum ueniant per increpationem, qui fortassis erubescunt 
 culpas extendere ac multiplicare, donec eas ignorari putant, 
 audaces uero et praecipites efficiuntur, cum eis ultimum 
 emendationis atque unicum remedium interrupta fuerit uere- 
 cundia. interdum etiam irasci debemus aliquibus non irati et 
 contemnere aliquos sed non contemnentes et desperare non 
 desperantes, quando quidem ita uniuscuiusque requiritingenium; 
 alios uero curare lenitate debemus, alios humilitate, coniun­ 
 gendo eis uidelicet nosmet ipsos et unam eandemque spei 
 regulam pollicendo. et alios quidem uincere, ab aliis autem 
 uinci interdum melius fuit; et aliorum quidem prosperitatem 
 et potentiam, aliorum uero paupertatem et deiectionem conlau­ 
 dare nonnumquam conuenit et amplecti.

33. Non enim, sicut uirtutis et ignauiae ordo se ac species 
 habet, ut una semper in laude sit et alia semper in culpa, 
 
 ita etiam nostrae disciplinae ordo deposcit, ut quod sanum 
 et utile et commodum est id semper aeger recipiat animus — 
 uerbi gratia uel acrius corripi uel lenius commoneri uel ex 
 omnibus, quae supra commemorauimus, alteram semper eligere-, 
 sed ab aliis quidem hoc, ab aliis autem quod contrarium est 
 recipi potest, prout uel tempus uel res uel ipsa animorum 
 aegritudo permittit. uerum uniuersa sermone distinguere et 
 explicare per singula, ita ut omnem medendi curam per 
 ordinem describamus, inpossibile puto etiam his qui sapien- 
 tiae ipsius meruerunt arcana cognoscere.

34. Quantum autem nobis per uerbum dei patefactum est 
 et breuis experientia potuit inuenire, illud generali intentione 
 obseruandum puto: ut sicut his, quibus per districtos in 
 excelso funes incedere disciplina est, huc uel illuc declinare 
 discrimen est et deuiare aliquantulum, quamuis illud peregi­ 
 guum uideatur, interitus est, omnis autem eis in eo salus est, 
 si contentam et directam incessus sui lineam teneant, ita et 
 in his nostris actibus, in quamcumque quis partem quacum­ 
 que ex causa declinauerit, siue id malitia siue etiam inperitia 
 faciat, ultimi periculi res est. si uero et aliis praesit, non 
 sibi soli sed et ceteris aeterni causa efficietur interitus. 
 igitur uia regia incedendum est et neque his quae a dextris 
 sunt neque illis quae a sinistris sunt intendendum, sicut et 
 prouerbialis ante sermo praemonuit. sufficiat ergo haec de 
 
 uitiis nostris et passionibus memorasse et quid operis ad sui 
 curam a bono pastore deposcant, ab eo scilicet, qui secundum 
 scripturae sententiam scienter scit animas pecorum suorum 
 et regit gregem secundum uerbum dominicum et disciplinam 
 pastoralem. quam a uero pastore omnium suscepimus Christo.

35. Ipsam uero uerbi dei curam et doctrinae rationem quo­ 
 modo explicare ualeam — ut ultimum dicam quod primum 
 est et magnum —, quoniam quidem hodie, ut uideo, omnes 
 magistri sunt et omnes philosophantur? quod ego satis miror, 
 si omnes hi, quos uideo in ecclesia ad faciendum sermonem 
 in populo procedere, bene et recte norunt dare conseruis suis 
 in tempore tritici mensuram et disponere sermones suos in 
 iudicio ac ueritatem dogmatum nostrorum consequenter et 
 rationabiliter explanare, quaecumque de mundis uel mundo 
 philosophari oportet, quae de materia, quae de anima, quae 
 de mente, quae de intellectualibus naturis siue bonis siue 
 contrariis et, quod est maximum et quod constringit et 
 continet ac conponit uniuersa, de prouidentia et de singulis, 
 quae uel contra rationem accidere — humanam uidelicet — uel 
 iuxta rationem uidentur.

36. 37. Sed et de primo nostro statu ac nouissima reforma­ 
 tione, de praefigurationibus et ueritate, de utroque testamento, 
 de aduentu Christi primo ac secundo, de incarnatione eius 
 
 et passione ac resurrectione atque ascensione in caelos, de 
 fine omnium, de iudicio, de retributione uel tristium uel 
 bonorum, supra omnia uero et quod primum est, de beata 
 et principium omnium tenente trinitate qualiter sentiendum 
 sit. in quo et periculi summa consistit his qui ad inluminan- 
 dos ceteros praesunt, uti ne uel in unam subsistentiam ac 
 personam sermone contracto tamquam deorum multitudinem 
 uitans quis solas appellationes nominum putet et eundem 
 patrem et filium et spiritum sanctum aestimans nominari 
 ad Sabellii inpietatem ex huiuscemodi confusione ac permix­ 
 tione declinet, ut, dum unum omnia nominari putat, nihil 
 esse unumquemque designet, quoniam quidem desinet esse 
 quod est, cum in alterutrum id, quod esse dicitur unius­ 
 cuiusque, transfunditur — uel certe, quod absurdum est, conpo- 
 situs nobis ex diuersis introducitur deus secundum illas 
 uulgi fabulas, quibus ex diuersis formis unum animal adum­ 
 bratur atque depingitur —, neque rursum intersecantes dei natu­ 
 ram secundum Arrii uesaniam et intra Iudaicam paupertatem 
 diuinitatis afluentiam concludentes, ut soli ingenito patri 
 summam deitatis adscribant uelut metuentes ne corruptio 
 nobis deitatis fieri uideatur, si deus pater sit ueri dei et 
 aequalis sibi filii per naturam, neque tria deitatis initia sibi 
 inuicem contraria proferant et diuersa, ut per multa principia 
 rursum ad paganorum errores, unde discessum fuerat, redire 
 uideantur.

38. Neque in tres substantias alienas a se inuicem et 
 diuersas fas est dirimi deitatem secundum Arrium. oportet 
 
 enim non ita putare se unumquemque deferre deo patri, ut ei 
 auferat hoc ipsum quod pater est — cuius enim erit pater, si 
 ab eo natura filii separatur et creaturis reliquis sociatur? 
 non enim hoc est filium esse uel alienari a patre uel commi­ 
 sceri ac refundi in patrem —, neque rursum tantum putare agere 
 pro Christo, ut neque ipsi seruetur esse quod filius est; 
 cuius enim erit filius, si non origo sua referatur ad patrem, 
 ut sit ille qui genuit et iste sit qui est ex illo progenitus? 
 origo enim pater est non exigui alicuius et indigni, sed 
 deitatis et bonitatis origo est, quae in filio et spiritu 
 sancto intellegitur et sentitur, in illo uelut filio et uerbo, 
 in hoc uelut spiritu ab ipso procedente. et ita necessarium 
 est, ut et unum deum secundum ueritatem substantiae fatea­ 
 mur et patrem ac filium et spiritum sanctum in sua quemque 
 subsistere substantia sentiamus.

39. Haec plus fortasse quam tempus sinebat protraxerim 
 uolens uel uitam uel sermonem uel intellectum demonstrare 
 eius qui populis praeest, quo possit in utroque perfectus 
 fieri habitaculum spiritus sancti, per quem solum deus et 
 intellegitur et interpretatur et auditur. mundorum namque 
 est mundum contingere et sanctorum est sancta cognoscere. 
 sciendumque illud iu primis est quod perdifficile negotium 
 est in multitudine permixta atque diuersa, ubi et aetas et 
 institutio uaria, de talibus disputantem et uelut multarum 
 chordarum quandam citharam ferientem inuenire et proferre 
 
 aptum ad omnes praedicationis uerbum et ita uelut plectrum 
 singulis admouere, ut nusquam sonus offendat auditum. triplici 
 namque ex modo in ecclesia dicentium periculum pendet, ex 
 sensu ex uerbo ex auditu, ut perfacile eueniat in uno saltim 
 aliquo, si non in omnibus labi. aut enim minus inluminatus est 
 sensus aut ad explanandum defuit sermo sufnciens aut bene 
 prolata crassior non recepit auditus; et ex uno quolibet 
 horum casu fit in omnibus periculum ueritatis. et quidem 
 in aliis quibusque studiis et doctrinis facile uel profertur 
 sermo uel recipitur, in his uero nostris scholis ipsa auditorum 
 expectatio dicturo periculum generat.

40. Tamquam enim de deo audituri et de summa om­ 
 nium spe ac salute suscepturi uerbum quanto calidiores 
 erga fidem fuerint, tanto adtentiores et scrupulosiores erga 
 audiendum fient, ita ut, sicubi aliquid secus dicentis sermo 
 sonuerit, non titubationem linguae putent, sed proditionem 
 fidei pietatisque condemnent. et iudicant omnia non docentis 
 ratione sed propriis sensibus, non his quos in ecclesia audiunt 
 sed quos de domo secum deferunt conseruantes dogmata non 
 quae rationabiliter didicerunt sed quae ex consuetudine non 
 probabili tenuerunt. et hoc dico adhuc non ualde malorum 
 hominum uitium, qui, licet regulam non teneant ueritatis, 
 tamen religiose haec pati uidentur et habere zelum dei sed 
 non secundum scientiam et ideo fortassis uidebuntur non 
 
 debere uehementius condemnari utpote nec multa uapulaturi 
 tamquam ignorantes domini uoluntatem et idcirco non facien­ 
 tes eam, aut qui fortassis etiam corrigi aliquando poterunt 
 et emendari, quoniam religiosa mens quam cito offenditur 
 tam prompte et facile curatur. si quis forte ei(s) sermo apte 
 et conpetenter adhibitus cor pulsauerit, continuo sicut ignifer 
 lapis pulsatus a simili ex ea quae sibi naturaliter inest lucis 
 scintilla lampadas confestim ueritatis accendit.

41. De illis uero quid dicamus qui, dum iactantiae gloriam 
 quaerunt et praeesse populis delectantur, iniquitatem in ex- 
 celsum loquuntur, qui uelut Iannes quidam et Mambres non 
 tam Moysi quam ueritati resistunt et aduersum sanam doctri- 
 nam commouent arma uerborum? tertium quoque genus est 
 ex inperitia contra dicentium, quam utique inperitiam conse­ 
 quenter insolentia comitatur; et omni uerbo, nisi si quod 
 forte ipsi protulerint, hostiliter et insolenter occurrunt. a 
 quibus secundum domini dictum porcorum more ueritatis 
 margaritae pedibus conculcantur.

42. Alii quoque sunt qui nullam quidem ex proprio sensu 
 opinionem deferunt neque aliquam formam de fide dei obtinent 
 uel bonam uel malam, sed omnibus se tradunt magistris 
 atque omnem suscipiunt sermonem uelut quod melius est et 
 rectius ex omnibus electuri, ignorantes quia non bonos de 
 ueritate iudices elegerunt, semet ipsos uidelicet, et iudicare 
 
 se putant posse de his quae se fatentur ignorare. tum deinde 
 ex ueri similibus frequenter modo in hoc, modo in illud 
 uersi atque mutati et omni uerbo nunc adquiescentes, paulo 
 post iterum reluctantes simul et magistros et studia permu- 
 tant et uelut puluis uento agitatus facile transferuntur. ad 
 ultimum uero stultitiae suae proferunt fructum; nam uelut 
 fatigati audiendo diuersos et uicti taedio simul omnia re­ 
 spuunt et uelut uacui et inanes ex omnibus quae crediderunt 
 facti continuo etiam contemnere et inridere nos incipiunt 
 uelut nihil rationabile in fide nostra habentes et patiuntur 
 quod accidere solet his qui oculos dolent et solis lumen 
 accusant uel qui aures, et uoces hominum minus esse sono­ 
 ras queruntur.

43. Propterea ergo multo utilius est animae simpliciter et 
 pure ueritatis elementa suscipere et uelut ceris ea nondum 
 charaxatis inscribere quam super illa quae ante male scripta 
 sunt superducere, id est supra malam doctrinam et peruersa 
 dogmata uerbum fidei ac ueritatis ingerere et cum primis 
 postrema confundere. nam uiam quidem incedere adtritam et 
 leuigatam adsiduitate commeantium praestat quam inusitatam 
 et rudem et nullis antea uestigiis proculcatam, campum quo­ 
 que serere exercitio aratri frequentis edomitum melius est 
 quam illum qui ignarus est sulci et uomeris nescius; animam 
 uero illam melius excolam, quae nullo adhuc maligni cultoris 
 aratro temerata est nec praeuentione pessimi seminis occupata. 
 alioquin duplicabitur nobis labor, dum necesse est prius 
 
 conceptas malitiae formas corde detrudere, tum deinde bonita­ 
 tis imaginem uirtutum ceris uariantibus reformare, ut, quam 
 multae ac diuersae fuerant in anima species deprauationis, 
 tam multae sint et restitutionis. quorum omnium scientia ac 
 disciplina uigere debet apud eum, cui animarum instituen- 
 darum cura committitur. ex quibus nos quam plurima nunc 
 breuitatis studio praetermittimus.

44. Sicut enim uerbi gratia, si fieri posset ut ex multis 
 animalibus ac bestiolis genere ac specie diuersis, magnis et 
 exiguis, ferocioribus et mitioribus, asperioribus et lenioribus, 
 unum aliquod animal uel bestia una constaret, haec utique 
 ad mitigandum si cui crederetur, quantum ei inmineret operis 
 ac laboris, quantum eius requireretur industriae, ut unicuique 
 bestiarum uel animalium, prout mos exigit singulorum uel 
 prout natura poscit, occurreret! quoniam quidem neque eadem 
 uox apta est omnibus neque eisdem, ut ita dicam, sibilis 
 aguntur. sed ne cibus quidem cunctis unus atque idem est 
 nec palpandi ac fouendi mos unus est bestiis, ita ut interdum 
 hisdem ipsis quibus mitigantur aliae ad furorem aliae susci­ 
 tentur. quibus ergo se modis singulis quibusque bestiae huius 
 ille eruditor aptabit? quomodo se ad uniuscuiusque naturam 
 atque ingenium commodabit? nonne necesse erit eum, cum 
 sit apud semet ipsum simplex et constans, tam fieri uarium 
 et tam in diuersa mutabilem quam poscit ipsa diuersitas 
 bestiarum, ut unumquodque animal pro naturae et ingenii 
 sui oportunitate curetur, quo possit totius bestiae corpus ex 
 tanta diuersitate conpositum recte inter se inuicem bestiolis 
 moderatis in pace ac tranquillitate persistere? ita ex multis 
 ac diuersis et moribus et linguis et institutionibus uelut 
 
 unum animal conpositum sibique dissimile commune hoc 
 corpus ecclesiae qui instituendum suscepit ac regendum, cum 
 esse debeat ipse apud se semper inmobilis et idem, necesse- 
 habet tamen singulorum se et moribus et institutionibus 
 conformare ac sermonem suum aptare singulis oportunum..

45. Quoniam quidem alii lacte indigent, hi uidelicet quibus 
 prima adhuc religionis rudimenta traduntur, et cum sint 
 paruuli in fide, uirilis adhuc, ut ita dixerim, cibi uigorem 
 ferre non possunt; quem utique contra uires si quis ingeratr 
 fortassis oppressi et degrauati, dum mens non sufficit ingesta 
 suscipere — sicut ne in paruulis quidem corporalis materia 
 decoquere ualet maiores uiribus cibos —, etiam priorum 
 iacturam ac detrimenta persentient. alii uero sunt qui sapien- 
 tia indigent, quae profertur et praedicatur inter perfectos, et 
 cibis excelsioribus ac ualidioribus uti possunt pro eo quod exer­ 
 citatos habent sensus ad discretionem boni uel mali, 
 ueritatis atque mendacii. quos utique neque lacte potari neque 
 holeribus pasci, id est infirmo ac fragili conuenit cibo; alio­ 
 quin nequaquam roborabuntur in fortitudine Christi neque 
 crescent laudabili incremento, quo oportet omnem perfectum 
 in ipso crescere in uirum perfectum, in mensuram 
 aetatis plenitudinis Christi.

46. Et ad haec quis idoneus? non enim debemus esse 
 sicut plurimi adulterantes uerbum dei et miscentes aquam 
 nino, id est laetificanti cor hominis uerbo sermonem uilem 
 
 admiscere et per terram repentem, qui uel iocum moueat 
 uel temporale aliquid narret, ita ut carnalis lucri ex hoc 
 nobis aliquid nundinari uideamur, cum ita singulis loquimur, 
 ut ipsi delectantur audire, et sumus uelut uentriloqui quidam, 
 id est de uentre et pro uentre loquentes et uentri in uerbis 
 nostris omnibus prouidentes, quod est uere de terra loqui, 
 ut placere potentibus et diuitibus uideamur, quos magis 
 laedimus, immo quos perdimus et quorum sanguinem inno­ 
 centem effundimus, id est animarum simplicium uitam in 
 interitum damus, quae utique de nostris manibus exquirentur.

47. Pro his ergo omnibus considerabam multo esse melius 
 peritioribus aliis cedere regendi habenas quam currus praeci­ 
 pites per inperitiam dare, et magis accommodare aurem ad 
 oboedientiae auditum quam linguam inperitam mouere. haec 
 egomet mecum disserens et consiliario usus memet ipso non 
 malo, ut opinor, sin minus, certe uel sedulo, dicta factaque quae 
 ad pietatem pertinent discere potius ignorans malui quam 
 docere. optabile namque est et mihi percarum usque ad ulti­ 
 mam discere senectutem, quoniam quidem nulla aetas ad perdi­ 
 scendum sufficere potest, docere uero alios affectare eum, qui 
 non sufficienter instructus est, res mihi uidetur antiqui prouer­ 
 bii (in dolio discere artem figuli\', hoc est in periculo 
 animarum doctrinam discere pietatis. quique aut satis stulti 
 mihi uidentur aut temerarii: stulti pro eo, si in tantum bruti 
 sunt ut inperitos se esse non sentiant, temerarii, si intellegunt 
 quidem, audent tamen adire negotium.

48. Hebraeorum seniores tradunt quod fuerit talis quaedam 
 apud eos antiquitus laudabilis obseruatio, ut non omni aetati 
 omnis scriptura uel legenda uel discenda committeretur pro 
 eo quod non expediret omnes omnia cito discere, quia nec 
 capere possunt omnes omnia, et idcirco laedi eos potius 
 quam iuuari, si nondum capaces ea quae sunt profundiora 
 cognouerint. sed cetera quidem omnia, quorum etiam historica 
 narratio inprobabilis non est, a puero statim discunt, eas 
 uero scripturas, quae uili indumento litterae pretiosa intrin- 
 secus contegunt sacramenta, nulli ante uicesimum et quintum 
 annum discere uel etiam scire committitur, quo scilicet sit 
 hoc uelut munus quoddam propositum exercitio uirtutis his, 
 in quibus ad illud aetatis et uita probabilis et ornatus morum 
 et intellegentiae capacitas apparebit; qui utique iam ualeant 
 bene et confidenter ascendere ab inferioribus litterae ad supe­ 
 riora spiritus et excelsa.

49. Quid ergo? apud nos inter docere et doceri nulla erit 
 differentia, nulla discretio? nec inter tribum et tribum fiet 
 ulla diuisio? nec illi ultra Iordanem et isti intra Iordanem 
 hereditatem sorte suscipient? nullus populis nostris finalis 
 terminus dabitur? nulla uiuendi regula figetur, sed ita in 
 confuso habebuntur omnia et ita unusquisque quod uidebitur 
 rectum in oculis suis faciet, ut plurimi ex nobis, uti ne 
 dicam omnes, ante paene quam primos infantiae deponant 
 pilos, dum adhuc puerile balbutiunt uixdum dominicas ingressi 
 
 aulas, antequam sacrorum uoluminum nomina saltim ipsa 
 cognoscant, antequam nouae uel ueteris scripturae uel auctores 
 discant uel stilum cognoscant — nam illud non dico, antequam 
 bosor abluant et animae uitia deponant —, sicubi forte 
 duos uel tres sermones ex antiquis tractatoribus didicerint 
 et hoc fortasse ex auditu magis quam ex lectione, aut si 
 paucos ex Dauid sparsim didicerimus psalmos ac deinde ueste 
 fusciori ac bene conposita utamur, uel si etiam usque ad 
 zonae cingulum philosophiam ostentemus speciem nobis 
 pietatis et faciem huiuscemodi adinuentionibus colorantes, 
 continuo iam admirationi esse uolumus et laudi, praeesse iam 
 populis cogitamus, Samuhel aliqui nobis uidemur ab ipsis 
 incunabulis consecrati, sapientes quoque et doctores et diui­ 
 norum mystae, et inter scribas et legis doctores nosmet ipsos 
 ordinamus et uelut caelestes quidam incedimus quaerentes ab 
 hominibus uocari rabbi dicentes: (nusquam prorsus susci­ 
 pienda est littera, sed omnia spiritaliter intellegenda\' — alioquin 
 deliramenta quaedam uideri et somnia —, insuper etindignamur, 
 nisi uehementer et fauorabiliter conlaudemur? et haec beni- 
 
 gniores ac simpliciores quique nostrorum; uerum spiritales 
 isti fastidiosi iudicantes singulos et condemnantes et pro 
 nihilo omnino ducentes, si ita libuerit, abscedunt etiam commu­ 
 nionem nostram uelut inpiam recusantes.

50. Quodsi aliquem eorum lenioribus monitis adire uelimus 
 et adsertione rationabili conuenire dicentes: \'quaeso te, o 
 uirorum optime, respondeas mihi: artem aliquam uel disci­ 
 plinam ducis esse tibia canere uel citharam ferire?\', sine 
 dubio disciplinam esse fatebitur. \'quid deinde de sapiente 
 sentis atque ipsa sapientia, id est de diuinarum humanarum­ 
 que rerum disciplina et scientia?\' concedent etiam hoc. \'et quid? 
 meliores esse illas artes quam sapientiam ducimus, an multo 
 his omnibus praestare sapientiam?\' scio quod etiam hoc con­ 
 cedent; et hucusque fidem in responsionum ueritate seruabunt. 
 quid ergo? citharae quidem et tibiae disciplina habebit doctri- 
 nam atque institutiones suas et tempus ad hoc discendi 
 dabitur et labor ac studium adhibebitur et mercedes doctori­ 
 bus praestabuntur, interdum etiam, sicubi quis peritior magister 
 auditur, ob hoc peregrinatio quoque longa suscipitur, et quid- 
 quid illud est quod ad elimatam pertineat eruditionem, etiamsi 
 sit sumptuosum, toleratur et geritur, sapientiam uero, quae 
 omnium et princeps est et inuentrix et in semet ipsa habet 
 omnia et continet, cuius nomine etiam deus uocari magis 
 quam ceteris quibus humanum sermonem uti fas est appella- 
 
 tionibus gaudet, ita leue et ita nullius momenti existimabimus, 
 ut putemus uoluisse quempiam tantum et statim esse sapien- 
 tem? nonne hoc ultimae est et desperabilis inperitiae? si 
 ergo eis talia uel his similia aut etiam ualidiora proponamus, 
 apud illos super saxa seminamus et narramus fabulas auribus 
 surdis, ita ut ne in hoc quidem sint sapientes, ut saltim 
 commoniti agnoscant inperitiam suam. unde mihi uidetur digne 
 eis et conpetenter dictum Salomonis aptari, quo ait: est 
 malitia quam uidi sub sole, uirum qui uidetur 
 apud se sapiens esse. hoc autem sine dubio longe ne- 
 quius, si is etiam doctor subrogetur aliorum qui semet ipsum 
 ignorat esse inperitum.

51. Qui languor lacrimis ingentibus et luctu magis quam 
 uerbis indiget. unde et ego frequenter apud memet ipsum 
 miseratus sum huiusmodi homines sciens quod uelle uideri 
 sapientem hoc est omnino non esse sapientem. sed grande 
 inpedimentum est hominibus ad uirtutem falsae et inanis 
 gloriae praesumptio. cuius tamen morbi penitus effugere macu­ 
 lam Petri fortasse uel Pauli sit, qui, cum uerbi et sapientiae 
 et gubernationis gratiam percipere a Christo meruissent, omni- 
 bus tamen omnia facti sunt, ut omnes lucrifacerent. nobis 
 uero satis est, si uel gubernari nos recte patiamur et regi ab 
 his quibus regendi gratia gubernandique concessa est.

52. Uerum quoniam Pauli et ceterorum similium eius 
 fecimus mentionem, omittentes, si uidetur, ceteros omnes qui 
 
 nel per legis lationem uel per prophetiam uel per militiae 
 magisterium uel per aliquam huiuscemodi procurationem popu­ 
 lis praefuerunt, sicut Moyses uel Aaron uel Hiesus aut Helias 
 uel Heliseus omnesque iudices, Samuhel quoque et Dauid et 
 multitudo cetera prophetarum, Iohannem etiam baptistam, 
 sed et duodecim discipulos domini atque eos qui uel cum 
 ipsis uel post ipsos cum labore multo et sudore populis 
 praefuerunt temporibus suis singuli, omnes hos nunc interim 
 omittentes Paulum solum adhibebimus ad adsertionem uerbi 
 nostri et in ipso ac per ipsum considerabimus, quid et quan­ 
 tum sit cura ac diligentia animarum, uel si parum operis et 
 prudentiae requirit aut parum consilii laborisque deposcit. 
 uideamus ergo quid Paulus dicit de Paulo et ex ipso quid 
 istud sit negotii de quo agitur addiscamus.

53. Omitto enumerare labores et uigilias, in siti et fame 
 miserias toleratas, in frigore et nuditate; omitto illos extrin. 
 secus insidiantes, intrinsecus resistentes; omitto persecutiones, 
 Iudaica concilia, carceres, uincula, accusatores, iudicia, cotti­ 
 dianas et momentarias mortes; quod in sporta per murum 
 demissus est, quod lapidatus est, quod uirgis caesus est; 
 omitto circuitus orbis terrae, pericula in mari, pericula in 
 terris, diei ac noctis profundum, naufragia, pericula fluminum, 
 
 pericula latronum, pericula ex genere, pericula in falsis fratri- - 
 bus, manuum labore uictum quaesitum, sine sumptu euange­ 
 lium; quod theatrum factus est et hominibus et angelis is qui 
 medius dei et hominum consistebat, pro hominibus quidem 
 agones et certamina sustinens, deo autem substantialem popu- 
 lum conparans et adquirens. praeter haec ergo omnia quis 
 digne exponere ualeat cottidianam pro singulis prouidentiam 
 et sollicitudinem omnium ecclesiarum? erga omnes miseri­ 
 cors, erga omnes fraterno distentus affectu: offendiculum quis 
 patiebatur, et Paulus infirmabatur; scandalizabatur alius, et 
 Paulus urebatur.

54. Sed docendi enumerem studium ac laborem? sed cura­ 
 rum uarietatem? sed lenitatem dicam et iterum austeritatem 
 aut ex utroque temperamentum, ut neque multa .asperitate 
 exulceraret neque nimia benignitate resolueret? leges dat seruis 
 et dominis, principibus et subiectis, uiris et mulieribus, 
 parentibus et liberis, nuptis et innuptis, continentibus et 
 luxuriosis, sapientibus et insipientibus, circumcisioni et prae- 
 putio, ecclesiae et saeculo, spiritui et carni. pro aliis quidem 
 laetatur et gratias agit, alios uero castigat et corripit; alios 
 gaudium et coronam nominat, alios uero stultitiae notat; cum 
 aliis quidem bene currentibus currit, alios autem male currentes 
 refrenat et reuocat. nunc separat de ecclesia, nunc recipit et 
 caritatem confirmat; nunc luget aliquos, nunc laetificatur ex 
 
 aliis; nunc lacte potat, nunc mysteria reuelat; nunc se deicit 
 et exaequat humilibus, nunc secum erigit liumiles et exaltat; 
 nunc proponit spiritum mansuetudinis, nunc superbis et 
 adrogantibus apostolicae potestatis uirgam minatur; nunc eri- 
 gitur aduersum erectos, nunc efficitur discipulis tamquam si 
 nutrix foueat paruulos suos; nunc apostolorum omnium est 
 minimus, nunc documentum sui pollicetur per eum qui in se 
 loquitur Christus; nunc reuerti desiderat et esse cum Christo, 
 nunc permanere in carne propter eos qui indigent necessarium 
 probat; non enim quaerit quae sua sunt, sed quaerit quae 
 filiorum sunt eorum, quos in Christo per euangelium genuit. 
 quod utique singulariter obseruandum est his qui spiritalibus 
 populis praesunt, ut in omnibus quae sua sunt neglegant et 
 contemnant pro utilitate ceterorum.

55. Gloriatur ergo Paulus, sed in infirmitatibus ac tribulatio­ 
 nibus suis, et uelut pretioso quodam monili mortificatione 
 Christi adornatur; excelsior est supra omne quod carnale est, 
 exultat autem in spiritalibus et gloriatur; et cum non sit 
 inperitus in scientia, tamen per speculum et in aenigmate 
 uidere se dicit. confidit spiritui, et tamen corpus adfligit 
 uelut clandestinum aduersarium destruens, quid nos edocens 
 per haec et quid erudiens nisi nihil ex his quae deorsum 
 sunt praesumere neque inflari per scientiam neque carnem 
 aduersum spiritum erigere? pugnat ergo ille pro omnibus, 
 orat pro omnibus, zelatur omnes dei zelo, accenditur pro 
 omnibus et inflammatur, pro his qui extra legem sunt, 
 
 pro his qui in lege sunt, magister gentium, Iudaeorum 
 aduocatus. pro quibus etiam audet aliquid ultra quam fas 
 est, pro fratribus scilicet secundum carnem, ut et ego audeam 
 simile aliquid dicere. ultra mandatum dei nititur; nam proxi- 
 mos suos non sicut se sed plus quam se diligit. denique se 
 etiam abiecto illos pro se introduci orat ad Christum. o 
 singularem mentis magnificentiam! o caelestem spiritus calo­ 
 rem! imitatur et in hoc Christum, qui factus est pro nobis 
 maledictum, qui infirmitates nostras tulit et languores nostros 
 portauit et elegit, ut ita dicam, extra pietatem fieri pro 
 pietate, dum anathema esse a Christo patitur, tantum ut isti 
 salui fiant.

56. Et quid dicam per singula? uiuit non sibi sed Christo 
 et praedicationi uerbi; mundum sibi crucifigit et se mundo; 
 omnia parua ducit et exigua pro desiderio Christi. etiamsi ab 
 Hierusalem in circuitu usque ad Illyricum repleat euangelium, 
 etiamsi usque ad tertium caelum raptus ascendat, etiamsi in 
 paradisum deducatur et ibi audiat uerba quae non licet 
 hominibus loqui, in his omnibus non gloriatur nisi tantum 
 in infirmitatibus suis. sed haec Paulus et si qui forte sunt 
 in spiritu similes ei. nos uero uereor ne secundum illud 
 quod scriptum est stulti quidam simus principes Taneos 
 aut exactores populos racemantes uel beatificantes populum 
 ad seductionem et semitas pedum eorum conturbantes 
 
 aut etiam ex illis, de quibus dicitur quia inlusores domi­ 
 nabuntur eorum et iuuenes praepositi et pueri sensi­ 
 bus, qui fortassis ne panem quidem uel uestimentum habea­ 
 mus ad hoc ipsum ut principes aliquorum simus, aut prophe- 
 tae docentes iniqua et qui beatificamur in cassum. multum 
 certe nobis deest, ut simus sacerdotes loquentes in corde 
 Hierusalem. quae omnia Esaias inputat et exprobrat, cuius 
 labia per Seraphin ignea pruna purgantur.

57. Sed quid? opus quidem tantum ac tale est et tam 
 laboriosum cordi sensibili, periculum uero leue aut nullum 
 et lapsus contemptibilis? et quidem multum mihi metum 
 intentat. hinc quidem beatus Osee iudicium dicens esse de 
 nobis sacerdotibus et principibus: quoniam, inquit, laqueum 
 facti sumus ip specula et sicut rete quod extensum est 
 super Itabyrium, quod extensum est ab his qui humanas 
 animas capiunt. sed et desecandos esse malos prophetas com­ 
 minatur et igni consumendos iudices eorum. cessandum quoque 
 esse ab ungendis regibus et principibus ordinandis, quoniam 
 ipsi sibi statuerunt reges et non per deum.

58. Hinc autem deterret beatus Michaeas non ferens fabri­ 
 cari Sion in sanguine et Hierusalem in iniquitate principum 
 
 suorum, qui cum muneribus iudicabant, et cuius sacerdotes 
 cum mercedibus respondebant et prophetae cum pecunia diuina­ 
 bant. pro quibus uel aliis similibus iniquitatibus dicit quia 
 Sion sicut ager arabitur et Hierusalem sicut casa 
 in pomario derelinquetur et mons, in quo domus 
 dei est, erit sicut lucus siluae. lugens quoque quod 
 rarum quemque inueniat recte incedentium, uelut si spica ali­ 
 cubi post messores uel racemus post uindemiatores inueniatur, 
 arguit nihilo minus interdum et principes expetentes et iudices 
 uerba ad gratiam loquentes et paene similiter sicut beatus 
 Dauid exclamat: saluum me fac, domine, quoniam defe­ 
 cit sanctus.

59. Iohel autem nobis beatus etiam lamentationem iniungit 
 et luctum praecipit his qui altari deseruiunt, cum famis 
 uastitas inmineret — in tantum deliciae et afluentia prohibentur 
 in penuria ceterorum —, denique sanctificare iubentur ieiunium 
 et praedicare curationem, senes quoque et paruulos adhibere, 
 aetates omni miseratione dignas. sed et ipsi ascendere iuben­ 
 tur ad templum et in cinere se saccoque prosternere — quo­ 
 niam quidem misera facta est terra et ablata est de domo 
 domini libatio et hostia —, ut per nimiam humilitatem 
 misericordiam mererentur.\'

60. Quid uero dicam de Ambacum? qui feruentioribus usus 
 eloquiis ad ipsum sermonem suum contulit deum et uelut 
 
 benignitatis dominicae fiducia pro iniquitate iudicum in ipsum, 
 ut ita dixerim, inuehitur dominum dicens: usque quo, 
 (domine), clamabo, et non exaudies? uociferabor ad 
 te uim patiens, et non saluabis? ut quid mihi 
 ostendisti labores et dolores, ut aspiciam infelici­ 
 tatem hanc et inpietatem? in conspectu meo fac­ 
 tum est iudicium et iudex accipit. propterea sub­ 
 uertitur lex et non perducitur ad finem iudicium. 
 tum deinde pro his omnibus comminatio subsequitur huius- 
 modi: uidete, co ntemptores, et aspicite et admira­ 
 mini mirabilia et exterminamini, quoniam opus 
 ego operor. et quid opus est omnia proferre quae continet 
 comminatio? transeamus modice tristiora. cum ergo uel defle­ 
 uisset inpios uel aliquatenus reuocasset a malis, reuocare 
 conatur etiam principes et doctores malos prohibens eos tur­ 
 bulenta aqua potare gregem, id est uti debere uerbo limpido 
 et perspicua sinceraque doctrina et ebrietatem legis, id est 
 errores malae intellegentiae, nequaquam proximis propinare 
 neque speluncas eorum ad habitandum serpentibus ac bestiis 
 praeparare, quod est in animas auditorum cogitationes malas 
 inicere et consilia uenenata demergere. isti quidem talia ad 
 nos et de talibus disputant.

61. Malachiam uero quomodo feremus nunc increpan­ 
 tem sacerdotes amarissime, nunc etiam obiurgantem quod 
 
 nomen domini spernant? qui etiam addit interrogantibus se: 
 in quo nomen domini spreuimus? et dicit: in eo 
 quod admouistis ad altare panes pollntos et escas 
 ex rapina. et quod tales uotiuas suas uictimas offerrent regi 
 omnium deo, quales si principibus suis obtulissent susceptae 
 non essent, clauda scilicet ac morbida et corrupta ac polluta 
 animalia. tum deinde etiam Leuitas testamenti dei commonet 
 — quod est testamentum uitae et pacis —: ut timore 
 timeatis dominum et a facie nominis eius reuerea­ 
 mini: lex, inquit, erat ueritatis in ore eius et ini- 
 quitas non fuit in labiis eius. in pace directus 
 est et ingressus est mecum et multos ab iniqui­ 
 tate conuertit, quoniam labia sacerdotis serua­ 
 bunt scientiam et legem requirent ex ore eius, 
 quoniam angelus domini omnipotentis est. nollem 
 autem proferre cum his etiam maledictorum sermones, sed 
 timeo subtrahere aliquid ueritati. quantum sufficit tamen et 
 expedit, proferam: non ultra, inquit, respiciam ad ho­ 
 stias uestras necsuscipiameasdemanibusuestris. 
 et tantum est quod exacerbat dominum iniuria sacerdotum, 
 ut etiam ipsa sacrificia repellat ac respuat.

62. Zachariae autem cum recordatus fuero, perhorresco 
 falcem deferentis e caelo, qui et ipse similiter aduersum 
 sacerdotes multa testatur. sed et lesum ipsum, sacerdotem 
 magnum, sordidis uestibus introducit, quibus ablatis candidis 
 eum et sacerdotalibus induit. sed et quaecumque angelus ad 
 
 eum loquitur, quamuis haec maiora quam ad homines pertinet 
 uideantur et humani sacerdotii supergredi statum atque ideo 
 silentio tegenda sint, tamen quoquo modo etiam ipsi Iesu a 
 dextris stare diabolus dicitur et aduersari ei. quae res utique 
 mihi fragili homini multo maiorem incutit metum cautelam­ 
 que denuntiat.

63. Quantum uero ceteros pastores incusat et culpat, quan­ 
 tum castigat et corripit! quis est tam saxei cordis et adaman­ 
 tinae duritiae, qui non audiens intremescat? uox, inquit, 
 lamentantium pastorum, quia misera facta est glo­ 
 ria eorum: uox frementium leonum, quia haec et 
 haec passi sunt. et tamquam in praesentia ac sub oculis 
 lamentationem ponit et luget eos qui indigna patiuntur. tum 
 deinde paulo inuidiosius repetit et amarius prosequitur dicens: 
 pas c it e ouesiugulationis, quasquiconparantiugu­ 
 lant nec paenitentiam agunt. et hi qui uendunt 
 eas dicunt: benedictus dominus, quoniam ditati 
 sumus. et pastores earum nihil patiebantur nec 
 dolebant pro his. propterea non parcam ultra his 
 qui habitant terram, dicit dominus. et iterum ait: 
 exsurge, framea, super pastores et percute pa­ 
 stores et eripe oues, et superducam manum meam 
 super pastores, et: iratus est furor meus super 
 pastores, et super agnos uisitabo. multa quoque addit 
 et aduersum populum et aduersum populi duces cum ingen- 
 
 tibus minis. uerum ego metuo, ne molestior uidear per ordinem 
 cuncta dinumerans, et ideo omitto plura retexere.

64. Praetereo et duos illos qui apud Danihelum referuntur 
 seniores, de quibus praedixerat dominus: quia processit 
 iniquitas ex Babylone a senioribus. qui uideban- 
 tur populum gubernare. Ezechihelum sane penitus prae-_ 
 terire non possum, qui tam praeclara uidet tamque magnifica, 
 qui mysteria tam recondita enuntiat, quomodo speculatoribus 
 praecipit, ne reticeant malitiam in ciuitate et gladium super 
 eam uenientem, quia neque ipsis expedit reticere neque his 
 qui delinquunt profuit non audire. sed et illis ponitur silentii 
 sui poena et istos interitus non moratur.

65. Sed et alio loco quomodo luctum quendam super pastores 
 introducit dicens: uae super uae erit et nuntius super 
 nuntium, et requiretur uisio a propheta et lex 
 peribit a sacerdote et consilium a senioribus. et 
 rursum: fili hominis, dic ei: tu es terra, super quam 
 non pluit, super quam imber non descendit in die 
 irae; in medio autem tui principes tui sicut leones 
 rugientes et diripientes praedam atque animas 
 comedentes perpotentiam. et paulo post rursum: sacer­ 
 dotes, inquit, contemnebant legem meam et pollue­ 
 bant sancta mea; inter inmundum et sanctum non 
 discernebant, sed omnia erant eis unum, et asabba­ 
 tis meis obuelabant oculos suos. comminatur quoque 
 
 consummare se parietem et eos qui lutant uel ungunt eum, 
 qui sunt illi qui peccant et illi qui operiunt peccata eorum 
 et contegunt; quod utique de malis principibus et sacerdotibus 
 dicitur, qui declinant, inquit, domum Israhel secundum 
 cor suum, quod alienatum estin concupiscentiis suis.

66. Praetereo uero commemorare quaecumque dicit de his 
 qui se ipsos pascunt, qui lac comedunt et lana induuntur, 
 qui quod crassius est iugulant et se ipsos pascunt et oues 
 non pascunt, qui infirmum non confortant, qui contritum non 
 conligant, qui quod errat non reuocant et quod periit non 
 requirunt et quod ualidius est non conseruant, sed adfligunt 
 et conficiunt et dispergunt, ita ut dispergantur oues per 
 omnes campos et per omnes montes pro eo, quod non sint 
 pastores, et efficiuntur oues in depraedationem auibus caeli 
 et bestiis terrae, dum non est qui requirat neque qui conuer­ 
 tat. unde et ita ait propheticus sermo: uiuo ego, dicit 
 dominus, pro eo quod haec ita sunt et factae sunt 
 oues meae in praedam. ecce ego ad pastores, et 
 exquiram oue3 meas de manibus eorum. et illas 
 quidem congregara se dicit ac reparare, illos uero passuros 
 ea quae malis past/.ibus praeparata sunt.

67. Uerum ne si gula quaeque dinumerans prophetarum 
 dicta sermonem in longius protraham, unius adhuc tantum­ 
 modo prophetae faciens mentionem, illius scilicet qui ante- 
 quam plasmaretur in utero agnitus est et antequam ex uulua 
 procederet sanctificatus est — Hieremias hic est —, ceteros 
 
 praeteribo. quaerit hic aquam capiti suo et oculis suis fontem 
 lacrimarum, ut digne possit deSere Israhel uel eorum qui prae­ 
 sunt ei malitiam.

68. Dicit enim ad eum dominus de sacerdotibus: sacer­ 
 dotes non dixerunt: ubi est dominus? et qui obti- 
 nent legem meam non sciebant me, et pastores 
 inpie agebant in me. tum deinde dicit: pastores inpru­ 
 dentes et dominum non exquisierunt. et propterea 
 non intellexit omnis grex et dispersus est. et rur­ 
 sum: pastores multi corruperunt uineam meam et 
 polluerunt portionem meam, quae erat desidera­ 
 bilis; fecerunt eam desertam et inaccessibilem. 
 et rursum aduersum eos mouetur et dicit: o pastores, qui 
 perdunt et dispergunt oues gregis mei! propterea 
 haec dicit dominus aduersum pastores: populum 
 meum uos dispersistis et oues meas expulistis 
 et non requisistis. ecce ego dabo uindictam super 
 uos secundum pessimas adinuentiones uestras. ulu­ 
 lare quoque pastores praecipit et lugere arietes ouium, quia 
 adinpleti sunt dies eorum ad iugulandum.

69. Sed quid demoror tam multa de ueteribus proferens, 
 quasi uero Pauli regulae non sufficiant, quas de episcopis et 
 presbyteris statuit? uigilantes esse iubet et sobrios, non 
 uinolentos, non percussores, docibiles, in omnibus inculpabiles. 
 illud uero capitulum ne proferre quidem in medio audeo, 
 
 in quo dominus discipulos suos ad praedicationem mittens de 
 singulis quibusque qualiter agere debeant designabat: quales 
 ipsi esse, quibus etiam indumentis quibusque calciamentis 
 uti deberent, quam expediti, quam ab omnibus paene nudi 
 et, ut ita dicam, caelestes incedere super terras, ut non minus 
 exemplo uitae uirtutem quam uerbis docerent ac dictorum 
 fidem gestorum ueritas conprobaret.

70. Sed et illud quoque me non minus commouet, cum 
 Pharisaei arguuntur et scribae, quos utique longe nos oportebat 
 in uirtute ac iustitia superare. et uereor nunc, ne forte eos 
 in malitia superemus, ita ut conpetat nobis etiam illud dici: 
 \'serpentes, generatio uiperarum et duces caeci et culicem 
 colantes et camelum gluttientes et sepulcra dealbata, uelut 
 intrinsecus inmundi et extrinsecus religiosi, parapsides mundae 
 deforis\' et alia quaecumque in illos uel dicta uel exprobrata 
 sunt.

71. Has egomet mecum cogitationes diebus ac noctibus 
 uoluens in ipsis, ut ita dicam, medullis meis conficior et 
 consumor continuatisque suspiriis tabesco carnibus ac toto 
 corpore deliquesco. non me permittit hic angor erecto ac resu­ 
 pino pectore et elatis ac sublimibus oculis incedere, sed 
 humiliat animam meam et contrahit mentem, ipsi quoque 
 
 linguae uincula inponit ac frena nec me permittit quomodo 
 aliis praeesse debeam cogitare neque quomodo alios emendem 
 aut corrigam, sed quomodo ipse, si fieri potest, iram futuri 
 iudicii effugiam uenientem et parum aliquid me ipsum a filio 
 perditionis abstraham et faciam alienum. mundan enim prius 
 oportet et sic alios mundare, sapientem prius fieri et sic alios 
 facere sapientes, lumen effici et ita alios inluminare, accedere 
 ad deum et ita alios adducere ad deum, sanctificari et ita 
 alios sanctificare, manus habere rectas et sic indigentibus 
 porrigere manum, recti esse consilii et sic aliis rectum dare 
 consilium.

72. Et quando, inquiunt, ista erunt? hi qui omnia cita 
 malunt esse quam cauta, qui tam cito aedificant quam cito 
 destruunt. et quando, aiunt, lucerna ponetur super candela­ 
 brum? quando talentum dabitur nummulariis? dei, inquiunt, 
 gratia temporibus et circuitu longo non indiget. haec qui 
 feruidiores sunt erga amicitias magis quam erga religionem, 
 quibus tardum est omne quod differtur, quasi non uel in 
 ultima aetate melius sit aliquid inuenire prudentiae quam 
 perurguere ineruditam iuuentutem, quia et multo melius est 
 pauci temporis regnum legitimum quam tyrannis longi tem­ 
 poris, quia et (multo) melior est exigua pars cum iustitia 
 quam multae possessiones cum iniustitia. aut non pretiosius 
 ducitur exiguum auri quam multi ponderis plumbum?

73. Et omnis pars quae in primis perurguetur in nouissimo 
 non bene dirigetur. nam et illud quod super petrosa semina­ 
 tum est cito quidem exortum est, sed quia non habuit 
 altitudinem terrae, ad primos statim aestus solis exaruit. et 
 domus, cuius fundamenta non usque ad soliditatem petrae 
 deducta sunt, incursus imbrium et impetns fluminum ferre non 
 potuit. praeterea \'uae tibi, ciuitas, cuius rex tuus 
 iuuenis\' Salomon dicit. et iterum: noli esse uelox 
 in uerbis. quodsi ille praecipit uelocem ad uerba non 
 fieri, quanto magis in opus tantum et tam magnum uelociter 
 prosilire non expedit! quasi uero tamquam e luto sub die 
 formatum subito produci oporteat ueritatis magistrum, quem 
 utique cum angelis adsistere oportet deo et cum archangelis 
 glorificare atque in caelestibus altaribus offerre hostias Christo 
 et apud ipsum et cum ipso fungi sacerdotio, ut reformetur 
 quod dilapsum est, ut diuina in homine imago reparetur, ut 
 superiori mundo habitatores sui reddantur et — ut simul to­ 
 tum dicam —, ut ex hominibus in deorum numerum 
 transeant.

74. Scimus cuius sumus ministri et ubi et quali sacer­ 
 dotio fungimur, ubi sumus et quo mittimus quos praeparamus. 
 
 nouimus altitudinem dei et humanam infirmitatem et uirtutem 
 infirmitati datam. caelum excelsum, terra autem pro­ 
 funda. et quis ascendet illuc eorum qui pro peccato proiecti 
 sunt? quis tenebris et obscuritate circumdatus et carnis crassi­ 
 tudine obuolutus tota mente pure perspiciet totam mentem? 
 quis est qui permisceatur stantibus et inuisibilibus, cum 
 sit adhuc in his quae uidentur et ubi nihil stat? uix enim 
 Ific aliquis positus eorum qui ualde purgati sunt uidere poterit 
 imaginem quandam et simulacrum boni sicut hi qui solem 
 intuentur in aquis. quis ergo est qui digne intueri possit eum 
 qui metitus est manu aquam et caelum palma et 
 uniuersam terram pugillo, qui statuit montespon­ 
 dere et colles statera? quis erit locus requietionis eius et 
 cui adsimilabitur?

75. Quis conprehendere poterit eum qui uerbo et sapientia 
 fabricatus est hominem et a se inuicem dissidentia in unum 
 adduxit atque conposuit, miscuit terram spiritui et conpagi­ 
 nauit animal uisibile et inuisibile, temporale et inmortale, 
 terrenum et caeleste, contingens deum et non conprehendens, 
 
 adproximans et longe positum? dixi, inquit, sapiens ef- 
 ficiar, Salomon, et ipsa sapientia longe facta est a 
 me, longe plus quam erat. et qui adiecerit scien­ 
 tiam adiciet dolorem, quia non tantum laetificant ea 
 quae inuenta sunt per scientiam, quantum contristant illa 
 quae effugiunt et conprehendi non possunt, sicut euenire solet 
 his quibus adhuc sitientibus abstrahitur poculum.

76. Haec sunt quae mihi suadebant melius esse audire 
 uocem doctorum quam supra uires fieri doctorem: si altitudo 
 caelestium et puritas supernorum uix possunt capere clari­ 
 tatem dei, cuius abyssus opertorium est, cuius tenebrae lati­ 
 bulum, cum lux ipse sit totus et lucem habitet inaccessibilem, 
 qui in omnibus est et extra omnes est, qui omne bonum est 
 et supra omne bonum est, qui inluminat mentem et effugit 
 mentem in tantum secedens quantum accesseris sensu sci­ 
 licet, ut, dum ipse ultra refugit et abscedit, prouocet et 
 inuitet ad interiora amatorem sui et amplius desideretur, dum 
 iam quasi conprehensus elabitur.

77. Cum ergo talis et tantus sit quem quaerimus et quem 
 desideramus, quem sequimur et ad quem festinamus, qualem 
 oportet esse eum, per quem desiderantes animae accessum 
 habere debent ad illum qui quaeritur et desideratur? mihi 
 quidem ingens metus est, ne etiam de ipso thalamo sponsi 
 foras proiciar conligatus manibus pedibusque, uelut qui mihi non 
 praeparauerim indumenta nuptialia, sed qui temere inrepserim 
 
 in medium recumbentium. et quidem — ut prodam aliquid 
 eorum quae apud nos latent — et ego a pueritia inuitatus 
 sum a deo et in ipsum iactatus sum ex utero ac de uentre 
 matris donum maternae promissionis oblatus sum, et post 
 haec per pericula confirmatus sum et desiderium eius in me 
 conualuit et in id omnia concurrerunt. unde etiam ego obtuli 
 me in possessionem ei cui fueram ex incunabulis mancipatus 
 et a quo fueram de periculis liberatus; obtuli ei omnia 
 mea. quid dico omnia? hoc quod habere solum uidebar: 
 litteras et instituta liberalia, ex quibus hoc solum lucri 
 habui, ut uiderer habere quod contemnerem et quibus Chri- 
 stum praeferrem. delectatus sum magis in uerbis dei et 
 effecta sunt mihi eloquia eius sicut fauus mellis, et uocaui 
 prudentiam et sapientiae dedi uocem meam. sed ne in 
 ceteris quidem neglexi, id est iracundiam cohercere, refre- 
 nare linguam, oculum pudicius agere, uentrem castigatius 
 gubernare, calcare humanam gloriam. sed uelut insipiens 
 loquor, dum non a uobis celatum uolo quod in his quidem 
 prout potuimus studium gessimus non satis esse ceteris 
 inferiores.

78. Philosophari uero secundum deum et scire animarum 
 gubernacula continere et praeesse ceteris ac regere alios, 
 cum ipse recte regentibus oboedire nondum didicerim, supra 
 me esse negotium duxi praecipue in hoc tempore, in quo 
 
 .uidemus homines huc atque illuc conuerti et conturbare 
 omnia, ut nihil esse melius uideatur quam fugere e medio 
 et latere. omnia enim inpugnat et perturbat inimicus et uelut 
 in caeca caligine bellum mouet, quo magis aduersum se 
 inuicem dimicent membra, ut effugentur reliquiae, si quae 
 illae sunt, caritatis, dum noua nomina nouis sacerdotibus 
 adquiruntur et, sicut scriptum est, effusum est obpro­ 
 brium super principes.

79. Effugatus est timor omnis ex animis et ubique obtinet 
 inpudentia. quicumque uoluerit scientiae sibi uindicat summam 
 et profunda spiritus intra se esse deputat. omnes autem ex 
 hoc docti et catholici uolumus uideri, si alios reprehendamus 
 et inpios iudicemus. interdum etiam iudices eligimus de deo 
 eos qui ignorant deum, et iactamus sancta canibus et mittimus 
 margaritas ante porcos pollutis uidelicet auribus et animis 
 diuina mysteria publicantes. quod utique ex uoto cedit inimicis, 
 quibus cum ecclesiam nostram adire non liceat, per nos tamen 
 sancta nostra conculcant. aperuimus ergo omnibus non portas 
 iustitiae sed maledicendi et obtrectandi aditum atque insolen- 
 tiae uiam. et illos solos optimos iudicamus, non qui ne uer­ 
 bum quidem otiosum de ore protulerint propter timorem dei, 
 sed quicumque potuerint de fratribus latius et acerbius obtrec- 
 
 tare uel certe qui subtiliter et figuraliter momorderint et sub 
 lingua sua posuerint laborem et dolorem, et uenenum aspidum 
 fuerit sub labiis eorum.

80. Obseruamus inuicem diligenter non nostra sed aliena 
 peccata, non ut plangamus sed ut inputemus et exprobremus, 
 nec ut curemus sed ut amplius uulneremus. malos autem et 
 bonos non ex moribus neque ex conuersatione sed ex partibus 
 iudicamus, et ea quae placebant hodie in aliquo, crastino, si 
 fuerit partis alterius, displicebunt, et qui laudabatur hesterno 
 culpabitur hodie. tum uero ea quae apud alios culpantur apud 
 nos in admiratione habentur. ignoscimus autem omnia facile 
 et libenter fautoribus nostris, etiamsi inpie committantur, ut in 
 malis benigni uideamur et magnifici.

81. Facta sunt omnia sicut ab initio, cum mundus nondum 
 erat per ordinem suum speciesque dispositus, sed cum erant 
 confusa omnia et inconposita et potentem conditoris manum 
 uirtutemque poscebant. sumus ergo uelut in nocturno quodam 
 proelio perexiguo lunae lumine utentes et ipso interdum inter­ 
 uenientibus adsiduis nubibus obfuscato — sociorum et hostium 
 agnitio nulla, nulla discretio — uel sicut in nauali certamine 
 cum et uentorum rabies perurguet et fluctuum aestus adtollitur, 
 inpulsiones contorum resultant, clamor nauticus intonat, fragor 
 nauium concrepat, uulneratorum gemitus et aeris ipsius confun­ 
 dit uniuersa mugitus et nec uirtuti tempus nec consilio locus 
 est, ita nos quoque — miserum me! — inruimus in alterutrum 
 
 et mordemus inuicem ac laniamus, scilicet ut ab inuicem 
 consumamur.

82. Sed fortassis plebs quidem ita est, sacerdos uero aliter. 
 immo uero illud mihi nunc uidetur inpleri quod dictum est: 
 factus est sacerdos sicut populus, quod aliquando in 
 maledicti loco clicebatur. aut fortasse uulgus quidem ignobile 
 et inperitum urguetur his malis, nobiliores uero quique in 
 populo et uastiores aliter agunt. quin immo isti etiam mani- 
 festius et ualidius inpugnant sacerdotes; sed fortassis, quoniam 
 etiam isti saeculi homines sunt adhuc, idcirco haec faciant, 
 continentes uero nostri et in hoc ipsum, ut dicunt, uacantes 
 deo quietius agant. isti uero etiam apertum bellum et certa­ 
 men inpudens aduersum sacerdotes gerunt eo magis quo 
 specie religiosi habitus facilius eis credi a uulgo etiam calum- 
 niantibus potest, praecipue cum de fide, quae est summa 
 rerum, quaestiones mouent. non illos dico, de quorum numero 
 esse etiam ego opto et desidero unus ex ipsis fieri, qui 
 integro et sano proposito certamen pro ueritate suscipiunt, 
 qui pro fide dei ceruices suas et animam ponunt; melior est 
 enim talis pugna quae deo proximum facit quam pax illa 
 quae separat a deo; propterea enim et mansuetum bellatorem 
 inbet esse spiritus sanctus. non ergo de huiuscemodi bellato­ 
 ribus dico, in quorum numero me quoque cupio inueniri.

83. Sed sunt quidam qui ingentes rixas mouent ex rebus 
 uel sermonibus paruis, uel etiam non diuinis sed humanis 
 motibus incitati. hi quam plurimos adsciscunt insaniae suae 
 
 aocios, dum contentioni atque insolentiae suae magnificum et 
 uenerabile omnibus fidei nomen inponunt foedissimae inten­ 
 tionis suae causam honestissimi huius uocabuli specie colo­ 
 rantes. ex his ergo, ut mihi uidetur, et odio habemur inter 
 gentes et, quod est grauius, nec habemus fiduciam dicendi 
 quia oderunt nos gratis. sed et ipsi nostrorum populo pessime 
 commendamur, et his praecipue qui uel honesti uel religiosi 
 uidentur in plebe.

84. Hi enim cum aliquid aduersum quempiam de sacerdo­ 
 tibus uel ministris dei culpabile uel reprehensibile ab istis 
 qui supra dorsum nostrum fabricantur audierint, tamquam 
 pro honestate ac religione animi sui exsecrabilius quod crimina­ 
 tur accipiunt, et quod de uno iam crediderint id de omnibus 
 sentiunt. et facti sumus theatrum quoddam publicum non 
 angelis et hominibus, sicut athleta dei Paulus dicebat, qui 
 aduersum principatus et potestates agones desudabat, sed 
 theatrum facti sumus abiectis omnibus et indignis et, ut ita 
 dixerim, monstris et beluis per omne tempus et in omni loco, 
 in plateis in tabernis in conuiuiis in consiliis. etiam usque 
 ad ipsam scaenam — quod cum lacrimis dico — deducimur et 
 a turpissimis atque inpudicissimis histrionibus inridemur, et 
 nihil iam ita delectabile geritur in mimis, nihil ita grate 
 cantatur in comoediis quam Christianus.

85. Hoc autem nobis inde descendit, dum nos inuicem 
 inpugnamus, dum uidemur nobis nimis catholici, nimis fideles 
 et zelo dei excitari, sed non sicut expedit, et certare pro deo, 
 sed non sicut fas est nec ut lex certaminum continet, quia 
 certamen nostrum in hoc uenit, ut uictoriam capiamus infa­ 
 mem, ut tunc magis perdamus palmam, cum in certamine 
 uicerimus. aut non legimus quia nemocoronatur nisi legi- 
 time certauerit? certanti sola non sufficit uirtus, nisi et 
 artis athleticae instituta seruauerit. tu autem, ut uideo, pro 
 Christo aduersum Christum pugnas. nomen enim dei per 
 uos blasphematur inter gentes, sicut scriptum est.

86. Daemones quidem usque adhuc cum inuocatur nomen 
 Christi contremescunt, et ne nostra quidem malitia euanescere 
 fecit uirtutem tanti nominis et potestatem; et nos non reuere- 
 mur hoc nomen sed agimus omnia ad iniuriam tanti nominis, 
 et pro eo quod mandatum habemus ita agere, ut uidentes 
 homines opera nostra bona magnificent patrem nostrum qui 
 in caelis est, nos uim praecepti in contrarium permutantes per 
 contentioneS nostras blasphemari facimus in gentibus nomen dei.

87. Et quidem externa bella non metuo nec istam bestiam 
 quae nunc insurrexit ecclesiis pertimesco — in quo inest 
 .diaboli plenitudo —, licet ignes minetur, licet gladios intentet 
 
 et bestias, licet cruces et praecipitia praeparet, licet super 
 omnes qui ante se fuerunt persecutores crudelior fiat, licet 
 noua suppliciorum genera exquirat: unum mihi est ad omnia 
 ista remedium, una uictoria, libenter mortem suscepisse pro 
 Christo.

88. Ad istud autem intestinum bellum quid agam nescio, 
 quae mihi auxilia conparem, qui mihi sapientiae sermo succur­ 
 rat, quod donum spiritus inuocem, quibus armis spiritalibus 
 aduersum diaboli astutias me circumdem, quis Moyses extensis 
 in monte manibus et crucis iam tunc simulacra praenuntians 
 bella ista cohibeat, quis Hiesus castrorum dei probabilis mili­ 
 tiae princeps, quis Dauid aut psallens in cithara aut in fundi­ 
 bulo pugnans et a deo uirtute praecinctus ad bellum et digitos 
 aptatus ad proelium, quis Samuhel orationibus caelum concitans. 
 imbrem eliciens, tonitrua mouens — quis haec digne lamen- 
 tabit et flebit?

89. Hieremias nempe aliquis nouam lamentationem pro 
 nostra noua hac captiuitate conscribens exclamet iterum ad 
 deum et dicat: parce, domine, populo tuo et non 
 tradas in obprobrium hereditatem tuam, ut domi- 
 
 nentur eorum gentes. quis pro nobis Noe et Danihel et 
 Iob orabit ad dominum, ut cesset et quiescat parumper a 
 nobis ista uastatio, ut aliquando redeamus ad nosmet ipsos 
 et uelut depulsa ab oculis caligine recognoscamus quod unius 
 patris filii, quod fratres sumus, ut non iam ultra populus 
 dei ludas et Israhel dicatur nec Roboam et Hieroboam nec 
 Hierusalem et Samaria, quae nunc in captiuitatem traduntur, 
 nunc domi lamentantur?

90. Et ego quidem fateor inualidissimum me esse ad huiusce- 
 modi proelia et propterea terga me dedisse confiteor. unde 
 et uelans faciem meam confusione sedi singularis, quia amaritu­ 
 dine repletus sum. quaesiui et tacere tamquam intellegens 
 quod tempus malum sit, quia recalcitrauerunt dilecti et facti 
 sunt filii discedentes. uitis quoque laeta palmitibus et uitis 
 uera, tota fructifera in amaritudinem uersa est et diadema 
 decoris conuersum est in ignominiam; signaculum dexterae 
 meae et corona gloriationis in confusionem facta est mihi. si 
 .uero quis alius audacter et fortiter huiuscemodi proeliorum 
 paratus est subire certamina, hunc ego et beatum dico pro 
 confidentia sua et prae me fero.

91. Illorum uero bellorum nondum facio mentionem, quibus 
 
 , intra nosmet ipsos propriis uitiis ac passionibus inpugnamur 
 et die noctuque ignitis stimulis corporis humilitatis huius et 
 corporis mortis urguemur, nunc latenter nunc etiam palam 
 prouocantibus ubique et inritantibus rerum uisibilium inlece­ 
 bris, luto hoc faecis, cui inhaesimus, caeni sui foetorem uenis 
 capacioribus exhalante, sed et lege peccati, quae est in mem­ 
 bris nostris, legi spiritus repugnante, dum imaginem regiam, 
 quae intra nos est, captiuam ducere studet, ut spoliis eius 
 cedat quidquid illud est. quod in nos beneficio diuinae ac 
 primae illius conditionis influxit. unde uix aliquis fortasse 
 longa se et destricta regens philosophia et paulatim nobilitatem 
 animae suae recolens naturam lucis, quae in se est humili 
 huic et tenebroso luto coniuncta, reuocet ac reflectat ad deum; 
 uel si certe propitio eo agat, utrumque pariter reuocabit, si 
 tamen longa et adsidua meditatione insuescat sursum semper 
 aspicere et deorsum male trahentem ac degrauantem materiam 
 sibimet adstrictam frenis artioribus subleuare. prius autem 
 quam hoc obtineat et ut, in quantum fieri potest, ceteros 
 homines cordis puritate praecedat, praeesse his uelle non 
 debet, quorum se purgatiorem esse non sentit, nec tutum 
 putare mediatorem effici populi apud deum — quod est 
 speciale officium sacerdotis —, nisi se proximum et amicum 
 uideat dei.

92. Uerum unde in hunc metum uenerim, ne forte me 
 arbitremini plus iusto esse meticulosum, indicare uobis debeo, 
 ut non tam timidum me quam consulentem mihimet iudicetis. 
 deus cum ad Moysen loqueretur in monte plures quoque alios 
 cum eo iussit ascendere, in quibus erat et Aaron cum filiis 
 suis sacerdotibus et septuaginta presbyteri ex senioribus, qui 
 omnes adstantes eminus iussi sunt adorare, prope uero acce­ 
 dere Moyses solus iubetur nec alius cum eo ullus ascendere. 
 ex quo manifeste indicatur quod non est cuiuslibet proximum 
 fieri deo, nisi sit aliquis qualis Moyses, qui capere in semet 
 ipso possit gloriam dei. sed et antea, cum primum legis latio 
 pararetur, ceteros quidem tubarum sonus et fulgura ac 
 tonitrua perstrepebant, caligo quoque et fumus montis ardentis 
 et metus ac terror horribilis, ita ut uel bestia, si montem 
 contigisset, lapidaretur — et ita procul adstantibus magnum eis 
 erat uel sonitum uocis audire, et hoc sanctificatis cum omni 
 diligentia et cautela —, Moyses uero solus et montem ascendit 
 et nubem ingreditur et flagrantibus nusquam flammis aduritur 
 et tabulas suscipit, ad multitudinem quidem uulgi tabulas 
 litterae, ad eos autem, qui capiunt quae sunt spiritus, tabulas 
 scriptas spiritu dei uiui.

93. Nadab uero et Abiud, quoniam alienum ignem ad 
 
 incensum altaris obtulerant, pro hoc solo consumuntur igni, 
 et eundem paene locum poenae et interitus quem culpae et 
 inpietatis habuere. et ne Aaron quidem idoneus ad interceden­ 
 dum fuit, cum utique pater esset et secundus post Movsen 
 deo honore sacerdotii propinquaret. Heli quoque sacerdos pro 
 filiorum iniquitate damnatur, quod eos diuina sacrificia teme- 
 rantes minus seuera animaduersione plectebat. miserum me 
 et quidem cohercuit et quidem corripuit, sed lenitate et 
 mansuetudine patris, non seueritate et auctoritate pontificis. 
 quid Oza ille, qui arcam testamenti domini, cum iuuenca 
 fetus inpatiens directi limitis orbitam declinasset, iam iamque 
 lapsuram manu sedula ac sollicita sustentasset, nonne tantum­ 
 modo pro hoc, quod sancta tetigerat, a deo morte multatus 
 est?

94. Scio ego ne corporis quidem maculas in sacerdotibus prae- 
 termitti sed perscrutari et requiri omnia per legem, ne quid corpo­ 
 ralis uitii uel hostia habeat uel sacerdos. quae utique figurae 
 sunt perfectionis eius et puritatis, quae esse debet in corde et 
 anima sacerdotis. sed ne ipsa quidem indumenta sacerdotalia 
 uel ministerii uasa cuilibet contingere saltim aut contrectare 
 fas est. ipsa quoque sacrificia non passim omnibus sed certis 
 quibusque indulgetur insumere et intra certum tempus et 
 intra praefinitum locum. sed ne conpositionem quidem olei 
 
 chrismatis imitari cuiquam fas est neque mixturam incensi. 
 et quid amplius dicam? ne ipsum quidem templum ingredi 
 sinitur qui non fuerit etiam in minimis quibusque anima 
 mundus et corpore. et quomodo temere et inconsiderate inrui- 
 mus in ipsa sancta sanctorum, quo uni soli pontifici et ipsi 
 semel in anno ingredi fas erat, cui soli accedere ultra interius 
 uelum licebat et arcam testamenti ac propitiatorium et Cherubin 
 uidere, quae nunc omnes sibi et uidere et contingere licitum 
 putant!

95. Haec igitur ego sciens et quoniam nemo dignus est 
 summi dei uel sacerdos esse uel sacrificium, qui non prius 
 semet ipsum exhibuit hostiam uiuam sanctam placentem deo 
 et rationabile suum obsequium gessit et immolauit deo sacrifi­ 
 cium laudis et spiritum contribulatum, quod solum sacrifi- 
 cium expetit deus ceteris omnibus abiectis atque contemptis, 
 quomodo poteram audere ad sacerdotium accedere et ad 
 hostias offerendas et imaginem ac figuram sacramentorum 
 caelestium celebrandam? uel quomodo habitum sacerdotalem 
 nomenque suscipere, qui non prius scirem me operibus sanctis 
 consummasse manus meas, qui nondum oculum docuissem 
 recte uidere creaturam dei, qui non aurem meam prius 
 aperuissem eruditioni domini, ita ut mererer addi mihi aurem, 
 
 quae non grauiter audiret, et esset sardius pretiosus inauris 
 in aure mea, quod est sermo sapientis in aure oboedientis? 
 qui non prius os meum aperui et adtraxi spiritum uel dilataui 
 os meum, ut spiritu repleretur ad proloquenda mysteria et 
 dogmata pietatis? qui non obtuli linguam meam, ut soluatur 
 in tempore et repleatur exultatione in psalmis et canticis 
 domini exsurgens uelut plectrum matutinum in psalterio et 
 cithara, exsurgens diluculo et clamans ad dominum usque 
 quo raucae fiant fauces meae et adhaereat lingua mea faucibus 
 meis? priusquam supra petram stent pedes mei et consummentur 
 sicut cerui, ut dirigantur secundum deum gressus mei, ut non 
 infirmentur nec paulo minus effundantur uestigia mea? prius­ 
 quam omnia membra mea fiant arma iustitiae et omnis in 
 me mortalitas absorbeatur a uita et subiecta sit caro spiri­ 
 tui?

96-99. Quis audeat adire ad istum gradum, antequam castis 
 et igne examinatis eloquiis domini cor accendatur et mentem, 
 dum adaperit ei scripturas? antequam describat ea tripliciter 
 in latitudine cordis sui, ita ut sensum habeat Christi? ante- 
 
 quam absconditos ceteris inuisibiles atque obscuros thesauros 
 scientiae ingredi mereatur, ita ut perceptis inde diuitiis possit 
 etiam ceteros ipse ditare spiritalibus conparans spiritalia? 
 antequam contempletur, sicut contemplari dignum est, delecta- 
 tionem domini et uisitet templum eius, immo potius ipse fiat 
 templum uiui dei et habitaculum Christi in spiritu? antequam 
 figurae et ueritatis discretionem cognationemque cognoscat, 
 ut possit scire diligentius, a quo debeat recedere et quid 
 debeat obtinere, quoniam ueritas obtinet et umbra pertransit, 
 et ut integre possit effugere a uetustate litterae et seruire 
 in nouitate spiritus et ex integro transire ad gratiam a lege, 
 quae conpletur spiritaliter in destructione corporis? antequam 
 per omnes Christi appellationes uirtutesque decurrat per 
 opera et scientiam siue eorum quae summa sunt seu quae 
 propter nos inferiora sunt eius et nouissima? id est scire 
 quod deus est et quod filius dei, scire etiam quomodo 
 est, quod imago est, quod uerbum, quod sapientia, 
 quod ueritas, quod lux, quod uita, quod uirtus, quod 
 uapor, quod aporroea, quod splendor, quod creator 
 est, quod rex, quod caput, quod lex, quod uia, quod 
 ostium, quod fundamentum, quod petra, quod marga­ 
 rita, quod pax, quod iustitia, quod sanctificatio, quod 
 redemptio, quod homo, quod seruus, quod pastor, 
 
 quod agnus, quod sacerdos, quod hostia, quod pri­ 
 mogenitus omnis creaturae, quod primogenitus ex 
 mortuis, quod resurrectio. quis audeat, antequam horum 
 omnium nominum re ipsa et opere particeps fiat, antequam 
 in his singulis in semet ipso ea explendo communicet Christo 
 ac particeps eius in his singulis fiat, antequam uacet et 
 discat loqui sapientiam dei in mysterio absconditam, antequam 
 factus uir destruat quae sunt paruuli et adnumeretur iam in 
 numero Israhelitico atque in exercitu dei, antequam possit 
 tollere crucem Christi et sequi eum ac perdere animam suam 
 propter eum, ut inueniat eam in uita aeterna et efficiatur in 
 plenitudinem Christi — quomodo potest audere quis accedere ad 
 magisterii gradum et docere ea quae in semet ipso nondum 
 sentit inpleta?

100. Dicebam apud memet ipsum: nauigent alii et ingen- 
 tium lucrorum spe subeant marina discrimina, mihi gratius 
 est supra solidam terram stanti exigui caespitis sulcis herbam 
 frumenti requirere et in egenis rebus tenuem uitam ducere 
 quam peregrinas diuitias in fluctuum periculis quaerere.

101. Fortioribus quidem et potentibus damnum est non 
 officia administrare maiora neque erga plurimos exercere uirtu­ 
 tem, sed in paruis rebus et modicis coartari, uelut si quis 
 ingenti luminis lampade locum parui conclauis inluminet aut 
 
 arma potentia et uirilia exiguo uelit corpori et puerilibus 
 membris inserere; paruis autem tutius est paruum onus et 
 non supra uires leuare, ne uel derisui fiant, simul et peri­culum 
 subeant, sicut ne turrem quidem aedificare conuenit 
 alii nisi ei cui inpensae quoque perficiendi praesto sunt.

102. 103. Haec est apologia et excusatio fugae meae et hae 
 causae sunt quae me a uobis, o fratres et amici carissimi, separa­ 
 uerant uel abstraxerant; tales namque tunc me cogitationes 
 ut longius abscederem perurguebant. reuocauit autem me primo 
 quidem desiderium uestri et magis illud quod desiderabar 
 quam quod ego desiderabam. nihil enim tam ualidum est ad 
 dilectionem quam si ex utraque parte constet aifectio. secundo 
 uero maxima mea cura et sollicitudo praecipua sanctorum 
 parentum ueneranda canities, qui pro me magis quam pro 
 ipsa senectute laborabant: Abrahamei huius capitis honor et 
 angelici instar aspectus et matris Sarrae, quae nos etiam 
 spiritaliter genuit in euangelii fide, debita reuerentia, quibus 
 necessarium erat baculum me senectutis existere. quorum 
 contemplatione et ut eis debita officia pietatis exsoluerem, 
 etiam philosophiae studia contempsi, quae mihi pretiosa et 
 cara supra omnes facultates affectusque ducebam. in quo, ut 
 
 uerius dicam, hoc ipsum philosophatus sum, ne philosophari 
 uiderer. non ergo tuli effundi mihi haec omnia et aboleri 
 unius occasionis obtentu neque auferri mihi paternas benedic­ 
 tiones, quas quidam ueterum sanctorum traditur etiam arte 
 furatus parente cibis et hirsutis pellibus falso. duae quidem 
 istae sunt causae, quibus praecipue cessi et quae intentionem 
 meam quam maxime mitigare potuerunt. et puto quod neutra 
 harum uideatur indigna, cui cedere debuerit ille cogitationum 
 tumor, quoniam quidem et uinci tempus est, sicut et omni 
 rei tempus est. et fortassis expedit interdum bene uinci quam 
 male uincere.

104. 105. Tertium uero est quod me maxime et supra omnia 
 subiecit et subdidit. quod cum exposuero, de reliquis iam 
 tacebo. recordatus sum dies antiquos et in tantis 
 rebus tam difficilibus tamque arduis. non fui ausus satis cre- 
 dere consiliis meis, sed gerendi sententiam ex sanctorum 
 uirorum auctoritate quaesiui et exempla ueterum rebus praesen­ 
 tibus regulam posui. neque enim superfluo haec nobis scripta 
 sunt neque ut Graecorum more ex his erudiremur aut delecta- 
 remur in uerbis. quod in fabulis eorum uel historiis fieri 
 solet, ut conpositi carminis suauitas et dulcedo ipsa narrandi 
 inliciat animos et delectet auditum; nostrae litterae, in 
 quibus iota unum uel apex otiosus non est, omnia quae uel 
 gesta referunt uel gerenda praecipiunt uitae nostrae instituta 
 ac regulas ponunt, ut, si quando forte dubiis in rebus delibe- 
 
 randi nos necessitas inuenit, ad maiorum exempla redeuntes 
 inde discamus quid nobis eligendum sit, quid cauendum.

106. Cuius ergo historiae recordatus sum et unde mihi 
 occasio consilii huius exorta est? dicam ego breuiter et uos 
 patienter audite. fugiebat aliquando Ionas a facie dei, immo 
 potius fugere se putabat. sed conprehendebatur ab insecta­ 
 tione maris, a tempestate, a sorte, a uentre ceti et trium 
 dierum ac noctium sepultura formam futuri mysterii praesa­ 
 gante. et ille quidem fugiebat, ne uel tristis nuntii Niniuitis 
 minister existeret uel postmodum mendax inueniretur, si per 
 paenitentiam ciuitas saluaretur; neque enim saluti eorum inui­ 
 debat, sed mendacii ministerium declinabat dignitati prophe­ 
 ticae in omnibus deferens, quam utique in se uelut deformari 
 uidebat, si infamaretur macula falsitatis, dum uulgus ignarum 
 et inperitum intellegere ac prospicere non potest profundam 
 futurae dispensationis scientiam.

107-109. Ego autem audiui sapientissimum quendam uirum de 
 his exponentem et rationem huius historiae, quae quasi absurda 
 uidetur, ita reddentem, quo ne hanc quidem causam fugae 
 poneret beati Ionae, ut in Ioppen descenderet et ex Ioppe 
 fugeret in Tharsis, quasi uero inquiens ignorare deum crederet 
 
 quod agebat, aut hoc esset fugere a facie dei, mari se et 
 fluctibus dare. non dicam hoc propheticae scientiae, cui 
 etiam profunda innotescunt et obscura inluminantur, sed ne 
 cuiusquam quidem hominis quamuis ignari et inperiti esse 
 arbitror, quin immo et e contrario, quicumque ille ingressus 
 fuerit mare, tunc uero maxime salutem suam in manus dei 
 commisisse se dicit. non ergo ignorabat Ionas adesse et in 
 mari et ubique praesto esse ualidissimam dei manum, quam 
 etiam aliis praedicaturus mittebatur, neque effugere se usquam 
 diuinitatis potentiam praesumebat — non hoc credendum est —, 
 sed quoniam praeuidebat id suo hoc ministerio ab spiritu 
 praefigurari, quod spreto et abiecto populo suo Israhel donum 
 propheticae gratiae transferretur ad gentes, propterea subter­ 
 fugit praedicationis officium, ne patriae gentis abiciendae 
 triste praeberet obsequium. inde denique derelicto loco, qui 
 est contemplatio laetitiae — ita enim Hebraeorum lingua 
 Ioppe interpretatur —, derelicata ergo \'contemplatione laeti­ 
 tiae\', magnificentiae scilicet illius et dignitatis antiquae, in 
 pelagus se maeroris ac tristitiae dedit. inde tempestas, inde 
 somnus, inde naufragium, inde excitatur et in sortem mittitur 
 et confitetur fugam et praecipitatur et a ceto suscipitur et 
 non consumitur, sed ibi inuocat deum et pro Christo ante 
 Christum post tertium diem resurgit in Christo. uerum de 
 
 his nos sermo paulisper expectet, ut postmodum, si deus 
 dederit, latius et diligentius explanetur.

110. Nunc autem id quo nobis sermo directus fuerat 
 prosequamur, quoniam quidem illi fortassis et uenia fuit 
 propter hanc quam diximus causam officium differre prophe­ 
 ticum; mihi uero quae excusatio sufficiet, quae causa subue­ 
 niet, qui relinquetur satis faciendi locus ulterius reluctanti? 
 et nescio utrum graue aut lene dicam sacerdotii quoquo modo 
 inpositum iugum pertinacius recusanti.

111. Si enim hoc, quod solum inter omnes excusationes 
 fortius habemus, concedatur nobis, quod longe inferiores sumus 
 quam sufficiat ad sacerdotium perfungendum, sed quid facie­ 
 mus quod ex alia parte perniciosius inoboedientiae crimen 
 incurrimus? et erit nobis fortasse grauius ex contemptu quam 
 putamus esse ex temeritate discrimen, quoniam quidem delin­ 
 quenti in hanc partem nullus emendandi ultra aut corrigendi 
 superest locus.

112. Medius ergo inter duos istos timores ascendendi ac 
 descendendi positus et memet ipsum hinc atque hinc aequa 
 lance perpendens et nunc in illam nunc in istam partem uelut 
 uentis inpellentibus uergens ad ultimum cessi huic qui amplius 
 praeponderabat inoboedientiae timori, quique depulso illo alio 
 utpote ualidior ac uehementior totum me sibi uindicauit et 
 
 tenuit. considerate ergo si recte et iuste nosmet ipsos inter 
 hos medios libramus timores, dum neque adsumimus incon­ 
 cessos honores neque eos qui delati sunt refutamus, quia in 
 alio inpudentia, in alio inoboedientia condemnatur, utrumque 
 autem inperitiae uitium est. medii ergo quidam incedere 
 cupimus inter nimium timidos et nimium temerarios, ut simus 
 quidem uerecundiores his qui ad indebitos honores foeda 
 ambitione nituntur et paulo confidentiores his qui futuri 
 iudicii metu etiam bonorum actuum cuncta refugiunt.

113. Ita ergo in talibus ego deliberans et unumquodque 
 suis ponderibus metiens addidi etiam hoc ad animi confiden­ 
 tiam, quod mereatur aliquid retributionis a deo oboedientiae 
 fides et inpleatur id quod deest, dum integre creditur id quod 
 est, ut efficiat fides perfectum quem metus habuit inperfectum. 
 scriptum enim legimus quoniam qui timet non est perfectus 
 in caritate; perfecta autem dilectio foras mittit timo- 
 rem. e contra uero uidebam quod inoboedientiae et incredulitatis 
 periculo auxilia nulla succurrunt. nec aliquid inuenio quod fidu­ 
 ciam tribuat diffidenti, quin immo uereor, ne et pro his qui nobis 
 crediti sunt illud audire necesse sit: animam ipsorum 
 exquiram de manibus uestris, et: sicut spreuistis 
 me, ne essetis duces ac principes populi mei, ita 
 et ego spernam uos, ne efficiatur aliquis ex uobis 
 in regem, et: sicut non exaudistis uocem meam, 
 
 sed dedistis dorsum durum et inoboedientes ex­ 
 titistis, ita erit quando uos inuocaueritis me, 
 ego autem non respiciam super orationem uestram 
 neque exaudiam uos. non accidat nobis a iusto iudice 
 talia audire responsa neque ueniat ad nos uox ista ab eo, 
 cui quamuis misericordiam cantemus, sed et iudicium simul 
 cantabimus.

114. Sed iterum ad antiquorum historias et ueterum nobi­ 
 lium gesta reuoluimur. e quibus uidemus quosdam quidem, 
 cum ad regendos populos subrogarentur uel ad officium prophe­ 
 ticum per dei gratiam uocarentur, promptissime cessisse inui­ 
 tatos, alios uero aliquamdiu inuitantis gratiam distulisse. nec 
 tamen alteros ex eis uidemus esse culpatos nec reprehensam 
 esse aut in his oboedientiae promptam celeritatem aut in illis 
 timoris circumspectam cunctationem, quoniam quidem illi magni­ 
 tudinem ministerii uerebantur, istis fides fiduciam dabat certis 
 quod omnia possibilia sunt credenti. paratus erat Aaron, 
 sed Moyses multum restiterat, Esaias promptus obtemperat, 
 sed iuuenilem Hieremias formidabat aetatem nec prius prophe- 
 tiae ministerium suscepit quam a deo pollicitationem uirtutis 
 ac stabilitatis acciperet.

115. His ego rursum cogitationibus reparatus sum et 
 huiuscemodi consiliis adsidua conluctatione mitigatus ac uelut 
 
 ferrum incudibus superpositum malleorum quibusdam ictibus 
 mollitus sum et edomitus. accessit nihilo minus ad maturi­ 
 tatem consilii etiam cuncta mitigans et decoquens tempus. 
 supra omnia uero illud quod scriptum est: consilia mea 
 iustificationes tuae sunt, quibus ego omnem uitam 
 meam credidi. propter quod non resisto neque contra­ 
 dico, ait dominus meus, qui non ad principatum populi 
 uocabatur, sed utouisadoccisionemadducebatur. pro­ 
 sterno ergo me et procido ac subdo me potentissimae manui 
 dei et ueniam peto praeteriti temporis otii et dilationis, si 
 quid mihi forte ex hoc criminis nascitur. tacui, sed non semper 
 tacebo. secessi parum aliquid temporis, ut me ipsum discu­ 
 terem ac uisitarem et in quantum tristitiae meae conso­ 
 latio nasceretur. nunc uero ueni in ecclesiis exaltare domi­ 
 num et in cathedra seniorum conlaudare eum. si illud culpam 
 habuit, ueniam hoc meretur.

116. Sed quid adhuc uerbis prolixioribus opus est? habetis 
 iam nos, o pastores et conpastores; obtines nos, o sanctissime 
 et dignissime grex Christi; obtines nos, pater, in omnibus 
 uictos et cedentes in omnibus, magis tibi subiectos Christi 
 legibus quam naturae. ecce iam habes nostram subiectionem, 
 redde tuam benedictionem. dirige nos orationibus, uerbo instrue, 
 spiritu confirma; benedictio enim patris confirmat domos 
 iliorum. et confirmer tam ego quam spiritalis haec domus, in 
 
 qua requies mea in saeculum saeculi, in qua habitabo, 
 quoniam elegi eam, ut ab hac ecclesia et ab hac domo ad 
 ecclesiam primitiuorum, quae in caelis adscripta est, trans­ 
 ferri pariter mereamur.

117. Nostra quidem haec est satisfactio apud uos et ser­ 
 monis nostri istud exodium. deus autem pacis, qui fecit utra­ 
 que unum et nos inuicem reddidit nobis, qui sedere facit 
 potentes in sedibus etqui eleuat de terra inopemetde 
 stercore erigit pauperem; qui elegit Dauid seruum 
 suum et adsumpsit eum de gregibus ouium, cum ulti­ 
 mus esset et iunior in filiis lesse; qui dat uerbum euan­ 
 gelizantibus uirtute multa ad perfectionem praedicationis 
 suae, tenens manum dexteram nostram in uoluntate sua dirigat 
 nos et cum gloria adsumat nos. ipse regat regentes, ipse dirigat 
 dirigentes, ut possimus pascere gregem eius cum disciplina et 
 non in uasis pastoris inperiti; ipse praestet uirtutem et forti­ 
 tudinem populo suo et exhibeat ipse sibi mundum et candidum 
 gregem atque in omnibus inmaculatum ac supernis ouilibus 
 dignum, ubi est habitatio laetantium in splendoribus sanc- 
 torum, ut in templo eius omnes dicamus gloriam, grex simul 
 et pastores, in Christo Iesu domino nostro, cui gloria in 
 saecula saeculorum. amen. 
 
 LIBER APOLLOGETICUS SCI GREGORII EPI. INCIPIT EIUSDEM 
 DE EPYPHANIIS SIUE DE NL DNI A FINIT APPOLLOGETICUS 
 SCI GREGORII NAZANZENI. INCIPIT DE THEOPHANIIS SIUE NA­ 
 TALIS DNI C EXPLICIT APOLOGETICUS SCI GREGORII NAZAN­ 
 ZENI V Explicit Apollogeticus Gregorii Nazanzeni. INCIPIT DE THEO­ 
 PHANIIS SIUE DE NATALI DOMINI v

1. Linguam nostram soluit alacritas et hominum legem 
 contemnimus propter sancti spiritus legem nec cedimus cui- 
 quam, sed pacis iam uerba proferimus. ante hoc, dum aduer­ 
 sum se membra certarent, dum sanctum et uenerabile corpus 
 Christi diuideretur et scinderetur in partes, cum paene ossa 
 nostra dispersa essent secus infernum et. uelut crassitudo 
 terrae aratro pessimo disrupta sulcis profundioribus scindere- 
 tur, cum indiuisibilem et insecabilem tunicam Christi, quae 
 desuper fuerat contexta per totum, disrumpens inimicus et 
 scindens hoc nobis ministris agere praeualuisset, quod per illos 
 facere non potuit, qui crucifixerant Christum: cum, inquam, 
 haec ita essent, tunc ego posui custodiam ori nieo et labns 
 meis silentium dedi, quoniam quidem uidebam consequens 
 esse prius opere philosophiae purgari debere mentem et ita 
 demum aperire os et adtrahere spiritum atque eructare uerbum 
 bonum et loqui dei sapientiam perfecte inter perfectos; hic 
 enim mihi ordo spiritalis uidetur esse sermonis. siquidem 
 secundum sententiam sapientissimi Salomonis omni rei tempus 
 
 hanc enim in primis a nobis deus requirit hostiam: puritatem 
 et cor contribulatum [sacrificium deo est1 et sacrificium laudis. 
 uult enim nos esse nouam creaturam in Christo et nonum 
 hominem et quaecumque huiuscemodi refert scriptura diuina. 
 est ergo prima sapientia despicere et contemnere sapientiam 
 istam quae in uerbis est et conplexionibus uel calliditate ser­ 
 monum uel quae captiosis syllogismis et contradictionibus 
 inanibus nititur. ego autem opto quinque uerba in ec­ 
 clesia loqui in sensu meo, ut et alios instruam, 
 quam multa milia uerborum in lingua et in tali 
 uoce tubae, quae non dat significantem uocem, ut ad bellum 
 spiritale praeparet militem meum. hanc ergo ego conlaudo 
 sapientiam et hanc conplector, per quam ignobiles facti sunt 
 gloriosi et per quam abiecti ad honorem uenerunt et in qua 
 piscatores uniuersum orbem terrae euangelii retibus conclu- 
 serunt uerbo consummato et breuiato sapientiam quae de- 
 struitur superantes. non enim qui in uerbo sapiens est iste 
 mihi sapiens uidetur neque qui linguam politam ac uolu­ 
 bilem profert, anima uero permanet inperitus, sicut sepulcra 
 illa, quae extrinsecus dealbata et exornata uidentur homi- 
 nibus, intrinsecus uero inmunditia ac foetore repleta sunt, 
 sed ille mihi uidetur sapiens, qui pauca quidem de uir­ 
 tute animi commonet et proloquitur, plura autem in suis 
 
 . actibus atque operibus ostendit et fidem uerbi operum suorum 
 adstipulatione confirmat, quia nec pulchritudinem formae ita 
 quis amare potuit in pictura sicut in corpore positam nec 
 diuitiae utiles fuerunt quae in somnis uidentur sicut illae 
 quae in manibus continentur. ita et sapientia illa clara est 
 non quae in uerbis uolat sed quae in uirtutibus constat. sic 
 denique etiam scriptura dicit, quia intellectus bonus est 
 omnibus qui faciunt eam, non qui loquuntur et praedicant 
 eam. huius igitur sapientiae firmiora indicia tempus declarat, 
 quae uere in senibus est corona gloriandi. si enim non opor­ 
 tet beatificari hominem ante mortem, sicut Salomoni uidetur 
 et mihi, quia incertum est quid pariat superuentura pro eo 
 quod multum mutabilis est uita hominum, dum corpus hoc 
 humilitatis huc atque illuc semper uertitur et mutatur, quo- 
 modo non is, qui iam plurimum uitae huius inculpabiliter 
 exegit et incertum habitationis nostrae pelagus euadens prospi­ 
 cere iam portum et iam iamque ingredi sperat, multo est 
 securior ac beatior eo, cui adhuc multum marini discriminis 
 superest?

4. Noli ergo claudere linguam, quae multa bona edocuit, 
 cuius fructus multi et infinitae procreationes iustitiae, cuius 
 quanti sint filii et quanti thesauri, eleua in circuitu oculos 
 
 tuos et uide. omnis hic populus est, quem in Christo Iesu 
 per euangelium genuisti. noli ergo nunc inuidere boni sermonis 
 gratiam, etiamsi breuis sit. nosti breuiter multa proferre. quod 
 si minus, certe uel spiritali uoce proclama illa, quam etiam 
 tacente Moyse audiebat deus dicens ad eum: quid clamas 
 ad me? scilicet cum eum lnterpellaret ln spiritu. conpone et 
 praepara populum mihi oui et alumno tuo et post hoc etiam 
 pastori, nunc uero etiam tecum summo sacerdoti. edoce me 
 quoque aliquid ex disciplina pastorali et populum hunc de 
 oboedientia, de praesenti certe hac plaga et uastatione nobis 
 aliquid philosophare: de iustissimis dei iudiciis, siue conpre­ 
 hendimus nos siue etiam ignoramus abyssum multam, quo­ 
 modo etiam misericordia eius statera est secundum sanctum 
 Esaiam. neque enim bonitas eius sine iudicio est, licet his 
 qui in uinea tota die laborauerant non uideretur aequum quod 
 cum posterioribus facti fuerant aequales. sed et ira secundum 
 peccatorum mensuram calix in manu domini appellatur et 
 poculum ruinae cum bibitur auferri quid et euomi ex scele­ 
 ribus bibentium uidetur et rursum mera ira clementia tem­ 
 peratur. inclinat enim ex hoc quod merum est et uebemens 
 in hoc quod lenius est ac moderatius, his uidelicet qui timore 
 emendantur et qui ex paruis tribulationibus concipiunt et pari­ 
 unt conuersionem et spiritum salutis plenum et integrum 
 generant. reseruat tamen faecem eius quod est ultimum et 
 
 uouissimum iracundiae, ut totum id effundat in eos qui Coni­ 
 monitionibus et correptionibus nolunt curari, quin immo et 
 lenitate amplius indurantur secundum durissimum Pharaonem, 
 qui ad exemplum uirtutis dei reseruatus est inpiis.

5. Dic ergo nobis: unde tales istae plagae et unde flagella 
 et quae horum ratio est? utrumne uniuersitatis ipsius motus 
 passim et fortuitu ac sine ullis gubernaculis incitatur et uelut 
 nullo rectore casu haec fiunt. sicut uidetur illis insipienter 
 sapientibus, an ratione aliqua et ordine et, sicut ab initio 
 omnia facta sunt et conposita atque distincta, ita etiam nunc 
 mouetur mundus et gubernatur, ut nouit ille solus qui mouet 
 et aeternis eum habenis prouidentiae moderatur? unde ergo 
 sterilitas? unde aeris corruptio? unde grandines et haec nunc 
 plaga et uastatio nostra atque correptio? unde pestes et morbi? 
 unde terrarum motus et maris terroresque de caelo? uel quo­ 
 modo terra, quae ministerio hominum a creatore formata est. 
 cuius bonis perfrui omnes aequaliter deberemus, ad inpiorum 
 conuertitur poenas, ut, in quibus concessis et indultis nobis 
 ingrati extitimus, in his ipsis poenas luamus et agnoscamus 
 uirtutem eorum per supplicia, quorum gratiam non cognonimus 
 ex beneficiis? quomodo aliis quidem de manu domini dupli- 
 citer peccata redduntur et gemina malitiae mensura retribuitur, 
 aliis uero cum corripiuntur septuplum in sinum eorum defundi 
 dicitur ultio peccatorum? uel quid illud est quod nondum 
 
 Amorraeorum mensura repleta esse in sceleribus memoratur? 
 quomodo ergo uel peccator relinquitur et iustus punitur uel 
 iterum peccator punitur et iustus relinquitur ac seruatur, et - 
 nunc quidem iam hinc medicina adhibetur, nunc uero totum 
 ibi reseruatur? quae ergo sunt istae plagae uel unde? uirtutis 
 documenta sunt an poena malitiae? et utrum expediat uelut 
 in suppliciis positos humiliari an uelut causa probationis 
 inlata dissimulare et neglegere, haec nos doce, de his com­ 
 mone, uti ne multum praesentem hanc plagam grauiter fera­ 
 mus, aut rursum ne in profundum malorum descendentes con- 
 temnamus — est namque in hominibus etiam istud uitium —, 
 sed ut in correptione domini humiliemur, uti ne, dum in 
 hac neglegimus et contemnimus, maiorem aduersum nos dei 
 iracundiam prouocemus.

6. Grauis est terrae sterilitas, grauis est uastatio fructnum — 
 quis enim negat? — maxime cum in spe esset eorum laetitia et 
 cum iam horreis ipsis essent uicina frumenta. graue est quod 
 messis inmatura sublata est et flentes agricolae prostratas 
 despiciunt segetes suas et uelut carorum suorum emortuis 
 adsident cadaueribus, quas lenis imber auxit, turbidus uero et 
 inmitis exsecuit. ex quibus non inpleuit manum suam 
 qui metit et sinum suum qui manipulos colligit 
 nec dixerunt messoribus praetereuntes: benedictio 
 
 domini superuos. accidit spectaculum miserabile: terra ipsa 
 foedata iacet laniatis ac diuulsis illis quibus laetabatur comis 
 et ex ipso ornatu suo turpis effecta. luget hanc et beatus Iohel, 
 qui calamitatem famis ingentibus tragoediis deflet. sed et alius 
 propheta uastationem nouissimam priori conferens fecunditati et 
 de ira dei terram nastantis disserens dicit: quae ante ipsum 
 sunt paradisus deliciarum et quae post ipsum sunt 
 campus estexterminn. grauia, inquam, haec et ualde grauia, 
 ú 
 dum haec sola quae in praesenti sunt cogitamus et nondum 
 metum concipimus grauiorum, quoniam quidem et in doloribus 
 corporis semper id quod ad praesens urget grauius uidetur 
 esse omni eo quod praesentem non habet cruciatum. multo 
 uehementiora sunt et grauiora, quae apud se retinent the­ 
 sauri irae dei, quorum absit nos experiri. et non expe- 
 riemur, si ad dei misericordiam conuolemus et eum, qui 
 misericordiam uult magis quam mortem, ad nos lacrimis 
 inclinemus, ut quod superest irae dei auertamus per conuer­ 
 sionem nostram, quoniam haec adhuc lenitas est et clementia 
 dei et mansueta correptio et initia quaedam castigationum 
 uelut paruulis adhuc et lactantibus inlata. haec adhuc fumus 
 quidam est iracundiae et auspicia poenarum, nondum ignis 
 exurens, nondum flamma uorax nec carbones accensi. comminatio 
 est haec et mtentatio et, cum parum quid natum sit, quae 
 maiora sunt et fortia retinentur, ut et percutiens corrigat, sed 
 
 comminans plus emendet uiam faciens irae suae, et pro inmensa 
 bonitate sua a minoribus incipit, ne maioribus et grauioribus 
 egeamus. qui utique adhibebit et maiora, si ea prouocauerimus, 
 dum haec minora contemnimus.

7. Noui ego uibrantem frameam et inebriatum gladium in 
 caelo interiicientem et spernentem et orbantem, qui iubetur 
 usque ad carnes et medullas non parcere. scio occurrentem 
 sicut ursam rapidam illum, qui inpassibilis est, et sicut pardalin 
 in uia Assyriorum non illis tantummodo qui tunc erant, sed 
 et omni qui nunc Assyrius est nequitia. scio non posse quem- 
 quam effugere fortitudinem irae eius et uelocitatem, cum 
 euigilauerit super inpietates nostras et cum inimicos eius 
 insequetur zelus, qui consumit aduersarios. scio excussionem 
 et recussionem et feruorem cordis et consternationem mentis 
 et dissolutionem genuum et alia quam plurima huiuscemodi 
 supplicia inpiorum. omitto enim dicere de illis iudiciis, quibus 
 nos multa hic data uenia transmittit et tradit, ita ut melius 
 sit nobis corripi et purgari quam ad illa transmitti supplicia, 
 ubi poenarum tempus est magis quam purgationum. sicut enim 
 non est in morte qui hic memor est dei, ut beatus Dauid 
 pronuntiat, ita confessionis correctionem hi qui in inferno sunt 
 non habent, quoniam quidem in praesenti uita facultas nobis 
 
 permissa est agendi quae uolumus, ibi uero gestorum nostro­ 
 rum reddere rationem.

8. Quid ergo faciemus in illa die, de qua uehementissime 
 perterret quidam prophetarum, cum deum nobiscum dicit esse 
 iudicaturum in montibus et collibus et consedere aduersum 
 nos et disceptare atque ante faciem nostram statuere peccata 
 nostra, accusatores scilicet acerbissimos, adhibere quoque 
 omnia sua beneficia, quae in nos contulit, et conparare cum 
 sceleribus nostris, cogitationibus quoque cogitationes conferre 
 et actus actibus arguere, cum a nobis requirens purae imagi­ 
 nis dignitatem oblitteratam eam inuenerit et obfuscatam, cum 
 ad ultimum certe propria unusquisque notatus sententia con­ 
 demnabitur?

9. Quis ergo ibi aduocatus erit? quae interuentio? quae 
 figmenta? quae artes? quae aduersum ueritatem forensis calli­ 
 ditas proferetur? quibus praemiis iudicium corrumpetur? omnia 
 pendebunt in statera iustitiae, gesta et uerba et cogitati­ 
 ones nostrae, mala ac bona aduersum se inuicem diuersa lance 
 pendentur, ut pars quae praeponderauerit uincat et quo uergit 
 opus illuc sententia decidat. nec ultra iam alia uoluntas aut 
 aliud iudicium aut excusatio per secunda opera requiretur, nec 
 tempus erit olei mutuandi a prudentibus uirginibus uel con­ 
 parandi a uendentibus, cum lampades extinguuntur. nec locus 
 est paenitentiae diuitis concremantis in flamma et propinquorum 
 
 suorum requirentis emendationem. non ergo iam tempus erit 
 ullius dilationis, sed solum et ultimum et terribile iudicium, 
 immo potius iustum et idcirco magis terribile, quia iustum. 
 tunc enim sedes ponentur et uetustus dierum sedebit et libri 
 aperientur et fluuius igneus curret et lux praecedet et tene- 
 brae paratae erunt, et abibunt qui bona egerunt in resurrec­ 
 tionem uitae, quae nunc in Christo abscondita est et postea 
 cum ipso manifestabitur, qui autem mala egerunt in resurrec­ 
 tionem iudicii, in quo iam iudicante uerbo dei condemnati 
 sunt qui non crediderunt. alios ergo illa ineffabilis lux et 
 inmensa suscipiet, id est splendor et agnitio atque inluminatio 
 clarior sanctae et beatae trinitatis. cum puris et inmaculatis 
 mentibus pura et inmaculata miscetur, quod ego solum et 
 praecipuum duco esse regnum caelorum; his uero qui indigni 
 sunt cum reliquis ceteris erit etiam haec maior omnium poena, 
 quod proiciuntur a deo, et ipse pudor et confusio conscientiae, 
 cuius finis ac remedium nusquam est. sed de his postmodum.

10. Nunc uero quid faciamus, fratres contriti et humiliati 
 et inebriati non uino neque sicera, ex quo parum quid commo­ 
 uentur homines et conturbantur, sed inebriati a fortitudine plagae, quam inuexit dominus dicens: (et tu commouere et 
 conturbare\', qui potauit contemptores spiritu tristitiae et 
 conpunctionis, quibus etdicitur: uidete, contemptores, et 
 intnemini et admiramini mirabilia et disperdimini? 
 quomodo sutreremus mcrepationes eius aut quid responsi dabi- 
 
 mus, cum ad multitudinem beneficiorum suorum, quae ingrati 
 suscepimus, adhuc etiam castigationes suas nobis coeperit 
 inputare et enumerare remedia ac medellas, quibus adhibitis 
 nos tamen curati non sumus? et filios quidem appellat, sed 
 pollutos, uel filios, sed alienos et claudicantes a semitis suis, 
 dum alienis uiis incedunt et asperis. dicit ergo: \'quid oportuit 
 me facere uobis et non feci? unde uos emendare oportuit et 
 non emendaui? lenioribus usus sum remediis. omisi Aegypti­ 
 orum flagella, sanguinem de fluminibus fontibusque potatum 
 et omnes aquas in cruorem uersas. primam illam eorum pla­ 
 gam reliqui. omisi etiam ranas et scinifes et cynomiam et 
 reliqua flagella. a bubus et iumentis et pecoribus coepi, quin­ 
 tam plagam in animalia muta conuerti parcens hominibus. non­ 
 dum uos contigit ista uexatio, sed facti estis mihi etiam 
 mutis animalibus brutiores. nihil enim, ut uideo, ad emenda­ 
 tionem proficit ista correptio. abstinui a nobis pluuias: 
 pars una suscepit imbrem et pars, supra quam non 
 pluui, aruit. et dixistis: perdurabimus etuiriliterage­ 
 mus. idcirco superduxi uobis grandinem et uineas uestras 
 atque arbusta uestra segetesque demessui, malitiam tamen 
 
 uestram resecare non potui et nunc agnoui quia durus es 
 et neruus ferreus ceruix tua.\'

11. Haec puto quia dicat ad nos dominus, si flagellis eius 
 non emendamur, quoniam quidem et contemptor permanet in 
 contemptu et iniquus in iniquitate perdurat. nec aliquid in 
 nobis agit caelitus inlata correptio, nihil flagella proficiunt. 
 defecit iam tubus ferreus in fornace, defecit plumbum, 
 in uanum operatur argentarius: nequitiae uestrae non 
 consumuntur. lper Hieremiam uobis haec iam olim reputaue­ 
 ram; nunc ergo numquid me exacerbatis?\' dicit dominus. faut non 
 praeualet manus mea etiam alias plagas et alia admouere 
 tormenta? sunt adhuc apud me etiam ulcerum feruurae, quae 
 sublato cinere ac fauilla in aerem per Moysen generatae sunt, 
 qui illo tempore indignationis dei minister extiterat ad Aegyp- 
 tum castigandam. est adhuc et locusta, sunt et tenebrae pal- 
 pabiles, est etiam ultima adhuc plaga, interitus primitiuorum, 
 quam nullus effugit nec euadere quisquam potuit uastatoris 
 manum nisi ille solus qui sanguine agni postes suos liniuit, 
 id est qui fidem suam atque opera Christi sanguine et noui 
 testamenti institutionibus consignauit, qui Christo concrucifixus 
 est, qui consepultus est ei et resurrexit cum eo, ut et conglori­ 
 ficetur cum ipso et nunc et in ultimo eius aduentu.\'

12. Absit autem a nobis, ut cum ceteris correptionibus 
 
 etiam illam nobis inputet bonus et pius deus dicens: quoniam 
 incedebatismecumperuersi, etegoibouobiscumfurore 
 peruerso, uel iterum: percussi uos in aurugine et in 
 rubigine et in facellatione, et nihil profeci. extrinsecus 
 sine filiis uos fecit gladius, et ne sic quidem con­ 
 uersi estis ad me, dicit dominus. non illud autem accidat 
 dici de nobis, quia uinea facti sumus dilecto et plantati et 
 calamis erecti et maceria circumdati et expectati, ut faceremus 
 uuam, fecimus autem spinam, et non iustitiam sed clamorem, 
 ita ut necesse fuerit destrui maceriam et esse nos in concul­ 
 cationem et subuerti turrem et fieri nos in direptionem, ut 
 ultra non putemur neque fodiamur, insuper etiam — quod est 
 infelicius omnibus — ut mandetur nubibus, ne pluant super nos 
 pluuiam. ego, fratres, talibus in aduersis cogitationibus agor 
 et his memet ipsum commomtionibus consolor; sic ego noui de 
 castigationibus domini cogitare et, cum apud memet ipsum huius­ 
 cemodi uoluam consilia, rursum ad orationem me domini suppli­ 
 cationemque conuerto et adicio his quae supra diximus et dico 
 uobiscum pariter: si me sequimini et mecum iungitis mentes 
 et cogitationes uestras, dicamus pariter: peccauimus, inique 
 egimus, inpietatem fecimus, quoniam obliti sumus manda­ 
 torum tuorum et post cogitationes cordis nostri pessimi ambu- 
 
 lauimus nec digne ingressi sumus uocatione, qua uocasti nos 
 per euangelium Christi tui, nec conpetenter sanctas eius sus­ 
 cepimus passiones nec pro merito humiliationem eius accepi- mus, sed facti sumus obprobrium dilecto tuo. sacerdos et 
 populus mente excidimus, in unum omnes declinauimus, simul 
 inutiles facti sumus; non est qui faciat iudicium et iustitiam, 
 non est usque ad unum. exclusimus misericordias tuas et 
 clementiam tuam a nobis et uiscera miserationum tuarum 
 propter malitiam nostram et nequitiam pessimae nostrae adin­ 
 uentionis auertimus. tu nobiscum, domine, fecisti bonitatem et misericordiam, sed nos iniquitatem. tu patiens et multae 
 misericordiae, sed nos duii et multis flagellis digni. cognosci- mus bonitatem tuam, licet increduli simus. secundum ea quae 
 peccauimus parum adhuc castigati sumus. t ute r ri b i lis es et 
 quis resistet tibi? tremor canprehendet a te montes et 
 magnitudini brachii tui quis resistet? et si resoluas cataractas 
 caeli, quis eas concludet? lene est in oculis tuis pauperem et 
 diuitem facere, uiuificare et morti tradere, percutere et sanare, 
 quoniam hoc ipsum quod uis opus perfectum est. tu, inquit, ira­ 
 tus es et nos peccauimus, quidam ueterum supplicantium 
 tibi. nobis autem etiam e contrario tempus est dicere: nos 
 peccauimus et tu iratns es. et propterea effecti sumus obpro- 
 
 brium uicinis nostris. auertisti faciem tuam a nobis, et repletus 
 est uultus noster ignominia. sed parce, domine! parce, domine! 
 propitiare, domine! non tradas nos in finem propter iniquitates 
 nostras neque exemplum nos facias ad correptionem ceterorum. 
 magis, domine, aliorum nos suppliciis corrige et emenda, 
 illarum dicimus gentium, quae non cognouerunt nomen tuum 
 et potentiae tuae non sunt subiectae; nos autem populus tuus 
 et uirga hereditatis tuae et oues pascuae tuae. propterea cor­ 
 ripe nos, domine, uerumtamen in misericordia et non in ira, 
 uti ne exiguos nos facias, domine, praeter omnes qui habitant 
 terram.

13. His ego uerbis atque his precibus inuoco et inuito 
 misericordiam domini. quodsi et holocaustum possem offerre 
 me ipsum sacrificium, ut iram domini mitigarem, non par- 
 cerem, non differrem. sed et uos, o religiosa plebs, etiam 
 uos imitamini meticulosum et timidum sacerdotem. quaeso 
 uos, nati mei, obsecro uos, coniungite mecum lamentationem 
 uestram et fletus uestros meis fletibus admiscete; et clemen­ 
 tiam domini prouocemus per abundantiam lacrimarum indigna- 
 tionisque diuinae accensum ignem fletibus restinguamus; 
 mitigemus iram domini conuersione nostri. sanctificemus 
 ieiunium, praedicemus curationem. haec enim nobis sug­ 
 gerunt sancti prophetae remedia. congregemus presbyteros, 
 lactantes paruulos ab ipsis matrum uberibus auellamus et 
 proiciamus in conspectu domini, aetatem omni miseratione 
 
 dignam, et quae sola mereatur dei misericordiam uagitibus 
 inpetrare. nos quoque sacerdotes et ministri domini ipsis nihilo 
 minus propheticis sermonibus admonemur ingredi in cinere et 
 cilicio et plangere nocte ac die inter medium crepidinis 
 altaris miserando habitu, flebili uoce uociferantes et clamantes 
 ad dominum et pro nobis et pro populo nihil omnino uel 
 laboris uel sermonis omittere, quibus repropitiari poase credi- 
 tur deus. clamamus ergo et nos uobiscum pariter et pro uobis: 
 parce, domine, populo tuo, et non des in obpro­ 
 brium hereditatem tuam, quia tanto amplius habemus 
 tribulationis, quantum et honoris. ex nobis ergo, filioli, discite 
 conpunctionem domini, quia adfligimur pro nobis, et emenda­ 
 tionem uestri offerte nobiscum, ut et nos inmiuentis plagae 
 ueniam inpetrare mereamur.

14. Uenite ergo omnes, adoremusetprocidamusante 
 eum et ploremus in conspectu domini, qui fecit nos. 
 ordinemus communem luctum, omnis aetas et sexus suo quis­ 
 que ordine elenemus planctuum uocem et pro illis iniustitiae 
 uocibus, quas antea feceramus, nunc uocem fletus et planctus 
 emittamus in aures domini Sabaoth. praeueniamus iracun- 
 diam eius in confessione. quis scit si forte conuertatur 
 dominus et paeniteat et relinquat post se miseratio­ 
 nes? ego tamen scio quia faciet, ego de dementia domini polli­ 
 ceor quia statim ut nos conuersi fuerimus etiam ipse irasci desi- 
 
 net — quod utique contra naturam facit — et ad miserationes 
 conuertetur — quod utique secundum naturam gerit —: in illud 
 enim a nobis conpellitur, hoc uero ei naturaliter inest. nos 
 tantum ipsi nostri misereamur et iustis eius miserationibus 
 patefaciamus uiam. seminemus in lacrimis, ut in gaudio meta- 
 mus. efficiamur Nineuitae et non Sodomitae. cito curemus 
 mala, ne consummemur in malis. audiamus praedicationem 
 Ionae, ne igni et sulphure decoquamur; aut si etiam de Sodo­ 
 mis fugiendum est, montem ascendamus uel in Segor confugi- 
 amus et cum ascendente sole ingrediamur. non stemus in omni 
 regione nec respiciamus post nos, ne efficiamur staticulum salis, 
 inmortalis peccati memoria.

15. Sciamus quoniam numquam quidem peccare supra 
 hominem est et solius dei est; de angelis enim nihil dico, ne 
 iter uitiis aperiamus et malignis contradictionibus aditum rese­ 
 remus. non ergo peccare dei est, insanabile uero peccatum 
 diaboli est et omnium qui sub eo militant. peccantes autem 
 conuerti a peccato hominum est qui credunt in deo et quo­ 
 rum pars inter eos est qui saluantur. licet enim et terra 
 haec inuoluat secum malitiae non parum et terrenum habita­culum 
 adgrauet sensum multa cogitantem et sursum aspicientem, 
 immo ad hoc creatum, ut quae sursum sunt quaerat, sed 
 imago dei labem corporeae inundationis expurget et coniunc­ 
 tam sibi carnem uerbi dei subleuet pennis. et quamuis melius 
 
 fuisset ne egere quidem huiuscemodi expurgatione, sed in illa 
 prima dignitate permansisse, ad quam et refestinamus post 
 praesentem emendationem, et melius fuisset non excidere a ligno 
 uitae gustu amarissimo peccati, tamen in secundo loco expe­ 
 dit emendari et corrigi post lapsum quam in nequitiis perma- 
 nere. quem enim diligit dominus, corripit; flagellat 
 autem omnem filium quem recipit. et iterum dicit: anima, 
 quae non corripitur, insauabilis. graue est ergo plaga percuti, sed 
 multo est grauius castigatum non emendari, sicut dicit qui­ 
 dam prophetarum de Israhel: domine, flagellasti eos et 
 non doluerunt; corripuisti eos et noluerunt susci­ 
 pere disciplinam, et rursum: et populus non est con­ 
 uersus, donec percuteretur, et: quid quod auersus 
 est populus meus auersione pessima? ex qua usque 
 ad nouissimum conteretur et exterminabitur.

16. Sed et illud terribile est incidere in manus dei 
 uiuentis, et quod dictum est: uultus autem domini 
 super facientes mala, utperdat de terra memoriam 
 eorum. neque enim latet aliquid auditum dei, quippe qui etiam 
 uocem sanguinis Abel audiuit. ubi enim quis a deo lateat, 
 cum deus omnia repleat et ubique sit? quo quis fugiet a 
 facie dei? si ad caelum quis pennis fuerit elatus, ibi erit; 
 si in infernum, nusquam deerit; si ad orientem, si in pro­ 
 fundum maris descendat, nusquam magnum illum oculum 
 
 declinabit. quem pertimescit etiam Naum propheta, cum 
 aduersum Nineue pondus uerbi dei proferret et zelantem descri­ 
 beret deum, uindicantem cum furore in aduersarios et tanta 
 seueritate utentem, ut ne secundae quidem uindictae aduer- 
 sum malos relinqueretur locus. sed et Esaiam cum audio 
 Sodomorum populum et principes Gomorrae incusantem et 
 dicentem: quid adhuc percutiemini adponentes ini­ 
 quitatem? inhorresco totus et lacrimis suffundor. non est, 
 inquit, iam quod adici possit ad peccata uestra, nec potest 
 iam exquiri aliquid ad uindictam. sic omnia in uos inlata sunt, 
 cum semper nouum aliquod uindictae in uos excogitaretur 
 genus, ut omnes plagarum species consumeretis. non est ergo 
 iam uulnus neque cicatrix neque plaga cum tumore: toto 
 corpore plagae sunt et sanitas nusquam. non enim est, 
 inquit, malagma inponere neque oleum neque alliga­ 
 turas. sed omitto comminationem quae sequitur, ne forte 
 grauior uobis efficiar quam est ipsa praesentis plagae molestia.

17. Uerumtamen agnoscere debemus malorum causas, unde 
 aruerunt agriculturae, unde confusa sunthorrea. unde pascuagre. 
 gibus defecerunt, unde ablatus est decor suus e terris et quare 
 non repleti sunt campi ubertate, sed luctus ubique et maeror. 
 nusquam repletae sunt conualles frumento nec stillauerunt 
 montes dulcedinem sicut iustis, sed e contrario uastatio ubi­ 
 que et ubique subuersio, et male dictum Gelboe montes ubi- 
 
 que suscipiunt. facti sumus sicut ab initio, priusquam terra 
 produceret omne faenum uiride. et uisitasti quidem, domine, 
 terram tuam et inebriasti eam, sed uisitatione pessima et 
 ebrietate ex uino conpunctionis. spectaculum crudele et hor­ 
 ridum! omnis anni spes in sola nobis stipula remansit et uix 
 aliquis inueniat colligere spicas, ut primitias offerat domino. 
 messes nostras in horrea fortasse mures recondant; manipulum 
 enim nemo conligabit. istae sunt diuitiae mpiorum, talis est 
 seges eorum qui per iniustitiam seminant. sic prophetae uete­ 
 rum maledicta designant cum dicunt: eiciet multa et intro- 
 ducet pauca; seminabit et non metet; plantabit uineam et 
 non premet uinum, et ubi operantur decem iuga bo­ 
 uum, faciet amphoram unam. unde haec malorum causa, 
 unde uastationis occasio? non expectemus ab aliis argui, ipsi 
 nos accusemus, ipsi nos arguamus. remedium mali est con- fessio erroris. ego primus, sicut antea adnuntiaui populo meo, 
 et speculatoris opus inpleui et non abscondi nec reticui frameam 
 superuenientem, ut et meam animam saluam facerem et 
 eorum qui me audire uoluerunt. ita nunc quoque enuntio et 
 profero contemptum et neglegentiam populi mei mea faciens 
 uulnera ipsorum. si forte uel hoc modo aliquid diuinae misera­ 
 tionis et clementiae consequamur.

18. Igitur alius nostrum depressit pauperem et partem 
 
 ruris exigui rapuit inique uel terminos supergressus est, siue 
 furtim siue uiolenter, et iunxit domum ad domum et agrum 
 ad agrum, ut aliquid proximi auferret, et summo studio egit, 
 ne quem uicinum haberet, quasi solus habitaturus esset super 
 terram. alius uero usuris et multiplicatione faenoris terram 
 contaminauit congregans ubi non sparsit et metens ubi non 
 seminamt, excolens non terram sed cupiditatem. alius collectis 
 copiosissimis frugibus et uberrima uindemia deo, qui prae­ 
 stitit frugum copiam, neque ex areis neque ex torcularibus 
 primitias obtulit et ingratus simul et insipiens extitit, id est 
 neque pro his quibus consecutus est gratias retulit neque pro 
 quibus sperabat officiosus inuentus est. alius uiduam et pupillum 
 non est miseratus nec esunenti contregit panem suum, immo 
 potius esurientem Christum non refecit, qui in singulis qui- 
 busque minimis pascitur, et ille, qui praeter spem tam multa 
 recondit in horrea sua, immo qui nec habet ubi recondat 
 et alia destruit horrea, alia aedificat, ut futuris fructibus 
 praeparet, nesciens quia fortassis ante repetent ab eo animam 
 et ibi reddet rationem eorum, quae large suscepta conclusit 
 anguste, boni dei malus dispensator effectus. alius uiam humi- 
 lium exclusit et auertit iustum iniuste; alius odio habuit eum, 
 qui arguebat in portis, et uerbum sanctum exsecratus est; 
 alius sacrificauit sagenae suae, quae multa concluserat, et 
 
 rapinam pauperum habuit in domibus suis inmemor dei effectus 
 aut certe male memor, cum diceret: benedictus dominus, 
 quoniam ditati sumus, et suspicatus iniquitatem, quod a 
 deo haberet quae inique rapiebat. propter haec ergo uenit ira 
 dei super nos, filios perditionis. propter haec clauditur caelum 
 et multo adhuc amplius claudetur, si non uel post flagella 
 conuertimur et huic qui nobis adproximat proximamus.

19. Quid ad haec dicimus, qui frumenta recondimus et 
 mercamur alienam famem, qui obseruamus mala tempora, ut 
 bene sit nobis, qui spectamus, ut alienus luctus fiat nostra 
 laetitia, qui dicimus: quando transiet mensis, ut pretia 
 cumulemus? quando transiet sabbatum, ut aperia- 
 mus thesauros? qui mensuras duplices et pondera dolosa 
 proponitis et ipsi in uosmet ipsos mensuras poenarum et 
 cruciatuum cumulatis, quid ad haec dicitis, qui nullum modum 
 possessionis agnoscitis, qui aurum et argentum quasi deum 
 colitis, immo quasi Baal adoratis, qui pretiosa quaeque gem­ 
 marum et uestium fluida ac delicata sectamini et thesauros . 
 tineis ac latronibus congregatis, seraitiorum multitudine et 
 equorum ceterorumque animalium numerositate elati, totis camporum spatiis iugisque montium diffusi? quaedam quidem 
 possidetis, alia autem inuaditis, reliqua uero speratis secundum 
 sanguisugam illam Salomonis, quae repleri nullo modo potest, 
 
 uelut inferos et aquam et ignem, qui requiritis alium orbem 
 terrae ad possessionem uelut culpantes angusta nobis pos­ 
 sessionum spatia a deo creata. quid uero illi, qui excelsis 
 tribunalium sedibus resident et iudicandi potestatem tenentes 
 superbo elati supercilio nihil prorsus recogitant se quoque a 
 deo esse iudicandos, qui uerus est omnium iudex, ut et ipsi 
 tamquam erga conseruos temperent potestatem scientes quia 
 et ipsi indigent clementia dei? quid uero super his, qui 
 resoluuntur in eburneis lectis? quorum digne meminit sanctus 
 Amos, qui, inquit, primis unguentis delibuti sunt et_ ad uocem 
 organorum manibus plaudunt et haec quae fugiunt tamquam 
 permanentia existimauerunt et nihil passi sunt in contritione 
 Ioseph, id est casum proximorum non miserati sunt. oportebat 
 namque benignos et misencordes esse erga eos, qui pnores 
 fuerant correpti, et per misericordiam misericordiam prouocare. 
 oportuerat flere pinum, quia cecidit cedrus, et emendari ex 
 emendatione uicina et ex alienis malis corrigere mala sua, 
 cum se uiderent id beneficii consecutos, ut possent aliis fla­ 
 gellatis ipsi consequi salutem, cum utique posset fieri, ut 
 ipsis flagellatis alii emendarentur.

20. Haec nobiscum pariter populis dissere, o uenerandum 
 mihi et placidissimum caput, quoniam multi temporis multa 
 
 tibi inest peritia. instrue populos et doce confringere esuri­ 
 entibus panem suum, pauperes et sine tecto inducere in domum 
 - suam, nudum cooperire, non despicere consanguineos pauperes, 
 et nunc maxime, ut bonum nostrum non semper ex abun­ 
 dantia, sed etiam ex penuria fiat. tali enim hostia magis 
 laetatur deus quam in his quae ex abundantia praebentur. 
 efficere nobis hodie Moyses quidam uel Phinees, sta pro 
 nobis ad deum et repropitia eum, ut cesset aliquando uastatio 
 siue per sacrificium spiritale siue per orationes et obsecrati­ 
 ones, tantum ut occurras irae domini et medius existens 
 cessare facias quod superest plagae. libenter amplectitur deus 
 canitiem patris in filiorum intercessione profusam. supplica 
 pro praeteritis malis, pro futuris interueni; offer populum deo 
 iam plagis et timore purgatum, iam flagellis uastationis emen­ 
 datum; inpetra eis cibum corporalem, sed ante ipsum angeli- 
 cum cibum de caelo descendentem; reconcilia hominibus deum, 
 terrenis reconiunge caelestia; reuoca imbres terrae temporiuos 
 et serotinos: dabit dominus benedictionem et terra 
 nostra dabit fructum suum, ista quae deorsum est cot­ 
 tidianum et nostra terra perpetuum, quem fructificauit primo 
 in Christo Iesu domino nostro, cui est gloria et potestas in 
 saecula saeculorum. amen. 
 
 iit nouus Gregorii a Eufino tramlati libellus (spurius) de fide et de nicena 
 fide et decimo demum loco de Arrianis liber) EXPLICIT LIBER SCT 
 GREGORII DE GRANDINIS UASTATIONE CU PATER EPISCO­ 
 PUS RETICERET A (liber de Arrianis in hoc codice non exstat, quod 
 octo tantum Gregorii orationes continentur) contra arrianos C man. rec. 
 EXPLICIT LIBER VIII- INCIPIT EIUSDE LIBER -VIIII- DE HIS. L 
 DE HIS QUI INDECENT DE LEGE CONTENDUNT V De arrianis 
 quod non liceat semper et publice de deo contendere v

1. Ad eos qui in sermone callent sermo nobis est et de scrip­ 
 turis incipiam. ecce ego ad te, inquit, contumeliosa. sunt 
 etenim quidam auribus prurientes et lingua, iam uero, ut uideo, 
 etiam manu, qui profanis uocum nouitatibus et quaestionibus 
 atque obiectionibus falsae scientiae uerborum pugnas ad nul­ 
 lam utilitatem mouent. ita etenim nominat Paulus omne quod 
 in uerbis superfluum est et curiosum, quia ipse uerbi breuiati 
 praedicator est et adsertor. isti ergo, de quibus sermo nobis 
 est, et maxime Arriani, utinam quidem, sicut linguam et uolu­ 
 bilem habent et uehementem, ita etiam uerbis rectis et proba­ 
 bilibus uterentur et aliquantulum etiam circa opera mandatorum 
 dei uacarent! minus fortasse sophistae quidam in uerbis essent 
 et de scripturarum simplicitate controuersias commouerent.

2. Omnes etenim ceteras pietatis uias relinquentes ad hoc 
 unum spectant atque prospiciunt, si quid forte in quaestionibus 
 
 alligent aut quomodo simpliciter et fideliter dicta dissoluant, 
 sicut nonnumquam in athletico certamine fieri solet, ubi luctae 
 conludio non tam ad palmam tenditur quam ostentatio palaes­ matis et artis spectantium ad se rapit fauorem. ita et isti 
 auditorum plausus captantes in plateis et in publico conten- 
 tionibus personant et omne conuiuium atque omnem festiui­ 
 tatem, luctus quoque ipsos, si fuerint ingressi, quaestionibus 
 omnia et certaminibus replent, ita ut et sollemnitas festiui­ 
 tatem suam ac laetitiam perdat et luctus consolatione careat. 
 sed et mulierum ingressi conuenticula, quibus utique uernacula 
 esse debet et coalumna simplicitas, inportunis et rapidis uer­ 
 borum suorum motibus omni eas uerecundia et pudoris flore despoliant. quoniam ergo haec ita sunt et malum hoc intole­ 
 rahiliter proficit et magnum illud religionis nostrae mysterium 
 ad uersutiam quandam deducitur artemque uerborum, in hoc 
 saltim nobis petimus ut adquiescat quisque ille est qui huius­ 
 cemodi se contentionum tradidit officinis, ut hoc quod paterno 
 erga eos mouemur affectu non aspernanter accipiant, dum de 
 his singulis reddimus rationem, et linguam paulisper, si tamen possunt, cohibeant, solum uero nobis inpertiantur auditum. quid 
 enim ex hoc, quaeso uos, damni patiemini? aut enim locuti 
 sumus in aure audientium et fructum inuenit sermo noster, 
 salutem uestram — quoniam quidem qui seminat uerbum in 
 omne cor seminat, fructificat autem ex ea solum quae uber 
 fuerit et bona gleba —, aut si nihil dignum quod uos moueat 2» 
 
 noster sermo protulerit, contemptis nobis abscedetis maiorem 
 etiam ex hoc contradicendi nobis et contemnendi quae adse­ 
 nmus matenam capientes. nolo ergo miremini, si mirum uobis aliquem uideor proferre sermonem, qui sit contra uestram et 
 consuetudinem et legem, qui omnia uel scire uos uel docere 
 pollicemini pollicitatione magnifica et elata, ut non dicam intem­ 
 perata et inproba, ne forte contristemini.

3. Non est omnium, o prudentissimi uiri, disputare de deo, 
 non est omnium diuinam discutere naturam. non ita uilis est 
 sacrae scripturae sermo, ut uulgo indocili et per terram adhuc 
 repentibus homunculis pateat. addam et hoc quod nec semper 
 nec omnia nec omnibus nec ab omnibus proferenda sunt, sed 
 est et quando et quibus et in quantum. non est ergo omnium 
 mouere de talibus, sed eorum qui ingenium atque iudustriam 
 suam in theoriae atque scientiae consumpserint disciplinis et 
 eorum qui norunt amotis corporibus et materia incorporalia 
 et spiritalia conspicari, ante omnia uero illorum est qui et 
 anima et corpore iam purgati sunt, ut minimum, qui certe 
 purgantur. qui uero minus purus est, quomodo audet purum 
 contingere? quoniam quidem nec inbecilles oculi solis radios 
 contuentur inpune. igitur ita demum sentire aliquid de talibus 
 possumus, si otium geramus et quietem et contineamus nos ab 
 omnibus quae forinsecus interturbant materiae corporalis inle­ 
 cebris, si absque omni desideriorum et cogitationum seditione 
 
 mens nostra consistat. inpuris autem et sordidis motibus quo­ 
 modo sancta et pura miscemus? tale est quale si quis foetoribus 
 caeni admisceat suaues odores etstercorinectarinfundat. oportet 
 ergo primo omnium uacare et agnoscere deum, et cum accepeIi­ 
 mus tempus iudicandi iustitiam, tunc etiam quid de deo sentire 
 iustum sit iudicabimus. quibus autem proferenda sunt haec uel 
 insinuanda? primo his qui totius uitae suae in hoc studia con­ 
 uerterunt et a quibus non, sicut una aliqua ex ceteris, etiam de 
 deo sermocinatio requiritur post circum, post theatra, post illa 
 quoque in quibus delectati sunt cantica, post uentris et eorum 
 quae sub uentre sunt curam. a quibus etiam hoc delectationis 
 loco ducitur, si de rebus diuinis contentio moueatur, ut in 
 controuersiarum certamine delectentur. de quibns autem disputan­ 
 dum est et in quantum? de his quae adprehendi possibile est et 
 in quantum auditoris uirtus et capacitas recipit, ne forte, sicut 
 nimietas uocis laedit auditum et abundantia cibi corrumpit dis­ 
 tenta praecordia, ita etiam mens supra mensuram suam cibum 
 uerbi recipiens aut adtonita concidat aut nimis distenta crucietur. 
 denique intuere, si uidetur, eos qui onera supra uires leuare 
 contendunt, uel cum terra nimiis et inmensis imbribus perur- 
 guetur, quomodo perniciosum est quidquid amplius. modo est. 
 ita ergo considerandum est quia et uerbi quis pondere praegrauatus 
 nimietate ipsa potest etiam communis ipsius et naturalis intel­ 
 legentiae subire periculum.__

4. Et non hoc dico quia non oporteat semper meminisse dei, 
 ne forte iterum ex alia nobis parte insurgant hi qui ueloces 
 sunt ad hoc, ut quae simpliciter dicta sunt ad peruersam intel­ 
 legentiam declinent. semper oportet meminisse dei, crebrius etiam 
 quam respirare. et si dici uel fieri possibile est, nec aliud aliquid 
 quam hoc agendum est, quoniam et ego conlaudo in lege 
 domini meditari die ac nocte, sicut scripturae docent, et uespere 
 et nocte et meridie narrare et bene dicere dominum in omni tempore 
 et, sicut Moyses dicit, cubans in lecto et exsurgens et iter 
 incedens. et si quid aliud est quodcumque agit homo, semper 
 deum et memoriam dei expedit fixam in pectore detinere. non 
 ergo habere semper ,dei memoriam ueto, sed de deo semper et 
 inportune disputare non suadeo. uerum ne in hoc quidem quae 
 pia sunt sed quae inportuna sunt ueto; non doctrinam prohibeo, 
 sed inmoderationem reseco. aut non et mellis satietas uomitum 
 mouet ac nimietas? et quid melle dulcius? sed tempus est omni 
 rei, sicut Salomoni uidetur et mihi. fit enim bonum non bonum, 
 si non fiat bene. aut non inportunum est in hieme flores 
 requiri et satis incongruum mulieri ornamenta uirilia uel si 
 aptetur uiro monile muliebre? absurdum est et lugenti geome­ 
 tricam ingerere et fletibus foedare conuiuium. haec ergo omnia 
 aptum sibi tempus requirunt: et nos soli sumus qui oportuni­ 
 tatem temporum non agnoscimus, apud quos praecipue deberet 
 oportunitas omnium custodiri?

5. Nequaquam, quaeso uos, o amici et fratres — fratres enim 
 uos adhuc uoco, licet nihil fraternum erga nos seruare uelitis —, 
 non ita de rebus maximis consulamus neque, sicut feruentes 
 equi et inquieti facere solent, auriga nostro, id est timore dei, 
 lasciue et petulanter excusso procul ab statutis metarum ter- 
 minis euagemur, quin potius intra definitas nobis lineas philo­ 
 sophemur et neque rursus in Aegyptum conuertamur neque ad 
 Assyrios abducamur neque cantemus canticum domini in terra 
 aliena, id est in omnem aurem peregrinam et inimicam reli- 
 gionis nostrae. qui utique cum diligenter audierint et retinuerint 
 quae nostra sunt statim de scintillis nostris ingentia conflare 
 nituntur incendia, quae usque ad caelum rapiuntur occultis ac 
 se perurguentibus flabris et faciunt nobis elatas illas et circum­ 
 lambentes omnia quae in circuitu sunt Babylonias flammas. 
 quoniam quidem ex suis dogmatibus nihil fiduciae gerunt, cap- 
 tant in nostris, si quid forte infirmum aut fragile inueniant non 
 tam sui natura quam adserentis ignauia, et iaminde sicutmuscae 
 uulneribus, ita illi nostris quibusque erroribus uel uerbis fra- 
 gilibus insidunt. sed nos non ultra nosmet ipsos ignoremus nec 
 quid deceat in talibus inquirere refutemus. etiamsi inpossibile 
 est nos unum sentire contentione depulsa, in hoc saltim fas 
 sit foedus commune sancire, ne in publicum sancta mysteria 
 profanemus, ne non sancte sancta tractemus et ea, quae per 
 ineffabile suscepimus sacramentum, ne in aures profanas et 
 pollutas conscientias inmergamus neque honestiores faciamus 
 
 eos, qui simulacra colunt et idola uenerantur, qui turpibus et 
 mysteriis et fabulis seruientes facilius pro his quae mysteria 
 putant sanguinem snum quam sermonem his qui in talibus 
 initiati non fuerint produnt. sed uideamus utrum, sicut stola 
 uiri et risus dentium et incessus pedum ostendit quaedam 
 ex ipsa moderatione et temperantia uiri ipsius honestatis indicia, 
 ita et uerbi prolatio et silentii continentia det aliquod de nobis 
 et religionis et eruditionis indicium, quoniam quidem inter 
 ceteras, quas de deo proferre appellationes hominibus fas est 
 et uirtutes, etiam uerbum eum nominamus. iam ergo, si con­ 
 tendendi propositum est, sit uel contentio ipsa nostra legitima.

6. Natiuitatem dei et creationem et deum ex nullis exstantibus 
 et substantiae sectionem atque scissionem et resolutionem ut 
 quid audit profanus auditor? ut quid uerborum nostrorum iudices 
 accusatores et inimicos nostros uocamus? ut quid gladios nostros 
 hostibus tradimus? quomodo eos putatis audire de talibus uer­ 
 bum, qua mente. quo sensu illos, qui adulteria conlaudant 
 et puerorum stupra atque omnium uitiorum genera consecrant, 
 qui nihil omnino ultra corpus sentire et intellegere possunt, qui 
 paulo ante ipsi sibi statuerunt deos illos quos ex turpitudine 
 flagitiisque cognouerant? ista tales nonne omnia carnaliter, 
 nonne omnia turpiter et inperite intellegent? nonne ut sua solent 
 ita nostra censebunt et quo affectu, quo sensu suorum deorum 
 generationes et filiorum procreationes accipiunt, eo sensu et 
 affectu etiam nostra pensabunt? nonne cum illi huiuscemodi 
 proferunt uoces et inridemus eos et inpugnamus? et quomodo 
 eos quae nostra sunt suscipere persuadebimus, si de eisdem 
 
 rursum inter nos uideant certamina commoueri? haec nobis prae­ 
 stat quae inter nos est ista contentio, hoc nobis praestat cer­ 
 tamen pro uerbo aliter quam placet ipsi uerbo prolatum. patimur 
 quodam modo id quod patiuntur insani, qui domos proprias suis 
 manibus incendunt uel suos filios iugulant aut parentes repellunt 
 putantes alienos.

7. Quia ergo destruximus ea quae aliena sunt a religione 
 uerbi dei et in gregem porcorum reiecimus multiformem legionem, 
 quae et praecipitata est in profundum, nunc quod ad nos ipsos 
 pertinet uideamus. illud est ergo quod primum considerandum 
 puto, quaenam sit ista tanta erga sola uerba contentio. quae 
 linguae prurigo est, quae tanta inpatientia? quid est quod manibus 
 adtractis et conligatis linguae solius opera et arma proferimus? 
 caritatis studium cessat, castitatis uirginitatis misericordiae aut 
 deest aut, si et sit in aliquibus, uel rarum est uel minus uiget. 1» 
 non est tanta cura psallendi, non uigiliarum, non orationum, 
 non in obsecrationibus flendi studium, non corpus humiliare 
 ieiuniis, non per intentam orationem ascendere ad deum — non 
 quae deteriora sunt melioribus iungimus, limum dico spiritui, 
 non meditationem mortis habemus in uita, non accendimur ut 
 uitiis dominemur memores supernae cognationis —, non furorem 
 uincere uel iracundiam cohibere, non adrogantiam deicere uel 
 inrationabilem tristitiam depellere, non libidinem refrenare, non 
 risus intemperantiam, non oculorum lasciuiam resecare, non 
 auditus intemperantiam, non inmoderationem uerbi, non uani- 
 tatem cogitationum retundere uel earum quas nobis suggerit 
 inimicus uel quas ipse capit ex nobis, ex quibus utique, sicut 
 scriptura dicit, per corporales sensus tamquam per fenestras 
 
 introducit mortem. sed e contrario his omnibus uitiis libertatem 
 quo uolunt et quomodo nolunt concedimus euagandi et solam 
 in disputationibus et quaestionibus uidemur nobis seruare cau­ 
 telam.

8. Et quidem, o loquax dialectice, interrogabo te paululum 
 aliquid, tu mihi responde, ut ait ille qui per turbinem et nubem 
 loquebatur ad Iob. nonne multae sunt mansiones apud deum? 
 puto te non negare quod scriptum est. quid igitur? repleri 
 oportebit has omnes an aliquas quidem repleri, alias autem non, 
 ita ut maneant uacuae et uideantur inaniter praeparatae? scio 
 quia concedes hoc quod omnes replendae sint; nihil enim ina­ 
 niter a deo factum fateberis. hoc ipsum autem quod dicimus 
 mansionem quid putas lntellegi debere? nonne requiem et glo­ 
 riam, quae reposita est beatis? non aliud esse dabis ut opinor. 
 si ergo de hoc certum est, sequitur ut inquiramus si est aliquid 
 quod istas ipsas unicuique nostrum conciliet mansiones. esse 
 procul dubio necesse est. quid ergo illud erit quod ad diuersas 
 unumquemque prouocat mansiones? nonne gestorum diuersitas 
 et propositi secundum mensuram uniuscuiusqne fidei in hac luce 
 transacta, quas etiam uias appellare mos est scripturae diui­ 
 nae? quid igitur? per omnes istas uias iter nobis agendum 
 est an per aliquas ex his? si quidem possibile esset, unum per 
 omnes ingredi esset beatum; sin minus, quam potest per plures, 
 certe uel per aliquas; si ne id quidem, per unam saltim recte 
 tantum et emendate incedere. si ergo audias unam esse uiam 
 
 et hanc ipsam angustam, quid tibi uidetur indicari? nonne 
 una uia pro unitate uirtutum sentienda est? una etenim est 
 uirtus, etiamsi diuidi uideatur in plures. angusta autem dicitur 
 propter labores et quia non est multis m promptu. quid ergo, 
 carissime? si multarum uiarum diuisio et rursum unius con- 
 strictio atque congregatio talis est qualem superius diximus, 
 qua tandem uel inperitia uel intemperantia in istas nos angu­ 
 stias coartamus, ut tamquam in summa penuria positi relictis 
 omnibus uiis, quas sermo dei nos edocet, hanc solam urgeamus 
 et in hac una nosmet ipsos coangustemus, quae in disceptatione 
 et sola uerbi disputatione consistit et quae magis, ut mihi uide­ 
 tur, non tam sapientiae ac scientiae studiis quam uitio loqua­ 
 citatis expetitur? nonne de his uos increpat beatus apostolus 
 Paulus, qui post enumerationem spiritalium gratiarum repetit 
 et dicit: numquid omnes apostoli? numquid omnes pro- 
 phetae? numquid omnes magistri? et reliqua.

9. Esto tu excelsus aliquis et excelsorum superior et supra 
 nubes ascende, si libet, et inuisibilia conspicare et ineffabilia 
 sermone conplectere, supra Heliam adsumere et supra Moysen 
 facie ad faciem uide, si potueris, deum, supra Paulum quoque 
 ad tertii caeli eleuare fastigia: cur et alios sub die uis sanctos 
 plasmare? cur theologos sub momento temporis facis, qui d« 
 diuina natura disserant, cum suae adhuc uitae sint penitus 
 ignari, ut putes eos uelut inspiratam a te magis quam elucu­ 
 bratam suscepisse doctrinam, et inperitorum uerbis quam plu- 
 rimos agis conuentus? ut quid araneis conligas infirmos et 
 
 contrahis uelut sapientiae eis aliquid largiturus? ut quid examen 
 uesparum aduersum fidem concitas? ut quid dialectica religi­ 
 onem decorare se credit, ubi magis per dialecticam religio foe­ 
 datur? illa nobis quodam modo nunc Gigantomachia fabulosa 
 reparatur, dum aduersum deum pugnatur in terris; et dum omnis 
 sermo cum quaestione profertur, fit iam lingua bellatrix, uerba 
 sunt iacula, sermo est gladius, tota die absque ullo fine pugna­ 
 tur et interdum mutuis uulneribus inter se uterque proster­ 
 nitur. sed si tantus est amor huius belli, si tanta cura certa- 
 minis, si dialectici proelii capere iuuat triumphos, desistamus, 
 quaeso, a ciuilibus bellis: externa atque hostilia bella subeamus.

10. Dimicemus aduersum Pythagorica silentia et Orpheicas 
 destruamus fabas. confutemus praesumptam illam Pythagori­ 
 corum de magistro sententiam: cnbioi [q;a, arguamus Platonis 
 ideas et transfundendae per diuersas corporum species animae 
 opinionem, quam νισωτάμωσνετεμ uocant, et circuitus quosdam 
 per diuersas uitas animarum nostrarum et reminiscentias et 
 cetera his similia. inpugnemus Epicurum deum non sentientem 
 et prouidentiam denegantem; dicamus aduersum atomos eius 
 et libidinem, quam contra decus philosophiae summum bonum 
 esse pronuntiat, et expugnemus. arguamus Aristotelis angustam 
 de prouidentia sententiam et artem uerborum eius infidelem et 
 rationes, quas de anima protulit, et dogmata humana potius 
 quam diuina. inclinemus elatum Stoicorum supercilium, Cyni­ 
 corum de triuio uilem et gulae deditum ritum. expugnemus 
 
 uanitatem ridiculosis fabulis plenam eorum qui multitudines 
 adserunt deorum, qui sacrificiasimulacrisofferunt, quidaemonibus 
 malis et bonis libant. moueamur aduersum eos qui diuinationes, 
 qui auspicia, qui augurationes, qui inuocationes daemonum 
 ceteraque similia portenta mirantur. desudemus aduersum eos, 
 qui uitas suas astrorum motibus uel cursibus pensant, qui suam 
 neglegentiam atque desidiam fato et astris deputant et incon­ 
 prehensibilem diuinae prouidentiae dispensationem fortunae casi- 
 bus caecae, ut aiunt, et ludentis adscribunt. quodsi indigna 
 tibi haec uidentur et parua, aduersum quae disputationum tuarum 
 tela contorqueas uelut a multis saepe conuicta et frequenter 
 elisa, et iuuat magis in nostris et propriis exerceri, ego tibi 
 etiam in his apertos praeparabo certaminum campos. disputa de 
 mundo uel mundis, de materia, disputa de anima, de rationa­ 
 bilibus naturis, de resurrectionis gloria, de iudicio, de retributione, 
 de passionibus Chnsti. de his etenim et conprehendere quod 
 uerum est inutile non erit et errare in aliquo periculum non 
 habet a deo. et in hoc accipiemus gratiam nunc quidem paruam 
 pro uiribus, postmodum uero etiam perfectiorem in Christo Iesu 
 domino nostro, cui est gloria et potestas in saecula saeculorum. 
 amen.