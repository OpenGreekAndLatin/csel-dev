Varie diabolus aemulatus est ueritatem. adfectauit illam 
 aliquando defendendo concutere. unicum deum uindicat, omnipotentem 
 mundi conditorem, ut et de unico haeresim faciat. 
 ipsum dicit patrem descendisse in uirginem, ipsum ex ea 
 natum, ipsum passum; denique ipsum esse legum Christum. 
 excidit sibi coluber, quia legum Christum post baptisma 
 Iohannis temptans ut filium dei adgressus est, certus filium 
 deum habere uel ex ipsis scripturis, de quibus tunc temptationem 
 struebat: si tu es filius dei, dic, ut lapides 
 isti panes fiant; item: si tu es filius dei, deice te 
 hinc; scriptum est enim, quod mandauit angelis 
 suis super te,- utique pater-ut te manibus suis tollant 
 necubi ad lapidem pedem tuum offendas. aut numquid 
 mendacium euangeliis exprobrabit dicens: (uiderit Matheus et 
 Lucas, ceterum ego ad ipsum deum accessi, ipsum omnipotentem 
 cominus temptaui; ideo et accessi, ideo et temptaui. 
 ceterum si filius dei esset, numquam illum temptasse dignarer\'. 
 sedenim ipse potius a primordio mendax est, et si quem hominem 
 de suo subornauerit, ut Praxean. nam iste primus ex

 

 

 
 
 
 Asia hoc genus peruersitatis intulit Romanae humo, (homo) et 
 alias inquietus, insuper de iactatione martyrii inflatus ob solum 
 et simplex et breue carceris taedium; quando, et si corpus 
 suum tradidisset exurendum, nihil profecisset, dilectionem dei 
 non habens, cuius charismata quoque expugnauit. nam idem 
 tunc episcopum Romanum, agnoscentem iam prophetias Montani 
 Priscae Maximillae et ex ea agnitione pacem ecclesiis 
 Asiae et Phrygiae inferentem, falsa de ipsis prophetis et 
 ecclesiis eorum adseuerando et praecessorum eius auctoritates 
 defendendo coegit et litteras pacis reuocare iam emissas et 
 a proposito recipiendorum charismatum concessare. ita duo 
 negotia diaboli Praxeas Romae procurauit: prophetiam expulit 
 et haeresim intulit, paracletum fugauit et patrem crucifixit. 
 fruticauerant auenae Praxeanae hic quoque, superseminatae 
 dormientibus multis in simplicitate doctrinae; traductae dehinc 
 per quem deus uoluit etiam euulsae uidebantur. denique cauerat 
 pristinum doctor de emendatione sua, et manet chirographum 
 apud psychicos, apud quos tunc gesta res est. exinde 
 silentium. et nos quidem postea agnitio paracleti atque defensio 
 disiunxit a psychicis. auenae uero illae ubique tunc semen 
 excusserant. id aliquamdiu per hypocrisin subdola uiuacitate 
 latitauit et nunc denuo erupit. sed et denuo eradicabitur, si 
 uoluerit dominus, in isto commeatu; si quo minus, die suo 
 colligentur omnes adulterae fruges et cum ceteris scandalis 
 igni inextinguibili cremabuntur.

Itaque post tempus pater natus et pater passus, ipse 
 deus dominus omnipotens, Iesus Christus praedicatur. nos

 

 
 
 
 uero et semper et nunc magis, ut instructiores per paracletum, 
 deductorem scilicet omnis ueritatis, unicum quidem 
 deum credimus, sub hac tamen dispensatione, quam oikonomiam 
 dicimus, ut unici dei sit et filius, sermo ipsius, qui 
 ex ipso processerit, per quem omnia facta sunt et sine quo 
 factum est nihil. hunc missum a patre in uirginem et ex ea 
 natum, hominem et deum, filium hominis et filium dei, et 
 cognominatum legum Christum; hunc passum, hunc mortuum 
 et sepultum secundum scripturas et resuscitatum a patre et 
 in caelo resumptum sedere ad dexteram patris, uenturum 
 iudicare uiuos et mortuos; qui exinde miserit secundum 
 promissionem suam a patre spiritum sanctum, paracletum, 
 sanctificatorem fidei eorum, qui credunt in patrem et filium 
 et spiritum sanctum. hanc regulam ab initio euangelii 
 decucurrisse, etiam ante priores quosque haereticos, nedum 
 ante Praxean hesternum, probabit tam ipsa posteritas omnium 
 haereticorum quam ipsa nouellitas Praxeae hesterni. quo peraeque 
 aduersus uniuersas haereses iam hinc praeiudicatum sit 
 id esse uerum, quodcumque primum, id esse adulterum, quodcumque 
 posterius. sed salua ista praescriptione ubique tamen 
 propter instructionem et munitionem quorundam dandus est 
 etiam retractatibus locus, uel ne uideatur unaquaeque peruersitas 
 non examinata, sed praeiudicata damnari, maxime haec, 
 quae se existimat meram ueritatem possidere, dum unicum 
 deum non alias putat credendum, quam si ipsum eundemque 
 et patrem et filium et spiritum dicat; quasi non sic 
 quoque unus sit omnia, dum ex uno omnia, per substantiae 
 scilicet unitatem, et nihilominus custodiatur oikonomiae sacramentum, 
 quae unitatem in trinitatem disponit, tres dirigens

 

 
 
 
 patrem et filium et spiritum, — tres autem non statu, sed gradu, 
 nec substantia, sed forma, nec potestate, sed specie, — unius 
 autem substantiae et unius status et unius potestatis, quia 
 unus deus, ex quo et gradus isti et formae et species in 
 nomine patris et filii et spiritus sancti deputantur. (qui) quomodo 
 numerum sine diuisione patiuntur, procedentes tractatus 
 demonstrabunt.

Simplices enim quique, ne dixerim imprudentes et idiotae. 
 quae maior semper credentium pars est, quoniam et ipsa 
 regula fidei a pluribus diis saeculi ad unicum et uerum 
 deum transfert, non intellegentes unicum quidem sed cum 
 sua oikonomia esse credendum, expauescunt, quod oikonomiam 
 numerum et dispositionem trinitatis diuisionem praesumunt 
 unitatis, quando unitas, ex semetipsa deriuans trinitatem, non 
 destruatur ab illa, sed administretur. itaque duos et tres iam 
 iactitant a nobis praedicari, se uero unius dei cultores praesumunt, 
 quasi non et unitas inrationaliter collecta haeresim 
 faciat et trinitas rationaliter expensa ueritatem constituat. 
 \'monarchiam\', inquiunt, \'tenemus,\' et ita sonum ipsum uocaliter 
 exprimunt etiam Latini et tam opifice, ut putes illos 
 tam bene intellegere monarchiam quam enuntiant. [sed monarchiam 
 sonare student Latini, oikonomiam intellegere nolunt 
 etiam Graeci.] at ego, si quid utriusque linguae praecerpsi. 
 monarchiam nihil aliud significare scio quam singulare et 
 unicum imperium; non tamen praescribere monarchiam ideo.

 
 
 
 quia unius sit, eum, cuius sit, aut filium non habere aut 
 ipsum se sibi filium fecisse aut monarchiam suam non per 
 quos uelit administrare. atquin nullam dico dominationem ita 
 unius sui esse, ita singularem, ita monarchiam, ut non etiam 
 per alias proximas personas administretur, quas ipsa prospexerit 
 officiales sibi. si uero et filius fuerit ei, cuius monarchia 
 sit, non statim diuidi eam et monarchiam esse desinere, si 
 particeps eius adsumatur et filius, sed proinde illius esse 
 principaliter, a quo communicatur in filium, et dum illius 
 est, proinde monarchiam esse, quae a duobus tam unitis 
 continetur. igitur si et monarchia diuina per tot legiones et 
 exercitus angelorum administratur, sicut scriptum est: milies 
 centies centena milia adsistebant ei, et milies centena 
 milia apparebant ei, nec ideo unius esse desiit, ut desinat 
 monarchia esse, quia per tanta milia uirtutum procuratur: 
 quale est, ut deus diuisionem et dispersionem pati uideatur 
 in filio et in spiritu sancto, secundum et tertium sortitis 
 locum, tam consortibus substantiae patris, quas non patitur in 
 tot angelorum numero, et quidem tam (alienorum) a substantia. 
 tia patris? membra et pignora et instrumenta et ipsam uim 
 ac totum censum monarchiae euersionem deputas eius? non 
 recte. malo te ad sensum rei quam ad sonum uocabuli exerceas. 
 euersio enim monarchiae illa est tibi intellegenda, cum 
 alia dominatio suae condicionis et proprii status ac per hoc 
 aemula superducitur, cum alius deus infertur aduersus creatorem, 
 t tunc male, cum plures, secundum Valentinos et Prodicos: 
 tunc in monarchiae euersionem, cum in creatoris destructionem.

Ceterum qui filium non aliunde deduco, sed de substantia 
 patris, nihil facientem sine patris uoluntate, omnem a 
 patre consecutum potestatem, quomodo possum de fide destruere 
 monarchiam, quam a patre filio traditam in filio seruo? 
 hoc mihi et in tertium gradum dictum sit, quia spiritum 
 non aliunde (de)puto quam a patre per filium. uide ergo, ne 
 tu potius monarchiam destruas, qui dispositionem et dispensationem 
 eius euertis in tot nominibus constitutam, in quot 
 deus uoluit adeo autem manet in suo statu, licet trinitas 
 inferatur, ut etiam restitui habeat patri a filio, siquidem 
 apostolus scribit de ultimo fine: cum tradiderit regnum 
 deo et patri. oportet enim eum regnare usque 
 dum ponat inimicos eius deus sub pedes ipsius, 
 — scilicet secundum psalmum: sede ad dexteram meam, 
 donec ponam inimicos tuos scabellum pedum tuorum 
 — cum autem subiecta erunt illi omnia absque eo. 
 qui ei subiecit omnia, tunc et ipse subicietur illi, 
 qui ei subiecit omnia, ut sit deus omnia in omnibus. 
 uidemus igitur non obesse monarchiae, [filium] etsi hodie 
 apud filium est, quia et in suo statu est apud filium et cum 
 suo statu restituetur patri a filio. ita eam nemo hoc nomine 
 destruet, (si) filium admittat, cui et traditam eam a patre et 
 a quo quandoque restituendam patri constat hoc uno capitulo 
 epistolae apostolicae potuimus iam et patrem et filium ostendisse 
 duos esse, praeterquam ex nominibus patris et filii 
 etiam ex eo, quod qui tradidit regnum et cui tradidit. item 
 qui subiecit (et cui subiecit) duo sint necesse est.

Sed quia duos unum uolunt esse, ut idem pater et 
 filius habeatur, oportet et totum de filio examinari, an sit et

 

 
 
 
 qui sit et quomodo sit, et ita res ipsa formam suam scripturis, 
 et interpretationibus earum patrocinantem, uindicabit. 
 aiunt quidam et Genesim in Hebraico ita incipere: in principio 
 deus fecit sibi filium. hoc ut firmum non sit, 
 alia me argumenta deducunt de ipsa dei dispositione, qua 
 fuit ante mundi constitutionem ad usque filii generationem. 
 ante omnia enim deus erat solus, ipse sibi et mundus et 
 locus et omnia, solus autem, quia nihil aliud extrinsecus 
 praeter illum. ceterum ne tunc quidem solus; habebat enim 
 secum quam habebat in semetipso, rationem suam scilicet. 
 rationalis enim deus, et t ratio in ipsum prius et ita ab ipso 
 omnia. quae ratio sensus ipsius est, hanc Graeci λόγον 
 dicunt, quo uocabulo etiam sermonem appellamus, ideoque 
 iam in usu est nostrorum per simplicitatem interpretationis 
 sermonem dicere in primordio apud deum fuisse, cum magis 
 rationem competat, [antiquiorem haberi] quia non sermonalis 
 a principio sit rationalis deus [etiam ante principium] et quia 
 ipse quoque sermo ratione consistens priorem eam ut substantiam 
 suam ostendat. tamen et sic nihil interest. nam etsi deus 
 nondum sermonem suum miserat, proinde eum cum ipsa et 
 in ipsa ratione intra semetipsum habebat, tacite cogitando 
 et disponendo secum quae per sermonem mox erat dicturus. cum 
 ratione enim sua cogitans atque disponens (sermone,) sermonem 
 eam efficiebat, quam sermone tractabat. id quo facilius intellegas, 
 ex te ipso; amo, recognosce ut ex imagine et

 

 
 
 
 similitudine dei, quod habeas et tu in temetipso rationem, qui es 
 animal rationale, a rationali scilicet artifice non tantum factus. 
 sed etiam ex substantia ipsius animatus. uide, cum tacitus 
 tecum ipse congrederis ratione, hoc ipsum agi intra te occurrente 
 ea tibi cum sermone ad omnem cogitatus tui motum, 
 ad omnem sensus tui pulsum. quodcumque cogitaueris, sermo 
 est; quodcumque senseris, (o)ratio est. loquaris illud necesse 
 est in animo, et dum loqueris, conlocutorem pateris sermonem, 
 in quo inest haec ipsa ratio, qua cum. eo cogitans 
 loquaris, per quem loquens cogitas. ita secundus quodammodo 
 in te est sermo. [per quem loqueris cogitando et per quem 
 cogitas loquendo; ipse sermo alius est.] quanto ergo plenius 
 hoc [agitur] in deo, cuius tu quoque imago et similitudo 
 censeris? [quod habeat in se etiam tacendo rationem et in 
 ratione sermonem] possum itaque non temere praestruxisse et 
 tunc deum ante uniuersitatis constitutionem solum non fuisse. 
 habentem in semetipso proinde- rationem et in ratione sermonem, 
 quem secundum a se fecerat agitando intra se.

Haec uis et haec diuini sensus dispositio apud scripturas 
 etiam in sophiae nomine ostenditur. quid enim sapientius 
 ratione dei siue sermone? itaque sophiam quoque exaudi 
 ut secundam personam conditam: primo dominus creauit 
 me initium uiarum in opera sua, priusquam terram 
 faceret, priusquam montes collocarentur; ante omnes 
 autem colles generauit me, in sensu suo scilicet condens et 
 generans. dehinc adsistentem eam (in) ipsa operatione cognosce:

 

 
 
 
 cum pararet, inquit, caelum, aderam illi simul; et quomodo 
 fortia faciebat super uentos quae sursum nubila, 
 et quomodo tutos ponebat fontes eius, quae sub caelo, 
 ego eram cum illo compingens, ego eram, ad quem 
 gaudebat; cotidie autem oblectabar in persona ipsius. 
 iam, ut primum deus uoluit ea, quae cum sophiae ratione 
 et sermone disposuerat intra se, in substantias et species suas 
 edere, ipsum primum protulit sermonem, habentem in se indiuiduas 
 suas (socias,) rationem et sophiam, ut per ipsum fierent 
 uniuersa, per quem erant cogitata atque disposita, immo et 
 facta iam, quantum in dei sensu. hoc enim eis deerat, ut 
 coram quoque in suis speciebus atque substantiis cognoscerentur 
 et tenerentur.

Tunc igitur etiam ipse sermo speciem et ornatum suum 
 sumit, sonum et uocem, cum dicit deus: fiat lux. haec est 
 natiuitas perfecta sermonis, dum ex deo procedit. conditus 
 ab eo primum ad cogitatum in nomine sophiae: dominus 
 condidit me initium uiarum, dehinc generatus ad effectum: 
 cum pararet caelum, aderam illi, exinde, eum 
 patrem sibi faciens, de quo procedendo *, filius factus est, 
 primogenitus, ut ante omnia genitus, et unigenitus, ut solus 
 ex deo genitus, proprie de uulua cordis ipsius, secundum 
 quod et pater ipse testatur: eructauit cor meum sermonem 
 optimum. ad quem deinceps gaudens proinde gaudentem 
 in persona illius: filius meus es tu, (inquit,) ego hodie 
 genui te, et: ante luciferum genui te. sic et filius ex

 

 
 
 
 sua persona profitetur patrem in nomine sophiae: dominus 
 condidit me initium uiarum in opera sua; ante 
 omnes autem colles generauit me. nam si hic quidem 
 sophia uidetur dicere conditam se a domino in opera et uias 
 eius, alibi autem per sermonem ostenditur omnia facta esse 
 et sine illo nihil factum, sicut et rursum: sermone eius 
 caeli confirmati sunt et spiritu eius omnes uires 
 eorum, utique eo spiritu, qui sermoni inerat, apparet unam 
 eandemque uim esse nunc in nomine sophiae nunc in appellatione 
 sermonis, quae initium accepit uiarum in dei opera et 
 quae caelum confirmauit, per quam omnia facta sunt et sine 
 qua nihil factum est. nec diutius de isto, quasi non ipse sit 
 sermo et in sophiae et in rationis et in omnis diuini animi 
 et spiritus nomine, qui filius factus est dei, de quo prodeundo 
 generatus est. ergo, inquis, das aliquam substantiam 
 esse sermonem, spiritu et sophiae traditione constructam? 
 plane. non uis enim eum substantiuum habere in re per 
 substantiae proprietatem, (ne) ut res et persona quaedam uideri 
 possit et ita capiat secundus a deo constitutus duos efficere 
 patrem et filium, deum et sermonem. quid est enim, dicis, 
 sermo, nisi uox et sonus oris et, sicut grammatici tradunt, 
 aer offensus, intellegibilis auditu, ceterum uacuum nescio 
 quid et inane et incorporale? at ego nihil dico de deo inane 
 et uacuum prodire potuisse, ut non de inani et uacuo prolatum, 
 nec carere substantia quod de tanta substantia processit 
 et tantas substantias fecit; fecit enim et ipse quae facta sunt

 

 
 
 
 per illum. (aut). quale est, ut nihil sit ipse, sine quo nihil 
 factum est, ut inanis solida et uacuus plena et incorporalis 
 corporalia sit operatus? nam etsi potest aliquando quid fieri 
 diuersum eius, per quod fit, nihil tamen potest fieri per id, 
 quod uacuum et inane est (si) uacua et inanis res est sermo dei, 
 qui filius dictus est? qui ipse deus cognominatus est? et sermo 
 erat apud deum, et deus erat sermo. scriptum est: non 
 sumes nomen dei in uanum: hic certe est, qui in effigie 
 dei constitutus non rapinam existimauit esse se aequalem 
 deo. in qua effigie dei? utique in aliqua, non tamen 
 in nulla. quis enim negabit deum corpus esse, etsi deus 
 spiritus est? spiritus enim corpus sui generis in sua effigie. 
 sed si et inuisibilia illa, quaecumque sunt, habent apud deum 
 et suum corpus et suam formam, per quae soli deo uisibilia 
 sunt, quanto magis quod ex ipsius substantia emissum est 
 sine substantia non erit? quaecumque ergo substantia sermonis 
 fuit, illam dico personam et illi nomen filii uindico et, dum 
 filium agnosco, secundum a patre defendo. -

Hic si qui putauerit me probolen aliquam introducere, 
 id est prolationem rei alterius ex altera, quod facit Valentinus, 
 alium atque alium Aeonem de Aeone producens, primo quidem 
 dicam tibi: non ideo non utitur et ueritas uocabulo isto et 
 re ac censu eius, quia et haeresis utatur; immo haeresis 
 potius ex ueritate accepit quod ad mendacium suum strueret. 
 prolatus est sermo dei an non? hic mecum gradum fige. si 
 prolatus est, cognosce probolen ueritatis, et uiderit haeresis,

 

 
 
 
 si quid de ueritate imitata est. iam nunc quaeritur, quis 
 quomodo utatur aliqua re et uocabulo eius. Valentinus probolas 
 suas discernit et separat ab auctore et ita longe ab 
 . eo ponit, ut Aeon patrem nesciat; denique desiderat nosse 
 nec potest, immo et paene deuoratur et dissoluitur in reliquam 
 substantiam. apud nos autem solus filius patrem nouit et sinum 
 patris ipse exposuit et omnia apud patrem audiuit et uidit et 
 quae mandatus est a patre, ea et loquitur; nec suam, sed 
 patris perfecit uoluntatem, quam de proximo, immo de intimo 
 nouerat. quis enim scit quae sint in deo, nisi spiritus, qui 
 in ipso est? sermo autem spiritu structus est, et ut ita 
 dixerim, sermonis corpus est spiritus. sermo ergo et in patre 
 semper, sicut dicit: ego in patre, et apud deum semper, 
 sicut scriptum est: et sermo erat apud deum et numquam 
 separatus a patre, aut alius a patre, quia: ego et pater 
 unum sumus. haec erit probola ueritatis, custos unitatis, 
 qua prolatum dicimus filium a patre, sed non separatum. 
 protulit enim deus sermonem, quemadmodum etiam paracletus 
 docet, sicut radix fruticem et fons fluuium et sol radium. 
 nam et istae species probolae sunt earum substantiarum, ex 
 quibus prodeunt. nec dubitauerim filium dicere et radicis 
 fruticem et fontis fluuium et solis radium, quia omnis origo 
 parens est et omne, quod ex origine profertur, progenies est, 
 multo magis sermo dei, qui etiam proprie nomen filii accepit. 
 nec frutex tamen a radice nec fluuius a fonte nec radius a 
 sole discernitur, sicut nec a deo sermo. igitur secundum 
 horum exemplorum formam profiteor me duos dicere deum

 

 
 
 
 et sermonem eius, patrem et filium ipsius. nam et radix et 
 frutex duae res sunt, sed coniunctae; et fons et flumen duae 
 species sunt, sed indiuisae; et sol et radius duae formae 
 sunt, sed cohaerentes. omne, quod prodit ex aliquo, secundum 
 sit eius necesse est, de quo prodit, non ideo tamen est 
 separatum. secundus autem ubi est, duo sunt, et tertius ubi 
 est, tres sunt. tertius enim est spiritus a deo et filio, sicut 
 tertius a radice fructus ex frutice et tertius a fonte riuus 
 ex flumine et tertius a sole apex ex radio. nihil tamen a 
 matrice alienatur, a qua proprietates suas ducit. ita trinitas 
 per consertos et conexos gradus a patre decurrens et monarchiae 
 nihil obstrepit et oikonomiae statum protegit.

Hanc me regulam professum, qua inseparatos ab alterutro 
 patrem et filium et spiritum testor, tene ubique, et ita 
 quid quomodo dicatur agnosces. ecce enim dico alium esse 
 patrem et alium filium et alium spiritum, — male accipit 
 idiotes quisque aut peruersus hoc dictum, quasi diuersitatem 
 sonet et ex diuersitate separationem protendat patris et filii 
 et spiritus sancti; necessitate autem hoc dico, cum eundem 
 patrem et filium et spiritum contendunt, aduersus oikonomian 
 monarchiae adulantes — non tamen diuersitate alium filium 
 a patre, sed distributione, nec diuisione alium, sed distinctione, 
 quia non sint idem pater et filius, uel modulo alius 
 ab alio (alii.) pater enim tota substantia est, filius uero deriuatio 
 totius et portio, sicut ipse profitetur: quia pater 
 maior me est. a quo et minoratus canitur in psalmo

 

 
 
 
 modicum quid citra angelos. sic et pater alius a filio, dum filio 
 maior, dum alius qui generat, alius qui generatur, dum alius 
 qui mittit, alius qui mittitur, dum alius qui facit, alius per 
 quem fit. bene, quod et dominus usus hoc uerbo in persona 
 paracleti non diuisionem significauit, sed dispositionem: rogabo 
 enim, inquit, patrem, et alium aduocatum mittet uobis, 
 spiritum ueritatis, sic alium a se * paracletum, quomodo 
 et nos a patre alium filium, ut tertium gradum ostenderet 
 in paracleto, sicut nos secundum in filio propter oikonomiae 
 obseruationem. ipsum, quod pater et filius dicuntur, nonne 
 alius ab alio (alius) est? utique enim omnia quod uocantur, 
 hoc erunt, et quod erunt, hoc uocabuntur, et permiscere se 
 diuersitas uocabulorum non potest omnino, quia nec rerum. 
 quarum erunt uocabula. est, est, non, non; nam quod 
 amplius est, hoc a malo est.

Ita ut pater, et filius est, et (ut) neque dies eadem et 
 nox, neque pater idem et filius, ut sint ambo unus et utrumque 
 alter, quod uanissimi isti Monarchiani uolunt. (ipse se\\ 
 inquiunt, filium sibi fecit\'. atquin pater filium facit et patrem 
 filius, et qui ex alterutro fiunt, a semetipsis sibi fieri nullo 
 modo possunt, ut pater se sibi filium faciat et filius se sibi 
 patrem praestet. quae instituit deus, etiam ipse custodit. 
 habeat necesse est pater filium, ut pater sit, et filius patrem, 
 ut filius sit. aliud est autem habere, aliud esse. uerbi gratia, 
 ut maritus sim, habeam oportet uxorem, non ipse mihi ero 
 uxor. sic etiam, ut pater sim, filium habebo, non ipse mihi 
 ero filius, et ut filius sim, patrem habebo, non ipse mihi ero

 

 
 
 
 pater. quae enim me faciunt si habuero, tunc ero: pater, 
 si filium habeam, filius, [ero] si patrem. porro si ipse ero quid 
 eorum, iam non habeo quod ipse ero: nec patrem, quia ipse 
 ero pater, nec filium, quia ipse ero filius. in quantum autem 
 alterum ex his habere me oportet, alterum esse, in tantum, 
 si utrumque fuero, alterum non ero, dum alterum non habeo. 
 si enim ipse ero filius, qui et pater, iam non habeo filium, 
 sed ipse sum filius. non habendo autem filium, dum ipse 
 sum filius, quomodo pater ero? habere enim filium debeo, 
 ut pater sim. non sum ergo filius, quia patrem non habeo, 
 qui facit filium. aeque si ipse sum pater, qui et filius, iam 
 non habeo patrem, sed ipse sum pater. non habendo autem 
 patrem, dum ipse sum pater, quomodo filius ero? habere 
 enim patrem debeo, ut filius sim. non ergo ero pater, quia 
 filium non habeo, qui facit patrem. hoc erit totum ingenium 
 diaboli, alterum ex altero excludere, dum utrumque in unum 
 sub monarchiae fauore concludens neutrum haberi facit, ut 
 et pater non sit. qui scilicet filium non habet, et filius non 
 sit, qui aeque patrem non habet; dum enim pater est, filius 
 non erit,*** sic monarchiam tenent qui nec patrem nec filium 
 continent. sed nihil deo difficile: quis hoc nesciat? 
 et: impossibilia apud saeculum possibilia apud 
 deum: quis ignoret? et: stulta mundi elegit deus. ut 
 confundat sapientia: legimus omnia. (ergo>, inquiunt, (difficile 
 non fuit deo ipsum se et patrem et filium facere aduersus 
 traditam formam rebus humanis. nam et sterilem parere contra 
 naturam difficile deo non fuit, sicut nec uirginem\'. plane nihil 
 deo difficile. sed si tam abrupte in praesumptionibus nostris 
 hac sententia utamur. quiduis de deo confingere poterimus.

 

 

 

 
 
 
 quasi fecerit, quia facere potuerit. non autem, quia omnia 
 potest facere, ideo (quo)que credendum est illum fecisse etiam 
 quod non fecerit, sed an fecerit requirendum. potuit, si uoluisset, 
 deus pennis hominem ad uolandum instruxisse, quod 
 et miluis praestitit; non tamen, quia potuit, statim et fecit. 
 potuit et Praxean et omnes pariter haereticos statim extinxisse; 
 non tamen, quia potuit, extinxit. [oportebat enim et 
 miluos esse et haereticos, oportebat et patrem crucifigi.] hac 
 ratione erit aliquid et difficile deo, id scilicet, quodcumque 
 non fecerit, non quia non potuerit, sed quia noluerit. dei 
 enim posse uelle est, et non posse nolle. quod autem uoluit. 
 et potuit et ostendit. ergo quia, si uoluit semetipsum sibi 
 filium facere, potuit et quia, si potuit, fecit, tunc probabis 
 illum et potuisse et uoluisse, si probaueris illum fecisse.

Probare autem tam aperte debebis ex scripturis, quam 
 nos probamus, illum sibi filium fecisse sermonem suum. si 
 enim filium nominat, filius autem non erit alius quam qui ex 
 ipso prodiit, sermo autem prodiit ex ipso, hic erit filius, non 
 ipse, de quo prodiit. non enim ipse prodiit ex semetipso. porro » 
 semetipso facis et prodisse. quod deus etsi potuit fecisse, 
 non tamen fecit. aut exhibe probationem, quam expostulo 
 meae similem, id est sic scripturas eundem filium et patrem 
 ostendere, quemadmodum apud nos distincte pater et filius 
 demonstrantur; distincte, inquam, non diuise. sicut ego

 

 
 
 
 profero dictum a deo: eructuauit cor meum sermonem 
 optimum, aeque tu contra opponas alicubi dixisse deum: 
 \'eructuauit me cor meum sermonem optimum\\ ut ipse sit, qui 
 et eructuauit et quod eructuauit, et ipse, qui protulerit et 
 qui prolatus sit, si ipse est et sermo et deus. ecce ego propono 
 patrem filio dixisse: filius meus es tu, ego hodie 
 generaui te. si uelis, ut credam ipsum esse patrem et 
 filium, ostende sic pronuntiatum alibi: \'dominus dixit ad se: 
 filius meus sum ego, ego hodie generaui me\'; proinde et: 
 \'ante luciferum generaui me\'; et: \'dominus condidi me initium 
 uiarum in opera mea, ante omnes autem colles generaui me), 
 et si qua alia in hunc modum sunt. quem autem uerebatur 
 deus dominus uniuersitatis ita pronuntiare, si ita res erat? 
 an uerebatur, ne non crederetur, si simpliciter se et patrem 
 et filium pronuntiasset? unum tamen ueritus est: mentiri, — 
 ueritus autem semetipsum et suam ueritatem — et ideo ueracem 
 deum credens scio illum non aliter quam disposuit pronuntiasse 
 nec aliter disposuisse quam pronuntiauit. tu porro eum 
 mendacem efficias et fallacem et deceptorem fidei huius, 
 si. cum ipse esset sibi filius, alii dabat filii personam, 
 quando scripturae omnes et demonstrationem et distinctionem 
 trinitatis ostendant, a quibus et praescriptio nostra 
 deducitur non posse unum atque eundem uideri qui loquitur 
 et de quo loquitur et ad quem loquitur, quia neque 
 peruersitas neque fallacia deo congruat, ut, cum ipse esset, 
 ad quem loquebatur, ad alium potius et non ad semetipsum 
 loqueretur. accipe igitur et alias uoces patris de filio per

 

 

 
 
 
 Esaiam: ecce filius meus, quem elegi, dilectus me us. 
 in quem bene sensi; ponam spiritum meum super 
 ipsum, et iudicium nationibus adnuntiabit. accipe 
 et ad ipsum: magnum tibi est, ut uoceris filius meus 
 ad statuendas tribus Iacob et ad conuertendam dispersionem 
 Israhelis; posui te in lucem nationum, ut sis 
 salus in extremum terrae. accipe nunc et filii uoces de 
 patre: spiritus domini super me, quapropter unxit me 
 ad euangelizandum hominibus. item ad patrem in psalmo: 
 dee domine, ne dereliqueris me, donec adnuntiem brachium 
 tuum natiuitati uniuersae uenturae; item in 
 alio: domine, quid multiplicati sunt qui comprimunt 
 me? sed et omnes paene psalmi, (qui) Christi personam 
 sustinent, filium ad patrem [id est Christum ad deum] uerba 
 facientem repraesentant. animaduerte etiam spiritum loquentem 
 ex tertia persona de patre et filio: dixit dominus domino 
 meo: sede ad dexteram meam, donec ponam inimicos 
 tuos scabellum pedum tuorum, item per Esaiam: haec 
 dicit dominus domino meo Christo, item per eundem 
 ad patrem de filio: domine, quis credidit auditui 
 nostro, et brachium domini cui reuelatum est? 
 ad nuntiauimus de illo: sicut puerulus. sicut radix 
 in terra sitienti, et non erat forma eius nec gloria. 
 haec pauca de multis. nec enim adfectamus uniuersas scripturas 
 euoluere, cum et in singulis capitulis(sunt)plenam maiestatem 
 et auctoritatem contestantes. maiorem congressum in

 

 
 
 
 retractatibus habemus. his itaque paucis, tamen manifeste, 
 distinctio trinitatis exponitur: est enim ipse, qui pronuntiat, 
 spiritus, et pater, ad quem pronuntiat, et filius, de quo 
 pronuntiat. sic et cetera, quae nunc ad patrem de filio uel 
 ad filium, nunc ad filium de patre uel ad patrem [nunc] a 
 spiritu pronuntiantur, unamquamque personam in sua proprietate 
 constituunt.

Si te adhuc numerus scandalizat trinitatis quasi non 
 conexae in unitate simplici, interrogo: quomodo unicus et 
 singularis pluraliter loquitur: faciamus hominem ad imaginem 
 et similitudinem nostram, cum debuerit dixisse: 
 \'faciam hominem ad imaginem et similitudinem meam\', utpute 
 unicus et singularis? sed et in sequentibus: ecce Adam 
 factus est tamquam unus ex nobis fallit aut ludit, 
 ut, cum unus et solus et singularis esset, numerose loqueretur. 
 aut numquid angelis loquebatur, ut Iudaei interpretantur. 
 quia nec ipsi filium agnoscunt? an quia ipse erat pater 
 filius spiritus, ideo pluralem se praestans pluraliter sibi loquebatur? 
 immo, quia iam adhaerebat illi [filius] secunda persona, 
 sermo ipsius, et tertia, spiritus in sermone, ideo pluraliter 
 pronuntiauit: \'faciamus\' et \'nostram\' et \'nobis.1 cum quibus 
 enim faciebat hominem et quibus faciebat similem, filio quidem, 
 qui erat induiturus hominem, spiritu uero, qui erat sanctificaturus 
 hominem, quasi cum ministris et arbitris ex unitate 
 trinitatis loquebatur. denique sequens scriptura distinguit 
 inter personas: (et fecit) deus hominem, ad imaginem

 

 
 
 
 dei fecit illum. cur non (suam,) si unus qui faciebat, et 
 non erat, ad cuius faciebat? erat autem, ad cuius imaginem 
 faciebat, ad filii scilicet, qui, homo futurus certior et uerior, 
 imaginem suam fecerat dici hominem, qui tunc de limo 
 formari habebat, imago ueri et similitudo. sed et in antecedentibus 
 operibus mundi quomodo scriptum est? primo quidem, 
 nondum filio apparente: et dixit deus: fiat lux, et 
 facta est, ipse scilicet sermo, uera lux, quae inluminat 
 hominem uenientem in hunc mundum, et per illum mundialis 
 quoque lux. exinde autem, in sermone Christo adsistente 
 et administrante, deus uoluit fieri, et deus fecit: et dixit 
 deus: fiat firmamentum, et fecit deus firmamentum: 
 et dixit deus: fiant luminaria, et fecit deus luminare 
 maius et minus. sed et cetera utique idem fecit, qui et priora, 
 id est sermo dei, per quem omnia facta sunt et sine 
 quo factum est nihil. qui si (et) ipse deus est secundum 
 Iohannem: deus erat sermo, habes duos, alium dicentem, 
 ut fiat, alium facientem. alium autem quomodo accipere 
 debeas, iam professus sum, personae, non substantiae nomine, 
 ad distinctionem, non ad diuisionem. ceterum, (etsi) ubique 
 teneo unam substantiam in tribus cohaerentibus, tamen alium 
 dicam oportet ex necessitate sensus eum, qui iubet, et eum. 
 qui facit. nam nec iuberet, si ipse faceret dum iuberet, 
 fieri per eum, (cui) tum iubebat, aut sibi iussurus, si unus 
 esset, aut sine iussu facturus, quia non expectasset, ut sibi 
 iuberet.

Ergo, inquis, si deus dixit et deus fecit, si alius deus 
 dixit et alius fecit, duo dii praedicantur. si tam durus es,

 

 
 
 
 puta interim tu; et ut adhuc amplius hoc putes, accipe 
 et in psalmo duos deos dictos: thronus tuus, deus, in 
 aeuum; ** uirga regni tui; dilexisti iustitiam et 
 odisti iniquitatem: propterea unxit te, deus, deus 
 tuus. si ad deum loquitur, et unctum deum a deo, adfirmat 
 et hic duos deos. [pro uirga regni tui] inde et Esaias ad personam 
 Christi: et Se bo in, inquit, uiri elati, ad te transibunt 
 et post te sequentur uincti manibus et ad te 
 adorabunt, quia in te deus est; tu enim es deus 
 noster, et nesciebamus, deus Israhelis. et hic enim 
 dicendo \'deus in te\' et (tu deus\' duos proponit: qui erat 
 in Christo et [spiritum] ipsum. plus est, quod (et) in euangelio 
 totidem inuenies: in principio erat sermo, et sermo 
 erat apud deum, et deus erat sermo: unus, qui erat, 
 et alius, penes quem erat. sed et nomen domini in duobus 
 lego: dixit dominus domino meo: sede ad dexteram 
 meam. et Esaias haec dicit: domine, quis credidit 
 auditui nostro, et brachium domini cui reuelatum 
 est? \'brachium\' enim \'tuum\', non \'domini\' dixisset, si non 
 dominum patrem et dominum filium intellegi uellet. etiam adhuc 
 antiquior Genesis: et pluit dominus super Sodomam et 
 Gomorram sulphur et ignem de caelo a domino. haec 
 aut nega scripta, aut quis es, ut non putes accipienda

 

 
 
 
 quemadmodum scripta sunt, maxime quae non in allegoriis et 
 parabolis, sed in definitionibus certis et simplicibus habent 
 sensum? quodsi ex illis ea, qui tunc dominum non sustinebant 
 dei se filium ostendentem, ne eum deum crederent, 
 recordare tu cum illis scriptum esse: ego dixi: uos dii 
 estis et filii altissimi, et: stetit deus in ecclesia 
 deorum, ut, si homines, per fidem filios dei factos, deos 
 scriptura pronuntiare non timuit, scias illam multo magis 
 uero et unico dei filio id dei nomen iure contulisse, \'ergo\', 
 inquis, \'prouocabo te, ut hodie quoque ex auctoritate istarum 
 scripturarum constanter duos deos et duos dominos praedices\\ 
 absit. nos enim, qui et tempora et causas scripturarum per 
 dei gratiam inspicimus, maxime paracleti, non hominum 
 discipuli, duos quidem definimus, patrem et filium, et iam 
 tres cum spiritu sancto, — secundum rationem oikonomiae, quae 
 facit numerum, ne, ut uestra peruersitas infert, pater ipse 
 credatur natus et passus, quod non licet credi, quoniam non 
 ita traditum est — duos tamen deos et duos dominos numquam 
 ex ore nostro proferimus, non quasi non et pater deus et 
 filius deus et spiritus deus et dominus unusquisque, sed quoniam 
 (ideo) retro et duo dii et duo domini praedicabantur, ut, ubi 
 uenisset Christus, et deus agnosceretur et dominus uocaretur, 
 quia filius dei et domini. si enim una persona et dei et 
 domini in scripturis inueniretur, merito Christus non esset 
 admissus ad nomen dei et ad domini, — nemo enim alius

 

 
 
 
 praeter unus deus et dominus praedicabatur — et futurum 
 erat, ut ipse pater descendisse uideretur, quia unus deus et 
 unus dominus legebatur, et tota oikonomia eius obumbraretur, 
 quae in materiam fidei prospecta atque dispensata est. at ubi 
 uenit Christus et cognitus est a nobis, quod ipse, qui numerum 
 retro fecerat, factus secundus a patre et cum spiritu 
 tertius, etiam pater, per ipsum plenius manifestatus, redactum 
 est iam nomen dei et domini in unionem, ut, quia nationes 
 a multitudine idolorum transirent ad unicum deum, et differentia 
 constitueretur inter cultores unius et plurimae diuinitatis. 
 nam et lucere in mundo Christianos oportebat ut filios 
 lucis, lumen mundi unum et deum et dominum colentes et 
 nominantes. ceterum si ex conscientia, qua scimus dei nomen 
 et domini et patri et filio et spiritui conuenire, deos et dominos 
 nominaremus, extinxissemus faces nostras, etiam ad martyria 
 timidiores, quibus euadendi quaque pateret occasio, iurantibus 
 statim per deos et dominos, ut quidam haeretici, quorum 
 dei plures. itaque deos omnino non dicam nec dominos, sed 
 apostolum sequar, ut, si pariter nominandi fuerint pater et 
 filius. patrem deum appellem et Iesum Christum dominum 
 nominem. solum autem Christum potero deum dicere; sicut 
 idem apostolus: ex quibus Christus, qui est, inquit, 
 deus super omnia, benedictus in aeuum omne. nam 
 et radium solis seorsum solem uocabo; solem autem nominans, 
 cuius est radius, non statim et radium solem appellabo. nam 
 nec soles duos faciam. tamen et solem et radium eius tam

 

 
 
 
 duas res et duas species unius et indiuisae substantiae numerabo, 
 quam deum et sermonem eius, quam patrem et filium.

Adhuc et illa nobis regula adsistit duos uindicantibus 
 patrem et filium, quae inuisibilem deum determinauit. cum 
 enim Moyses in Aegypto desiderasset domini conspectum 
 dicens: si ergo inueni gratiam coram te, manifesta 
 mihi te, ut cognoscenter uideam te:non potes 
 uidere, inquit, faciem meam; non enim uidebit homo 
 faciem meam et uiuet, id est: morietur qui uiderit. inuenimus 
 autem et a multis deum uisum et neminem tamen 
 eorum, qui eum uiderant, mortuum, uisum quidem [deum] 
 secundum hominum capacitates, non secundum plenitudinem 
 diuinitatis. nam (et) patriarchae deum uidisse referuntur, ut 
 Abraham et Iacob, et prophetae, ut Esaias, ut Ezechiel, et 
 tamen mortui non sunt. igitur aut mori debuerant, si eum 
 uiderant, — deum enim nemo uidebit et uiuet — aut. 
 si deum uiderunt et mortui non sunt, scriptura mentitur 
 deum dixisse: faciem meam homo si uiderit, non 
 uiuet. aut (si) scriptura (non) mentitur, neque cum inuisum 
 neque cum uisum deum profert, iam ergo alius erit qui 
 uidebatur, quia non potest idem inuisibilis definiri, qui uide. 
 batur, et consequens erit, ut inuisibilem patrem intellegamus 
 pro plenitudine maiestatis, uisibilem uero filium agnoscamus 
 pro modulo deriuationis, sicut nec solem nobis contemplari 
 licet, quantum ad ipsam substantiae summam, quae est in 
 caelis, radium autem eius toleramus oculis pro temperatura 
 portionis, quae in terram inde porrigitur. hic ex diuerso uolet

 

 
 
 
 aliquis etiam filium inuisibilem contendere, ut sermonem, ut 
 spiritum, et dum unam condicionem patris et filii uindicat, 
 unum potius atque eundem confirmare patrem et filium. sed 
 diximus scripturam differentiae patrocinari per uisibilis et 
 inuisibilis distinctionem. iam et illud adicient ad argumentationem, 
 quod, si filius tunc ad Moysen loquebatur, ipse 
 faciem suam nemini uisibilem pronuntiarit, quia scilicet ipse 
 inuisibilis pater fuerit in filii nomine. ac per hoc sic eundem 
 uolunt accipi et uisibilem et inuisibilem, quomodo eundem 
 (et) patrem et filium, quoniam et paulo supra, antequam faciem 
 Moysi neget, scriptum sit dominum ad Moysen locutum 
 coram, uelut si quis loquatur ad amicum suum, non minus 
 quam et Iacob: ego uidi, inquit, deum facie ad faciem. 
 ergo uisibilis et inuisibilis idem; et quia idem utrumque, 
 ideo et ipse pater inuisibilis, qua et filius, uisibilis. quasi 
 uero expositio scripturae, quae fit a nobis, filio competat 
 (a) patre seposito in sua uisibilitate. dicimus enim et filium suo 
 nomine eatenus inuisibilem, qua sermo et spiritus dei, ex 
 substantiae condicione, [iam nunc et quia deus et sermo et 
 spiritus dei,] uisibilem autem fuisse ante carnem eo modo, 
 quo dicit ad Aaron et Mariam: et si fuerit prophetes 
 in uobis, in uisione cognoscar illi et in somnio 
 loquar illi, non quomodo Moysi: os ad os loquar illi, 
 in specie, id est in ueritate, et non in aenigmate, id 
 est non in imagine; sicut et apostolus: nunc uidemus

 

 
 
 
 tamquam per speculum in aenigmate, tunc autem facie 
 ad faciem. igitur cum Moysi seruat conspectum suum et 
 colloquium facie ad faciem in futurum, — nam hoc postea 
 adimpletum est in montis secessu, sicut legimus in euangelio 
 uisum cum illo Moysen colloquentem — apparet retro semper 
 in speculo et aenigmate et uisione et somnio deum, id est 
 filium dei, uisum, tam prophetis et patriarchis quam et ipsi 
 adhuc Moysi. et ipse quidem dominus, si forte coram ad 
 faciem loquebatur, non tamen, ut et homo faciem eius 
 uideret, nisi forte in speculo, in aenigmate. denique si sic 
 Moysi locutus esset dominus, ut et Moyses faciem eius cominus 
 sciret, quomodo statim atque ibidem desiderat faciem eius 
 uidere, quam, quia uiderat, non desideraret? quomodo aeque 
 et dominus negat uideri faciem suam posse, quam ostenderat, 
 si tamen ostenderat? aut quae est facies dei, cuius conspectus 
 negatur? si erat quae uisa est, — uidi, inquit Iacob, deum 
 facie ad faciem, et salua facta est anima mea — alia 
 debet esse facies, quae, si uideatur, occidit. aut numquid 
 filius quidem uidebatur, — etsi facie, sed ipsum hoc in 
 uisione et somnio et speculo et aenigmate, quia sermo et 
 spiritus nisi imaginaria forma uideri non potest — faciem 
 autem suam dicit inuisibilem patrem? quia enim pater? non 
 facies erit filii nomine auctoritatis, quam genitus a patre 
 consequitur? non enim et de aliqua maiore persona congruit 
 dicere: (facies mea est ille homo\', et: \'faciem mihi praestat\'? 
 pater, inquit, maior me est. ergo facies erit filii pater.

 

 
 
 
 nam et scriptura quid dicit? spiritus eius persona Christus 
 dominus. ergo si Christus persona paterni spiritus est, 
 merito cuius spiritus persona erat, id est patris, eius faciem 
 suam, ex unitate scilicet, pronuntiauit. mira res plane, an 
 facies filii pater accipi possit, qui est caput eius. caput 
 enim Christi deus.

Si hunc articulum quaestionibus scripturae ueteris 
 non expediam, de nouo testamento sumam confirmationem 
 nostrae interpretationis, ne quodcumque in filium reputo, in 
 patrem proinde defendas. ecce enim et in euangeliis et in 
 apostolis uisibilem et inuisibilem deum deprehendo sub manifesta 
 et personali distinctione condicionis utriusque. exclamat 
 quodammodo Iohannes: deum nemo uidit umquam, utique 
 nec retro; ademit enim temporis quaestionem dicendo deum 
 numquam uisum. confirmat et apostolus de deo: quem 
 nemo uidit hominum, sed nec uidere potest, scilicet 
 quia morietur qui uidebit. idem ipsi apostoli et uidisse se 
 Christum et contrectasse testantur. porro si ipse est Christus 
 et pater et filius, quomodo et uisus est et inuisus? ad hanc 
 diuersitatem uisi et inuisi in unum conferendam quis ex 
 diuerso non argumentabitur recte utrumque dictum, uisibilem 
 quidem in carne, inuisibilem uero ante carnem, ut idem sit 
 pater inuisibilis ante carnem qui et filius uisibilis in carne?

 

 
 
 
 atquin si idem ante carnem inuisibilis, quomodo uisus etiam 
 retro inuenitur ante carnem? aeque si idem post carnem uisibilis, 
 quomodo et nunc inuisibilis pronuntiatur ab apostolis. 
 nisi quia alius, quem, et retro uisum in aenigmate, plenius 
 uisibilem caro effecit, sermo scilicet, qui et caro factus est. 
 alius, quem numquam quisquam uidit, [nisi] pater scilicet, 
 cuius est sermo? denique inspiciamus, quem apostoli uiderint. 
 quod uidimus, inquit Iohannes, quod audiuimus, oculis 
 nostris uidimus, et manus nostrae contrectauerunt 
 de sermone uitae. sermo enim uitae caro factus est. 
 auditus et uisus et contrectatus, quia caro, qui ante carnem 
 sermo tantum, in primordio apud deum patrem, non (deus) 
 pater. [apud sermonem] nam etsi deus sermo, sed, quia es 
 deo deus, apud deum, quia cum patre, apud patrem. et 
 uidimus gloriam eius, tamquam unigeniti a patre. 
 utique filii, scilicet uisibilis, glorificati a patre inuisibili. et 
 ideo, quoniam sermonem dei deum dixerat, ne adiuuaret 
 aduersariorum praesumptionem, quasi patrem ipsum uidisset. 
 ad distinguendum inter inuisibilem patrem et filium uisibilem 
 superdicit ex abundanti: deum nemo uidit umquam. quem 
 deum? sermonem? atquin: uidimus et audiuimus et 
 contrectauimus de sermone uitae praedictum est. sed 
 quem deum? scilicet patrem, apud quem deus erat sermo. 
 unigenitus filius, qui sinum patris ipse disseruit.

 

 
 
 
 ipse et auditus et uisus et, ne phantasma crederetur, etiam 
 contrectatus. hunc et Paulus conspexit, nec tamen patrem 
 uidit. nonne, inquit, uidi Iesum? Christum autem (si) et 
 ipse deum cognominauit: quorum patres, et ex quibus 
 Christus secundum carnem, qui est super omnia 
 deus benedictus in aeuum, ostendit et ipse uisibilem 
 deum filium, id est sermonem dei, quia qui caro factus est 
 Christus dictus est. de patre autem ad Timotheum: que m 
 nemo uidit hominum, sed nec uidere potest, exaggerans 
 amplius: qui solus habet inmortalitatem et 
 lucem habitat inaccessibilem, de quo et supra dixerat: 
 regi autem saeculorum, inmortali, inuisibili, soli 
 deo, ut et contraria ipsi filio adscriberemus, mortalitatem, 
 accessibilitatem, quem mortuum contestatur secundum scripturas 
 et a se nouissime uisum, per accessibilem utique lucem, 
 quamquam et illam neque ipse sine periculo luminis expertus 
 est, neque Petrus et Iohannes et Iacobus sine rationis, [et 
 amentia, qui] credo, morituri ibidem, si non passuri filii 
 gloriam, sed patrem uidissent. deum enim nemo uidebit 
 et uiuet. si haec ita sunt, constat eum semper uisum ab 
 initio, qui uisus fuerit in fine, et eum nec in fine uisum, 
 qui nec ab initio fuit uisus, et ita duos esse uisum et

 

 
 
 
 inuisum. filius ergo uisus est semper, et filius conuersatus est 
 semper, et filius operatus est semper, ex auctoritate patris 
 et uoluntate, quia filius nihil a semetipso potest 
 facere, nisi uiderit patrem facientem, in sensu scilicet 
 facientem. pater enim sensu agit, filius, qui in patris sensu 
 est, uidens pei-ficit. sic omnia per filium facta sunt et sine 
 illo factum est nihil.

Nec putes sola opera mundi per filium facta, sed et 
 quae a deo exinde gesta sunt. pater enim, qui diligit 
 filium et omnia tradidit in manu eius, utique a primordio 
 diligit et a primordio tradidit, ex quo [a primordio] 
 sermo erat apud deum et deus erat sermo. cui data 
 est omnis potestas a patre in caelis et in terra; non 
 iudicat pater quemquam), sed omne iudicium tradidit 
 filio, a primordio tamen. omnem enim dicens potestatem et: 
 omne iudicium et omnia per eum facta et omnia tradita in 
 manu eius, nullam exceptionem temporis permittit, quia omnia 
 non erunt, si non omnia temporis fuerint. filius itaque est. 
 qui et ab initio iudicauit, turrem superbissimam elidens linguasque 
 disperdens, orbem totum aquarum uiolentia puniens. 
 pluens super Sodomam et Gomorram ignem et sulphurem, 
 deus a deo. ipse enim et ad humana semper colloquia descendit, 
 ab Adam usque ad patriarchas et prophetas, in 
 , uisione, in somnio, in speculo, in aenigmate ordinem suum 
 praestruens ab initio, semper quem erat persecuturus in

 

 
 
 
 fine. ita semper ediscebat, et deus, in terris cum hominibus 
 conuersari, non alius quam sermo, qui caro erat futurus; 
 ediscebat autem, ut nobis fidem sterneret, ut facilius crederemus 
 filium dei descendisse in saeculum, (cum) et retro tale 
 quid gestum cognosceremus. propter nos enim sicut scripta sunt 
 ita et gesta sunt, in quos aeuorum fines decucurrerunt. 
 sic etiam adfectus humanos sciebat iam tunc, suscepturus 
 etiam ipsas substantias hominis, carnem et animum, inten-ogans 
 Adam quasi nesciens: ubi es, Adam? paenitens, quod 
 hominem fecisset, quasi non praesciens; temptans Abraham, 
 quasi ignorans, quid sit in homine; offensus, reconciliatus 
 eisdem, et si qua haeretici adprehendunt quasi deo indigna 
 ad destructionem creatoris, ignorantes haec in filium competisse, 
 qui etiam passiones humanas et sitim et esuriem et 
 lacrimas et ipsam natiuitatem ipsamque mortem erat subiturus, 
 propter hoc minoratus a patre modicum citra angelos. 
 sed quae haeretici quidem nec filio dei deputabunt conuenire, 
 tu ipsi patri inducis, quasi ipse se deminorauerit 
 propter nos, cum scriptura alium dicat ab alio minoratum, 
 non ipsum a semetipso. quodsi et alius qui coronabatur 
 gloriam et honorem, alius qui coronabat, (coronabat) utique 
 filium pater. ceterum quale est, ut deus omnipotens ille 
 inuisibilis, quem nemo uidit hominum nec uidere potest, ille 
 qui inaccessibilem lucem habitat, ille qui non habitat in manu 
 factis, a cuius conspectu terra contremescit, montes liquescunt 
 ut cera, qui totum orbem manu adprehendit uelut nidum,

 

 

 

 
 
 
 cui caelum thronus et terra scabellum, in quo omnis locus, 
 non ipse in loco, qui uniuersitatis extrema linea est, ille 
 altissimus in paradiso ad uesperam deambularit, quaerens 
 Adam, et arcam post introitum Noe clauserit, et apud Abraham 
 sub quercu refrigerauerit, et Moysen de rubo ardenti 
 uocarit, et in fornace Babylonii regis quartus apparuerit? 
 quamquam filius hominis est dictus et in imagine et speculo 
 et aenigmate scilicet et haec, nec de filio dei credenda 
 fuissent, si scripta non essent, fortasse non credenda de patre, 
 licet scripta, quem isti in uuluam Mariae deducunt et in 
 Pilati tribunal imponunt et in monumentis Ioseph recondunt. 
 hinc igitur apparet error illorum. ignorantes enim a primordio 
 omnem ordinem diuinae dispositionis per filium decucurrisse, 
 ipsum credunt patrem et uisum et congressum et operatum 
 et sitim et esuriem passum — aduersus prophetam dicentem: 
 deus aeternus non sitiet nec esuriet omnino: quanto 
 magis nec morietur nec sepelietur? — et ita, unum deum 
 semper egisse *, id est patrem, quae per filium gesta sunt,

facilius existimauerunt patrem in filii nomine uenisse 
 quam filium in patris, dicente ipso domino: ego ueni in 
 patris mei nomine, item ad ipsum patrem: nomen 
 tuum manifestaui hominibus, condicente etiam scriptura: 
 benedictus qui uenit in nomine domini, utique 
 filius in patris nomine. sed nomen patris: deus omnipotens. 
 (altissimus,) dominus uirtutum, rex Israhelis, qui est. quatenus

 

 
 
 
 ita scripturae docent, haec dicimus et in filium competisse 
 et in his filium uenisse et in his semper egisse et sic ea in 
 se hominibus manifestasse. omnia, inquit, patris measunt. 
 cur non et nomina? cum ergo legis deum omnipotentem et 
 altissimum et deum uirtutum et regem Israhelis et qui est, 
 uide, ne per haec filius etiam demonstretur, suo iure deus 
 (omnipotens.) qua sermo dei omnipotentis quaque omnium 
 accepit potestatem, altissimus, qua dextera dei exaltatus, 
 sicut Petrus in Actis contionatur, dominus uirtutum, quia 
 omnia subiecta sunt illi a patre, rex Israhelis, quia illi proprie 
 excidit sors gentis istius, item qui est, quoniam multi [filii] 
 dicuntur et non sunt. si autem uolunt et patris nomen Christi 
 esse, audient suo loco. interim hic mihi promptum sit responsum 
 aduersus id, quod et de Apocalypsi Iohannis proferunt: ego 
 dominus, qui est et qui fuit et (qui) uenit, omni-. 
 potens, et sicubi alibi dei omnipotentis appellationem non 
 putant etiam filio conuenire. quasi qui uenturus sit ** omnipotens, 
 cum et filius omnipotentis tam omnipotens sit quam 
 deus dei filius.

Sed hanc societatem nominum paternorum in filio ne 
 facile perspiciant, perturbat illos scriptura, si quando unicum 
 deum statuit, quasi non eadem et deos et dominos duos 
 proposuerit, ut supra ostendimus. ergo quia duos et unum),. 
 inquiunt, (inuenimus, ideo ambo unus atque idem, et filius 
 et pater\'. porro non periclitatur scriptura, ut illi de tua 
 argumentatione succurras, ne sibi contraria uideatur. habet

 

 

 
 
 
 rationem et cum unicum deum statuit et cum duos patrem 
 et filium ostendit, et sufficit sibi. filium nominari ab ea 
 constat. saluo enim filio recte unicum deum potest determinasse, 
 cuius est filius. non enim desinit esse qui habet filium 
 ipse unicus, suo scilicet nomine, quotiens sine filio nominatur. 
 sine filio autem nominatur, cum principaliter determinatur 
 ut prima persona, quae ante filii nomen erat proponenda, 
 quia pater ante cognoscitur et post patrem filius nominatur. 
 igitur unus deus pater, et alius absque eo non est. quod 
 ipse inferens non filium negat, sed alium deum. ceterum alius 
 a patre filius non est. denique inspice sequentia huiusmodi 
 pronuntiationum, et inuenies fere ad idolorum factitatoros 
 atque cultores definitionem earum pertinere, ut multitudinem 
 falsorum deorum unio diuinitatis expellat, habens tamen filium. 
 quanto indiuiduum et inseparatum a patre, tanto in patre reputandum, 
 etsi non nominatum. atquin si nominasset illum, 
 separasset, ita dicens: alius praeter me non est, nisi filius 
 meus. alium enim etiam filium fecisset, quem de aliis excepisset. 
 puta solem dicere: ego sol, et alius praeter me non 
 est, nisi radius meus: nonne denotasses uanitatem, quasi non 
 et radius in sole deputetur? itaque praeter semetipsum non 
 esse alium deum, hoc propter idolatriam ** tam nationum 
 quam Israhelis; etiam propter haereticos, qui, sicut nationes 
 manibus ita et ipsi uerbis idola fabricantur, id est alium 
 deum et alium Christum. igitur et cum se unum pronuntiabat, 
 filio pater procurabat, ne ab alio deo Christus uenisse credatur. 
 sed ab illo, qui praedixerat: ego deus et alius absque 
 me non est, qui se unicum, sed cum filio, ostendit, cum 
 quo caelum solus extendit.

(Si) qui et hoc dictum eius in argumentum singularitatis 
 arripient, extendi, inquit, caelum solus quantum ad 
 ceteras uirtutes solus, praestruens aduersus coniecturas haereticorum, 
 qui mundum ab angelis et potestatibus diuersis 
 uolunt structum, qui et ipsum creatorem aut angelum faciunt 
 aut f ad alia quae extrinsecus, ut opera mundi, ignorantem quoque, 
 subornatum. aut si sic solus caelum extendit, quomodo isti 
 praesumunt in peruersum haeretici, quasi singularis, non 
 admittatur sophia illa dicens: cum pararet caelum, ego 
 aderam illi. et Esaias dixit: quis cognouit sensum 
 dominietquisilli consilio fuit? utique praeter sophiam, 
 [fuitj quae illi aderat, in ipso tamen, et cum illo uniuersa 
 compingebat, non ignorante, quid faceret. praeter sophiam 
 autem praeter filium dicit, qui est [Christus] sophia et uirtus 
 dei secundum apostolum, solus sciens sensum patris. quis 
 enim scit quae sunt in deo, nisi spiritus, qui in 
 ipso est? non qui extra ipsum. erat ergo, qui non solum 
 deum faceret, nisi a ceteris solum. sed et euangelium recusetur, 
 quod dicat omnia per sermonem a deo facta esse et sine 
 eo nihil factum. nisi fallor et alibi scriptum est: sermone 
 eius caeli firmati sunt, et spiritu eius omnis uirtus 
 eorum. et sermo autem, uirtus et sophia dei, ipse erit 
 filius. ita si per filium omnia, caelum quoque per filium

 

 
 
 
 extendens non solus extendit, nisi illa ratione, qua (a) ceteris 
 solus. atque adeo statim de filio loquitur: quis alius deiecit 
 signa uentriloquorum et diuinationes a corde, auertens 
 sapientes retrorsum et consilium eorum infatuans. 
 sistens uerba filii sui? dicendo scilicet: hic est filius 
 meus dilectus, hunc audite. ita filium subiungens ipse 
 interpretator est, quomodo caelum solus extenderit, scilicet 
 cum filio solus, sicut cum filio unum. proinde et filii \'erit 
 uox: extendi caelum solus. quia sermone caeli confirmati 
 sunt, quia sophia in sermone adsistente paratum est caelum 
 et omnia per sermonem sunt facta, competit et filium solum 
 extendisse caelum, qui solus operationi patris ministrauit. 
 idem erit dicens: ego primus, et in superuentura ego 
 sum. primum scilicet omnium sermo: in principio erat 
 sermo, in quo principio prolatus a patre est. ceterum pater 
 non habens initium, ut a nullo prolatus, ut innatus, (primus) 
 non potest uideri. qui solus fuit semper, ordinem habere non 
 potuit. igitur si propterea eundem et patrem et filium credendum 
 putauerunt, ut unum deum uindicent, saluus est unio 
 eius qui, cum sit unus, habeat et filium, aeque et ipsum 
 eisdem scripturis comprehensum. si filium nolunt secundum 
 a patre reputari, ne secundus duos faciat deos dici, ostendimus 
 etiam duos deos in scriptura relatos et duos dominos: 
 et tamen ne de isto scandalizarentur, rationem reddidimus, 
 qua non dii duo dicantur nec domini, sed qua pater et filius 
 duo, et hoc non ex separatione substantiae, sed ex dispositione, 
 cum indiuiduum et inseparatum filium a patre pronun 
 tiamus, nec statu, sed gradu alium, qui etsi deus dicatur,

 

 
 
 
 quando nominatur singularis, non ideo duos deos faciat, sed 
 unum, hoc ipso, quod et deus ex unitate patris uocari habeat.

Sed argumentationibus eorum adhuc retundendis opera 
 praebenda est, si quid de scripturis ad sententiam suam 
 excerpent, cetera nolentes intueri, quae et ipsa regulam seruant, 
 et quidem saluo unione diuinitatis et monarchiae statu 
 nam sicut in ueteribus nihil aliud tenent quam: ego deus 
 et alius praeter me non est, ita in euangelio responsionem 
 domini ad Philippum tuentur: ego et pater unum sumus 
 et: qui me uiderit, uidit et patrem et ego in patre et 
 pater in me. his tribus capitulis totum instrumentum utriusque 
 testamenti uolunt cedere, cum oporteat secundum plura 
 intellegi pauciora. sed proprium hoc est omnium haereticorum. 
 nam quia pauca sunt, quae in silua inuenire possunt, pauca 
 aduersus plura defendunt et posteriora aduersus priora suscipiunt. 
 regula autem omni rei ab initio constituta in prioribus 
 et in (pluribus, et in) posteriora praescribit utique et in 
 pauciora.

Aspice itaque, quanta praescribant tibi etiam in euangelio 
 ante Philippi consultationem et ante omnem argumentationem 
 tuam. et in primis ipsa statim praefatio Iohannis 
 euangelizatoris demonstrat, quid retro fuerit qui caro fieri 
 habebat: in principio erat sermo, et sermo erat apud 
 deum, et deus erat sermo; hic erat in principio apud 
 deum; omnia per ipsum facta sunt et sine ipso factum 
 est nihil. nam si haec non aliter accipi licet quam quomodo 
 scripta sunt, indubitanter alius ostenditur qui fuerit a

 

 
 
 
 principio, alius apud quem fuit, alius sermo dei, alius deus, — 
 licet et sermo deus, sed qua dei filius, non qua pater — alius 
 per quem omnia, alius a quo omnia. alium autem quomodo 
 dicamus, saepe iam edidimus: quo alium dicamus necesse est 
 non eundem, — (non eundem) autem non quasi separatum —: 
 dispositione alium, non diuisione. hic ergo caro factus est, 
 non ipse, cuius erat sermo. huius gloria uisa est tamquam 
 unici a patre, non tamquam patris. hic unicus sinum patris 
 disseruit. non sinum suum pater. praecedit enim: deum 
 nemo uidit umquam. idem et agnus dei ab Iohanne designatur, 
 non ipse, cuius est dictus. certe filius dei semper, sed 
 non ipse, cuius est filius. hoc eum Nathanahel statim sensit, 
 sicut et alibi Petrus: tu es filius dei. hoc et ipse recte 
 sensisse illos confirmat, Nathanaheli quidem respondens: quia 
 dixi: uide te sub ficu, ideo credis, Petrum uero beatum 
 adfirmans, cui non caro neque sanguis reuelasset quod [et 
 patrem] senserat, sed pater qui in caelis est. quo dicto utriusque 
 personae constituit distinctionem: et filii in terris, quem 
 Petrus agnouerat dei filium, et patris qui in caelis, qui Petro 
 reuelauerat quod [Petrus I agnouerat [dei filium Christum]. 
 cum in templo introiit, aedem patris appellat, ut filius. 
 cum ad Nicodemum dicit: ita, inquit, dilexit deus mundum,

 

 
 
 
 ut filium suum unicum dederit, in quem omnis qui 
 crediderit non pereat, sed habeat uitam sempiternam. 
 et rursus: non enim misit deus filium suum in mundum, 
 ut iudicet mundum, sed ut saluus sit mundus per 
 eum; qui crediderit in illum, non iudicatur; qui non 
 crediderit in illum, iam iudicatus est, quia non credidit 
 in nomine unici filii dei. Iohannes autem, cum interrogaret 
 qui de Iesu, cur tingeret: pater, inquit, diligit filium 
 et omnia tradidit in manu eius; qui credit in filium, 
 habet uitam aeternam; qui non credit in filio dei, 
 non uidebit deum, sed ira dei manebit super eum. 
 quem uero Samaritidi ostendit? si Messiam, qui dicitur 
 Christus, filium utique se, non patrem, demonstrauit, qui et 
 alibi Christus, dei filius, non pater, dictus est. exinde discipulis: 
 meum est, inquit, ut faciam uoluntatem eius, 
 qui me misit, ut consummem opus eius. et ad Iudaeos 
 de paralytici sanitate: pater meus usque modo operatur, 
 et ego operor. pater et ego filius dicit. denique propter 
 hoc magis Iudaei illum interficere uolebant, non 
 tantum quod solueret sabbatum, sed quod patrem 
 suum deum diceret, aequans se deo. tunc ergo dicebat 
 ad eos: nihil filius facere potest a semetipso, nisi 
 uideat patrem facientem; quae enim ille facit, eadem 
 et filius facit. pater enim diligit filium et omnia 
 demonstrat illi, quae ille facit, et maiora istis opera

 

 
 
 
 demonstrabit illi, u t uos mirem ini. qu omodo enim (pater) 
 suscitat mortuos et uiuificat, ita et filius quos uult 
 uiuificat. neque enim pater iudicat, sed omne iudicium 
 dedit filio, uti omnes honorent filium, sicut 
 honorant patrem. qui non honorat filium, non honorat 
 patrem, qui filium misit. amen, amen dico uobis. 
 quod qui audit sermonem (meum) et credit ei, qui me 
 misit, habet uitam aeternam et in iudicium non ueniet. 
 sed transit de morte in uitam. amen dico uobis, quod 
 ueniet hora, qua mortui audient uocem filii dei, et 
 cum audierint, uiuent. sicut enim pater habet uitam 
 aeternam a semetipso, ita et filio dedit uitam aeternam 
 habere in semetipso, et iudicium dedit illi facere 
 in potestate, quia filius hominis est, per carnem scilicet, 
 sicut et filius dei per spiritum eius. adhuc adicit: ego autem 
 habeo maius quam Iohannis testimonium; opera enim. 
 quae pater mihi dedit consummare, illa ipsa de me 
 testimonium perhibent, quod me pater miserit; et 
 qui me misit pater, ipse testimonium dixit de me. 
 subiungens autem: neque uocem eius audistis umquam 
 neque formam eius uidistis, confirmat retro non patrem. 
 sed filium fuisse qui uidebatur et audiebatur. denique dicit: 
 ego ueni in patris mei nomine, et non me recepistis. 
 adeo semper filius erat in dei et regis et domini omnipotentis 
 et altissimi nomine. interrogantibus autem quid facere 
 debeant respondit: ut credatis in eum, quem deus 
 misit. panem quoque se adfirmat, quem pater praestaret

 

 
 
 
 de caelo; ergo omne, quod ei daret pater, ad se uenire, nec 
 reiecturum se, quia de caelo descendisset, non ut suam, sed 
 ut patris faceret uoluntatem; uoluntatem autem patris esse, 
 uti qui uiderit filium et crediderit in eum, uitam et resurrectionem 
 consequatur: neminem porro ad se uenire posse, 
 nisi quem pater adducat; omnem (autem,) qui a patre audisset et 
 didicisset, uenire ad se, non quasi patrem aliquis uiderit 
 adiciens et hic, ut ostenderet patris esse sermonem. per quem 
 docti fiant, at cum discedunt ab eo multi et apostolis suis 
 offert, si uelint discedere et ipsi, quid respondit Simon 
 Petrus? quo discedimus? uerba uitae habes, et nos 
 credimus, quod tu sis Christus. patrem illum esse an 
 patris? [Christum].

Cuius autem doctrinam dicit, ad quam mirabantur? 
 suam an patris? aeque ambigentibus inter se, ne ipse esset 
 Christus, utique non pater, sed filius: meque scitis, inquit, 
 unde sim; et non ueni a me ipso, sed est uerus qui 
 me misit, quem uos non nostis; ego noui illum, quia 
 apud illum sum. non dixit \'quia ipse sum\' et (ipse me 
 misi\' sed \'ille me misit\'. item cum misissent ad inuadendum 
 eum pharisaei; modicum adhuc temporis, ait, uobiscum 
 sum et uado ad eum, qui me misit. at ubi se negat esse 
 solum — sed ego, inquit, et qui me misit pater — nonne 
 duos demonstrat, tam duos quam inseparatos? immo totum 
 erat hoc quod docebat. inseparatos duos esse. siquidem et 
 legem proponens duorum hominum testimonium confirmantem

 

 
 
 
 subiungit: ego testimonium dico de me, et testimonium 
 dicit de me qui me misit pater. quodsi unus esset, dum 
 idem est et filius et pater, non uteretur legis patrocinio fidem 
 imponentis non unius testimonio, sed duorum. item interrogatus, 
 ubi esset pater, neque se neque patrem notum esse 
 illis respondens duos dixit ignotos, quod, si ipsum nossent, 
 patrem nossent, non quidem quasi ipse esset pater et filius, 
 sed quia per indiuiduitatem neque agnosci neque ignorari 
 alter sine altero potest. interpretante extrinsecus scriptura non 
 cognouisse illos quod de patre dixisset, — qui me, ait, misit, 
 uerax est, et ego quae ab eo audiui, ea et loquor 
 in mundum — cum scilicet cognoscere debuissent sermones 
 patris in filio esse, legendo apud Hieremiam: et dixit mihi 
 dominus: ecce dedi sermones meos in os tuum et apud 
 Esaiam: dominus dat mihi linguam disciplinae ad 
 cognoscendum, quando oporteat dicere sermonem, 
 sicut ipse rursus: tunc, inquit, cognoscetis, quod ego 
 sim et a memetipso nihil loquar, sed sicut me docuit 
 (pater,) ita et loquor, quia et qui me misit mecum est, 
 et hoc ad testimonium indiuiduorum duorum.. item in altercatione 
 Iudaeorum exprobrans, quod occidere eum uellent: 
 ego, inquit, quae uidi penes patrem meum loquor, et 
 uos quod uidistis penes patrem uestrum id facitis, 
 et: nunc uultis occidere hominem ueritatem uobis 
 locutum, quam audiuit a deo, et: si deus esset pater 
 uester, dilexissetis me; ego enim ex deo exiui et ueni.

 

 
 
 
 - et tamen non separamus, licet exisse dixerit, ut quidam 
 arripiunt huius dicti occasionem; exiuit enim a patre ut 
 radius ex sole, ut riuus ex fonte, ut frutex ex semine — (et:) 
 ego daemonium non habeo, sed honoro patrem 
 meum, et: si ego me ipse glorificem, nihil est 
 gloria mea; est qui me glorificet pater, quem 
 uos dicitis deum esse uestrum nec nostis illum; 
 at ego noui eum. et si dicam: non noui, ero similis 
 uestri mendax; sed noui illum et sermonem eius 
 seruo. et cum subiungit: Abraham diem meum uidit 
 et laetatus est, nempe demonstrat filium Abrahae retro 
 uisum, non patrem. item super caecum illum patris opera 
 dicit se facere oportere, cui post restitutionem luminum: tu, 
 inquit, credis in filium dei? et interroganti, quis esset 
 iste, ipse se demonstrans utique filium demonstrauit, quem 
 credendum esse dixerat. dehinc cognosci se profitetur a patre 
 et patrem a se et ideo se diligi a patre, quod animam suam 
 ponat, quia hoc praeceptum accepisset a patre. et interrogatus 
 a Iudaeis, si ipse esset Christus — utique dei, nam usque 
 M in hodiernum Iudaei Christum dei, non ipsum patrem sperant, 
 quia numquam Christus pater scriptus est uenturus -loquor, 
 inquit, uobis, et non creditis; opera, quae ego facio in 
 nomine patris, ipsa de me testimonium dicunt. quod 
 testimonium? ipsum scilicet esse, de quo interrogabant, id est 
 Christum dei. de ouibus etiam suis *, quod nemo illas de manu 
 eius eriperet, pater enim, (inquit,) quod mihi dedit maius,

 

 
 
 
 est omnibus, et ego et pater unum sumus. hic ergo 
 iam gradum uolunt figere stulti, immo caeci, qui non uideant 
 primo <ego et pater\' duorum esse significationem, dehinc in 
 nouissimo \'sumus\' non ex unius esse persona, quod pluraliter 
 dictum est, tunc, quod (unum sumus\', non (unus sumus\' 
 (dicit.) si enim dixisset: \'unus sumus\', potuisset adiuuare 
 sententiam illorum; unus enim singularis numeri significatio 
 uidetur. adhuc, cum duo masculini generis unum dicit neutrali 
 uerbo, quod non pertinet ad singularitatem, sed ad unitatem, 
 ad similitudinem, ad coniunctionem, ad dilectionem 
 patris, qui filium diligit, et ad obsequium filii, qui uoluntati 
 patris obsequitur, unum sumus dicens ego et pater ostendit 
 duos esse, quos aequat et iungit. adeo addit etiam multa se 
 opera a patre ostendisse, quorum nihil lapidari mereretur, 
 et ne putarent ideo se illum lapidare debere, quasi se deum 
 ipsum, id est patrem, uoluisset intellegi, quia dixerat: ego 
 et pater unum sumus, qua filium dei deum ostendens. 
 non qua ipsum deum, si in lege, inquit, scriptum est: 
 ego dixi, uos dii estis, **« et non potest solui 
 scriptura, quem pater sanctificauit et misit in 
 mundum uos eum blasphemare dicitis, quia dixerit: 
 filius dei sum? si non facio opera patris mei. 
 nolite credere; si uero facio et mihi credere non 
 uultis, uel propter opera credite; et scitote, quod 
 ego in patre sim et pater in me. per opera ergo erit 
 pater in filio, et filius in patre; et ita per opera intellegimus

 

 
 
 
 unum esse patrem (et filium.) adeo totum hoc perseuerabat 
 inducere, ut duo tamen crederentur in una uirtute. quia 
 aliter filius credi non posset, nisi duo crederentur.

Post haec autem Martha filium dei eum confessa non 
 magis errauit quam Petrus et Nathanahel; quamquam et si 
 errasset, statim didicisset. ecce enim ad suscitandum fratrem 
 eius a mortuis ad caelum et ad patrem dominus suspiciens: 
 pater, inquit, — utique filius — gratias ago tibi, quod me 
 semper exaudias: propter istas turbas circumstantes 
 dixi, ut credant, quod tu me miseris. sed et in conturbatione 
 animae: et quid dicam? pater, inquit, saluum me 
 fac de ista hora: atquin propter hoc ueni in istam 
 horam; uerum, pater, glorifica nomen tuum, in quo 
 erat filius: ego. inquit, ueni in patris nomine. inde, — 
 scilicet suffecerat filii ad patrem uox — ecce ex abundantia 
 respondet de caelo pater: [filio contestatur: hic est filius 
 meus dilectus. in quo bene sensi, audite illum. ita et 
 isto] glorificaui et glorificabo rursus. quot personae 
 tibi uidentur, peruersissime Praxea, nisi quot et uoces? habes 
 filium in terris, habes patrem in caelis. non est separatio ista, 
 sed dispositio diuina. ceterum scimus deum etiam intra abyssos 
 esse et ubique consistere, sed ui et potestate, filiumque, ut 
 indiuiduum, cum ipso ubique. tamen in ipsa oikonomia pater 
 uoluit filium in terris haberi, se uero in caelis, quo et ipse 
 filius suspiciens et orabat et postulabat a patre, quo et nos

 

 
 
 
 erectos docebat orare: pater noster, qui es in caelis. 
 cum sit et ubique, hanc sedem suam uoluit pater: ** mihi 
 thronus. * minorauit filium modico citra angelos, ad terram 
 demittendo, gloria tamen et honore coronaturus illum, in 
 caelos resumendo. haec iam praestabat illi dicens: et glorificaui 
 et glorificabo. postulat filius de terris, pater promittit 
 a caelis. quid mendacem facis et patrem et filium? si 
 aut pater de caelis loquebatur ad filium, cum ipse esset filius 
 apud terras, aut filius ad patrem precabatur, cum ipse esset 
 pater apud caelos, quale est, ut filius item postularet a semetipso 
 postulando a patre, (si) filius erat pater, aut iterum pater 
 sibi ipse promitteret promittendo filio, si pater erat (filius?) ut 
 sic duos diuisos diceremus, quomodo iactitatis, tolerabilius 
 erat duos diuisos quam unum deum uersipellem praedicare. 
 itaque ad istos tunc dominus pronuntiauit: non propter me 
 ista uox uenit, sed propter uos, ut credant et hi et 
 patrem et filium in suis quemque nominibus et personis et 
 locis. sed adhuc exclamat lesus et dicit: qui credit in me, 
 non in me credit, sed in eum credit, qui me misit, 
 — quia per filium in patrem creditur et auctoritas credendi filio 
 pater est — et qui me conspicit. conspicit eum qui me 
 misit. quomodo? quoniam scilicet a memetipso non 
 sum locutus, sed qui me misit pater ipse mihi

 

 
 
 
 mandatum dedit, quid dicam et quid loquar; — dominus 
 enim dat mihi linguam disciplinae ad cognoscendum, 
 quando oporteat dicere sermonem-quae ego 
 loquor, sicut mihi pater dixit, ita et loquor. haec 
 quomodo dicta sint, euangelizator et utique tam carus discipulus 
 Iohannes magis quam Praxeas nouerat, ideoque ipse 
 de suo sensu: ante autem sollemnitatem paschae, inquit, 
 sciens Iesus omnia sibi tradita a patre esse et se ex 
 deo exisse et ad deum uadere. sed Praxeas ipsum uult 
 patrem de semetipso exisse et ad semetipsum abisse, ut 
 diabolus in cor Iudae non filii traditionem, sed patris ipsius 
 inmiserit. nec diabolo bene nec haeretico, quia nec in filio 
 bono suo diabolus operatus est traditionem. filius enim traditus 
 est dei, qui erat in filio hominis, sicut scriptura subiungit: 
 nunc glorificatus est filius hominis, et deus glorificatus 
 est in illo. quis deus? utique non pater, sed sermo 
 patris, qui erat in filio hominis, id est in carne. in qua et(si) 
 glorificatus iam — uirtute uero et sermone — et ante Iesus, et 
 deus, inquit, glorificabit illum in semetipso, id est 
 pater filium, quem in semetipso habens, etsi porrectum ad terram, 
 mox (glorificaturus erat) per resurrectionem morte deuicta.

Erant plane, qui et tunc non intellegerent, quoniam et 
 Thomas aliquamdiu incredulus. domine, enim inquit, non scimus, 
 quo eas. et quomodo uiam nouimus? et Iesus: ego 
 sum uia ueritas et uita: nemo uenit ad patrem nisi per

 

 

 

 
 
 
 me; si cognouissetis me, cognouissetis et patrem; 
 sed abhinc nostis illum et uidistis illum. et peruenimus 
 iam ad Philippum, qui spe excitatus uidendi patris, 
 nec intellegens quomodo uisum patrem audisset: ostende, 
 inquit, nobis patrem, et sufficit nobis. et dominus: a 
 Philippe, tanto tempore uobiscum sum, et non cognouistis 
 me? quem dicit cognosci ab illis debuisse (se) 
 — hoc enim solum discuti oportet — quasi patrem, an 
 quasi filium? si quasi patrem, doceat Praxeas tanto tempore 
 Christum cum eis conuersatum patrem aliquando non dico 
 intellegi, uerum uel aestimari potuisse. nobis omnes scripturae, 
 et ueteres et nouae, Christum dei filium dei praefiniunt. hoc 
 et retro praedicabatur, hoc et ab ipso Christo pronuntiabatur, 
 immo iam et ab ipso patre, coram de caelis filium profitente 
 et filium glorificante: hic est filius meus, et: glorificaui 
 et glorificabo, hoc et a discipulis credebatur, hoc et a 
 Iudaeis non credebatur. hoc se uolens credi ab illis omni 
 hora patrem nominabat et patrem praeferebat et patrem 
 honorabat. si ita est, ergo non patrem tanto tempore secum 
 conuersatum ignorauerant, sed filium; et dominus, eum se 
 ignorari exprobrans, quem ignorauerant, eum utique agnosci 
 uolebat, quem tanto tempore non agnosci exprobrauerat, id 
 est filium. et apparere iam potest, quo modo dictum sit: qui\' 
 me uidet, uidet et patrem, scilicet quo et supra: ego et 
 pater unum sumus; — quare? quia ego ex deo exiui et 
 ueni — et: ego sum uia, nemo ad patrem uenit nisi 
 per me; et: nemo ad me uenit nisi pater eum adduxerit; 
 et: omnia mihi pater tradidit; et: sicut pater 
 uiuificat, ita et filius; et: si me cognouistis, et patrem

 

 
 
 
 cognouistis. secundum haec enim uicarium se patris ostenderat, 
 per quem pater et uideretur in factis et audiretur in 
 uerbis et cognosceretur in filio facta et uerba patris administrante, 
 quia inuisibilis pater, quod et Philippus didicerat in 
 lege et meminisse debuerat: deum nemo uidebit et uiuet. 
 et ideo suggillatur patrem uidere desiderans quasi uisibilem 
 et instruitur uisibilem eum in filio fieri ex uirtutibus, non 
 ex personae repraesentatione. denique si patrem eundem filium 
 uellet intellegi dicendo: qui me uidet, patrem uidet, quomodo 
 subicit: non credis, quia ego in patre et pater in 
 me? debuerat enim subiunxisse: (non credis, quia ego sum 
 pater? aut quo exaggerauit, si non illud manifestauit, quod 
 uoluerat intellegi, se scilicet filium esse? porro dicendo: non 
 credis, quia ego in patre et pater in me, propterea 
 potius exaggerauit, ne, quia dixerat: qui me uidit et 
 patrem uidit, pater existimaretur, quod numquam se existimari 
 uoluit, qui semper se filium et a patre uenisse profitebatur. 
 igitur et manifestam fecit duarum personarum coniunctionem, 
 ne pater seorsum quasi uisibilis in conspectu desideraretur, 
 et ut filius repraesentator patris haberetur, et nihilominus 
 hoc quoque interpretatus est, quomodo pater esset in filio et 
 filius in patre: uerba, inquit, quae ego loquor uobis, non 
 sunt mea, — utique quia patris — pater autem manens in 
 me facit opera. per opera ergo uirtutum et uerba doctrinae 
 manens in filio pater per ea uidetur, per quae manet, et per 
 eum, in quo manet, ex hoc ipso apparente proprietate utriusque 
 personae, dum dicit: ego sum in patre, et pater in 
 me. atque adeo: credite, ait. quid? me patrem esse? non 
 puto scriptum esse, sed: quia ego in patre et pater

 

 

 
 
 
 in me, si quo minus, uel propter opera credite, ea 
 utique opera, per quae pater in filio non uisu, sed sensu 
 uidebatur.

Post Philippum et totam substantiam quaestionis istius. 
 quae in finem euangelii perseuerat, in eodem genere sermonis 
 quo [pater] et filius in sua proprietate distinguitur, paracletum 
 quoque a patre se postulaturum, cum ascendisset ad 
 patrem, et missurum repromittit, et quidem alium. sed iam 
 praemisimus quomodo alium. ceterum: demeo sumet, inquit. 
 sicut ipse de patris. ita conexus patris in filio et filii in paracleto 
 tres efficit cohaerentes, alterum ex altero. qui tres unum 
 sunt, non unus, quomodo dictum est: ego et pater unum 
 sumus, ad substantiae unitatem, non ad numeri singularitatem. 
 percurre adhuc et inuenies quem patrem credis uitem patris 
 dictum et patrem agricolam, uti quem in terra tu putas 
 fuisse, hunc rursus in caelis a filio agnosci, cum illuc respiciens 
 discipulos suos patri tradit. sed et si in isto euangelio 
 non est reuelatum: deus meus, ad quid me dereliquisti? 
 et: pater, in tuis manibus depone spiritum meum, 
 tamen post resurrectionem et deuictae gloriam mortis exposita 
 necessitate omnis humilitatis, cum iam patrem se posset 
 ostendere tam fideli feminae, ex dilectione, non ex curiositate 
 nec ex incredulitate Thomae tangere eum adgressae: ne 
 inquit, contigeris me, nondum ascendi ad patrem meum. 
 uade autem ad fratres meos — quibus et in hoc (se) filium 
 ostendit; filios enim appellasset illos, si pater fuisset — et 
 dices eis: ascendo ad patrem meum et patrem uestrum

 

 
 
 
 et deum meum et deum uestrum. pater ad patrem, et deus 
 ad deum? an filius ad patrem, et sermo ad deum? ipsa quoque 
 clausula euangelii propter quid consignat haec scripta, 
 nisi: ut credatis, inquit, Iesum Christum filium dei? 
 igitur quaecumque ex his putaueris ad demonstrationem eiusdem 
 patris et filii proficere tibi posse, aduersus definitiuam 
 euangelii sententiam niteris. non ideo enim scripta sunt, ut 
 patrem credas Iesum Christum, sed ut filium.

Propter unum Philippi sermonem et domini responsionem 
 ad eum uidemur Iohannis euangelium decucurrisse, ne 
 tot manifeste pronuntiata et ante et postea unus sermo subuertat, 
 secundum omnia potius quam aduersus omnia, etiam 
 aduersus suos sensus, interpretandus. ceterum ut alia euangelia 
 nunc interponam, quae (de) natiuitate dominica fidem 
 confirmant. sufficit eum, qui nasci habebat ex uirgine, ab 
 ipso adnuntiali angelo filium dei determinatum: spiritus 
 dei superueniet in te, et uirtus altissimi obumbrabit 
 te: propterea quod nascetur ex te sanctum uocabitur 
 filius dei. uolent quidem et hic argumentari, sed ueritas 
 praeualebit. \'nempe\', inquiunt, (filius dei deus est, **« et uirtus 
 altissimi altissimus est), nec pudet illis inicere, quod, si esset, 
 scriptum fuisset. quem enim uerebatur, ut non aperte pronuntiaret: 
 (deus superueniet\', et \'altissimus obumbrabit te\'? dicens 
 autem (spiritus dei\', etsi spiritus dei ♦*, tamen non directo 
 deum nominans, portionem totius intellegi uoluit, quae cessura 
 erat in filii nomen. hic spiritus dei idem erit sermo. sicut

 

 
 
 
 enim Iohanne dicente: sermo caro factus est, spiritum 
 quoque intellegimus in mentione sermonis, ita et hic sermonem 
 quoque agnoscimus in nomine spiritus. nam et spiritus 
 substantia est sermonis, et sermo operatio spiritus, 
 et duo unum sunt. ceterum alium Iohannes profitebitur. 
 carnem factum, alium angelus carnem futurum, si non et 
 spiritus sermo est et sermo spiritus. sicut ergo sermo dei 
 non est ipse, cuius est, ita nec spiritus, et si dei dictus 
 est, non tamen ipse est, cuius est dictus. nulla res alicuius 
 ipse est, cuius est. plane cum quid ex ipso est et sic eius 
 est, dum ex ipso sit, potest tale quid esse, quale et ipse, ei 
 quo est et cuius est. et ideo spiritus deus et sermo deus. 
 quia ex deo, non tamen ipse, ex quo est. quod(si) deus dei 
 tamquam, substantiua res, non erit ipse deus, sed hactenus 
 deus, qua ex ipsius dei substantia [quae et substantiua res 
 est] et ut portio aliqua totius, multo magis uirtus altissimi 
 non erit ipse altissimus, quia nec substantiua res est. 
 quod est spiritus, sicut nec sapientia, nec prouidentia. (ut) et 
 haec enim substantiae non sunt, sed accidentia uniuscuiusque 
 substantiae, et uirtus spiritui accidit nec ipsa erit spiritus. 
 his itaque rebus, quodcumque sunt, spiritu dei et sermone 
 et uirtute, conlatis in uirginem, quod de ea nascitur filius 
 dei est. hoc se et in istis euangeliis ipse testatur statim a 
 puero: non scitis, inquit, quod in patris mei me esse 
 oportet? hoc et satanas eum in temptationibus nouit: si 
 filius dei es, hoc et exinde daemonia confitentur: scimus

 

 
 
 
 qui sis, filius dei. patrem et ipse adorat. Christum se dei 
 a Petro agnitum non negat. exultans in spiritu ad patrem: 
 confiteor, inquit, tibi, pater, quod absconderis haec a 
 sapientibus. hic quoque patrem nemini notum nisi filio 
 adfirmat. et patris filium f confessurus confessores et negaturus 
 negatores suos apud patrem, inducens parabolam filii, 
 non patris, in uineam missi post aliquot seruos et occisi a 
 malis rusticis et a patre defensi, ignorans et ipse diem et 
 horam ultimam soli patri notam. disponens regnum discipulis, 
 quomodo et sibi dispositum dicit a patre, habens potestatem 
 legiones angelorum postulandi ad auxilium a patre si uellet, 
 exclamans quod se deus reliquisset, in patris manibus spiritum 
 ponens, et post resurrectionem spondens missurum se discipulis 
 promissionem patris, et nouissime mandans ut tinguerent in 
 patrem et filium et spiritum sanctum, non in unum. nam nec 
 semel, sed ter, ad singula nomina in personas singulas tinguimur.

Et quid ego in tam manifestis morabor, cum ea congredi 
 debeam, de quibus manifesta obumbrare quaerunt? undique 
 enim obducti distinctione patris et filii, quam manente 
 coniunctione disponimus ut solis et radii et fontis et fluuii, 
 per indiuiduum tamen numerum duorum et trium, aliter eam 
 ad suam nihilominus sententiam interpretari conantur, ut aeque 
 in una persona utrumque distinguant, patrem et filium, dicentes

 

 
 
 
 filium carnem esse, id est hominem, id est Iesum, patrem 
 autem spiritum, id est deum, id est Christum. et qui unum 
 eundemque contendunt patrem et filium, iam incipiunt diuidere 
 illos potius quam unare. si enim alius est Iesus, alius 
 Christus, alius erit filius. (alius) pater, quia filius Iesus, et 
 pater Christus. talem monarchiam apud Valentinum fortasse 
 didicerunt. sed et haec iniectio eorum, duos facere Iesum et 
 Christum, ex praetractatis iam retusa est, quod sermo dei 
 uel spiritus dei et uirtus altissimi dictus sit quem patrem 
 faciunt. non enim ipse sunt, cuius dicuntur, sed ex ipso et 
 ipsius. et aliter tamen in isto capitulo reuincentur. \'ecce/ 
 inquiunt, \'ab angelo praedicatum est: propterea quod nascetur 
 sanctum uocabitur filius dei. caro [itaque] nata 
 est: caro itaque erit filius dei.\' immo de spiritu dei dictum 
 est. certe enim de spiritu sancto uirgo concepit et quod 
 concepit, id peperit; id ergo nasci habebat, quod erat conceptum, 
 [et pariundum] id est spiritus, cuius et uocabitur 
 nomen Emmanuel, quod est interpretatum: nobiscum 
 deus. caro autem deus non est, ut de illa dictum sit: uocabitur 
 sanctum filius dei, sed ille, qui in ea natus est 
 deus, de quo et psalmus: quoniam deus homo natus est 
 in illa et aedificauit eam uoluntate patris. quis deus 
 in ea natus? sermo, et spiritus, qui cum sermone de patris 
 uoluntate natus est. igitur, dum sermo in carne, et de hoc 
 quaerendum, quomodo sermo caro sit factus, utrumne quasi 
 transfiguratus in carnem an indutus carnem. immo indutus. 
 ceterum deum inmutabilem et informabilem credi necesse 
 est, ut aeternum. transfiguratio autem interemptio est pristini.

 

 
 
 
 omne enim. quodcumque transfiguratur in aliud, desinit esse 
 quod fuerat, et incipit esse quod non erat. deus autem neque 
 desinit esse neque aliud potest esse. sermo autem deus, et 
 sermo domini manet in aeuum, perseuerando scilicet in 
 sua forma. quem si non capit transfigurari, consequens est, 
 ut sic caro factus intellegatur, dum fit in carne et manifestatur 
 et uidetur et contrectatur per carnem, quia et cetera 
 sic accipi exigunt. si enim sermo ex transfiguratione et demutatione 
 substantiae caro factus est, una iam erit substantia 
 Iesus ex duabus, ex carne et spiritu, mixtura quaedam, ut 
 electrum ex auro et argento, et incipit nec aurum esse, id 
 est spiritus, neque argentum, id est caro, dum alterum altero 
 mutatur et tertium quid efficitur. neque ergo deus erit Iesus — 
 sermo enim desiit esse qui caro factus est — neque homo [caro] 
 caro enim non proprie est qui sermo fuit. ita ex utroque 
 neutrum (dum) est, aliud longe tertium est quam utrumque. 
 sedenim inuenimus illum directo et deum et hominem expositum. 
 ipso hoc psalmo suggerente: quoniam deus homo 
 natus est in illa, et aedificauit eam uoluntate patris; 
 certe usquequaque filium dei et filium hominis, [cum deum 
 et hominem] sine dubio secundum utramque substantiam in. 
 sua proprietate distantem, quia neque sermo aliud quam deus 
 neque caro aliud quam homo. sic et apostolus de utraque 
 eius substantia docet: qui factus est, inquit, ex semine 
 Dauid: hic erit homo et filius hominis, qui definitus 
 est filius dei secundum spiritum: hic erit deus et 
 [sermo] dei filius. uidemus duplicem statum, non confusum. 
 ?<sed coniunctum, in una persona, deum et hominem Iesum,

 

 
 
 
 — de Christo enim differo — et adeo salua est utriusque proprietas 
 substantiae, ut et spiritus res suas egerit in illo, id est uirtutes 
 et opera et signa, et caro passiones suas functa sit. 
 esuriens sub diabolo, sitiens sub Samaritide flens Lazarum, 
 anxia usque ad mortem, denique et mortua [est]. quodsi 
 tertium quid esset, ex utroque confusum, ut electrum, non 
 tam distincta documenta parerent utriusque substantiae, sed 
 et spiritus carnalia et caro spiritalia egisset ex translatione. 
 aut neque carnalia neque spiritalia, sed tertiae alicuius formae 
 ex confusione. immo aut sermo mortuus esset aut caro mortua 
 non esset, si sermo conuersus esset in carnem; aut caro enim 
 immortalis fuisset aut sermo mortalis. sed quia substantiae 
 ambae in statu suo quaeque distincte agebant, ideo illis et 
 operae et exitus sui occurrerunt. disce igitur cum Nicodemo 
 quia quod in carne natum est caro est et quod de 
 spiritu spiritus est. neque caro spiritus fit neque spiritus 
 caro. in uno plane esse possunt. ex his Iesus constitit. es 
 carne homo, ex spiritu deus. quem tunc angelus ex ea parte, 
 qua spiritus erat, dei filium pronuntiauit, seruans carni filium 
 hominis dici. sic et apostolus eum, dei et hominum appellans 
 sequestrem, utriusque substantiae confirmauit. nouissime: qui 
 filium dei carnem interpretaris, exhibe, qui sit filius hominis.\' 
 aut numquid spiritus erit? sed spiritum patrem ipsum uis 
 haberi, quia deus spiritus, quasi non et dei spiritus, sicut et 
 sermo deus et dei sermo.

Nunc de Christo. facis patrem. stultissime, qui nec

 

 
 
 ipsam uim inspicias nominis huius, si tamen nomen est 
 Christus et non appellatio potius; unctus enim significatur. 
 unctus autem non magis nomen est quam uestitus, quam 
 calciatus. itaque Christus accidens nomini res. an tu, si ex 
 aliquo argumento uestitus quoque uocaretur Iesus, quomodo 
 Christus ab unctionis sacramento, aeque legum filium dei 
 diceres, uestitum uero patrem crederes? si pater Christus est, 
 pater unctus est, et utique ab alio. aut si a semetipso, proba. 
 sed non ita docent Acta Apostolorum in illa exclamatione 
 ecclesiae ad deum: conuenerunt enim uniuersi in ista 
 ciuitate aduersus sanctum filium tuum (Iesum,) quem 
 unxisti, Herodes et Pilatus cum nationibus. ita et 
 filium dei legum contestati sunt et filium a patre unctum. 
 ergo Iesus idem erit Christus, qui a patre unctus est, non 
 pater, qui filium unxit. sic et Petrus: firmissime itaque 
 cognoscat omnis domus Israhel, quod et dominum et 
 Christum, id est unctum, fecerit eum deus, hunc legum, 
 quem uos crucifixistis, Iohannes autem etiam mendacem 
 notat eum, qui negauerit Iesum esse Christum, contra de deo 
 natum omnem, qui crediderit Iesum esse Christum. propter quod 
 et hortatur, ut credamus nomini filii eius Iesu Christi, 
 ut scilicet communio sit nobis cum patre et filio eius 
 Iesu Christo. sic et Paulus ubique deum patrem ponit et dominum 
 nostrum legum Christum. cum ad Romanos scribit, gratias 
 agit deo per dominum nostrum Iesum Christum; cum ad 
 Galatas, non ab hominibus se apostolum praefert nec per 
 hominem, sed per legum Christum et deum patrem. et habes

 

 
 
 
 (per) totum instrumentum eius quae in hunc modum pronuntiant 
 et duos proponunt deum patrem et dominum nostrum 
 Iesum Christum, filium patris, et legum ipsum esse Christum, 
 in altero quoque nomine dei filium. nam exinde, [eo iure] quo 
 utrumque nomen unius est, id est dei filii. etiam alterum 
 sine altero eiusdem est. et siue Iesus tantummodo positum 
 est, intellegitur et Christus, quia Iesus unctus est, siue solummodo 
 Christus, idem est et Iesus, quia unctus est Iesus. 
 quorum nominum alterum est proprium, quod ab angelo 
 impositum est. alterum accidens, quod ab unctione conuenit, 
 dum tamen Christus filius sit. non pater. postremo: quam caecus 
 est qui nec in Christi nomine intellegit alium deum portendi. 
 si Christi nomen patri adscribat! si enim Christus pater deus 
 est, qui dicit: ascendo ad patrem meum et patrem ues. 
 trum et deum meum et deum uestrum, utique alium 
 patrem super se et deum ostendit. si item pater Christus est. 
 alius est, qui solidat tonitruum et condit spiritum et 
 adnuntiat in homines Christum suum. et si adstiterunt 
 reges terrae et archontes congregati sunt in unum 
 aduersus (dominum et aduersus) Christum ipsius, alius 
 erit dominus, contra cuius Christum congregati sunt reges et 
 archontes. et si haec dicit dominus domino meo Christo. 
 alius erit dominus, qui loquitur ad patrem Christum. et cum 
 apostolus scribit: uti deus domini nostri Iesu Christi

 

 
 
 
 det uobis spiritum sapientiae et agnitionis, alius erit 
 deus Christi Iesu charismatum spiritalium largitor. certe, ne 
 per omnia euagemur, qui suscitauit Christum suscitaturus 
 [est] et m.ortalia corpora nostra tamquam alius 
 erit suscitator quam pater, mortuus et [pater] suscitatus, si 
 Christus, qui est mortuus, pater est.

Obmutescat, obmutescat ista blasphemia. sufficiat Christum, 
 filium dei, mortuum dici, et hoc, quia ita scriptum est. 
 nam et apostolus, non sine onere pronuntians Christum mortuum, 
 adiecit secundum scripturas, ut duritiam pronuntiationis 
 scripturarum auctoritate molliret et scandalum auditori 
 euerteret. quamquam cum duae substantiae censeantur in 
 Christo Iesu, diuina et humana, constet autem inmortalem 
 esse diuinam, cum mortalem quae humana sit, apparet quatenus 
 eum mortuum dicat, id est qua carnem et hominem et 
 filium hominis, non qua spiritum et sermonem et dei filium. 
 dicendo denique: Christus mortuus est, id est unctus, id 
 quod unctum est mortuum ostendit, id est carnem. ergo, 
 inquis, et nos eadem ratione (patrem mortuum) dicentes qua 
 uos filium, non blasphemamus in dominum deum; non enim 
 ex diuina. sed ex humana substantia mortuum dicimus. at 
 tamen blasphematis, non tantum quia mortuum dicitis patrem, 
 sed et quia crucifixum, maledictionem enim crucifixi, quae ex 
 lege in filium competit, - quia ch ris tus pro nobis maledictio 
 factus est, non pater - [Christum] in patrem conuertentes in 
 patrem blasphematis. nos autem dicentes Christum crucifixum

 

 
 
 
 non maledicimus illum, sed maledictum legis referimus, quia 
 nec apostolus hoc dicens blasphemauit. sicut autem de quo 
 quid capit dici sine blasphemia dicitur, ita (de) quo non capit. 
 blasphemia est, si dicatur. ergo nec compassus est pater filio. 
 scilicet directam blasphemiam in patrem ueriti, diminui eam 
 hoc modo sperant, — concedentes iam patrem et filium duos 
 esse — si filius quidem patitur, pater uero compatitur. stulti 
 et in hoc. quid est enim compati quam cum alio pati? porro 
 si impassibilis pater, utique et incompassibilis; aut si compassibilis, 
 utique passibilis. nihil ei uel timore tuo praestas. times 
 dicere passibilem quem dicis compassibilem. tam autem (in)coDlpassibilis 
 pater est quam impassibilis etiam filius ex ea condicione, 
 qua deus est. sed quomodo, si filius passus est, non 
 compassus est et pater? separatur a filio, non a deo. nam 
 et fluuius si aliqua turbulentia contaminatur, quamquam 
 una substantia de fonte decurrat nec secernatur a fonte, tamen 
 fluuii iniuria non pertinebit ad fontem; et licet aqua fontis 
 sit quae patiatur in fluuio, dum non in fonte patitur, sed in 
 fluuio, non fons patitur, sed fluuius, qui ex fonte est. ita et 
 spiritus dei, ut pati possit in filio, quia non in patre pateretur, 
 sed in filio, pater passus non uideretur. sed sufficit nihil 
 spiritum dei passum suo nomine, quia, si quid passus est in

 
 
 
 filio t quidem erat, ut pater cum filio pateretur in carne. 
 t quia hoc retractatus. nec quisquam negabit, quando nec nos 
 pati pro deo possumus, nisi spiritus dei sit in nobis, qui 
 et loquitur de nobis quae sunt confessionis, non ipse tamen 
 patiens, sed pati posse praestans.

Alioquin si ultra perges, potero tibi durius respondere 
 et te cum ipsius domini pronuntiatione committere, uti dicam: 
 (quid de isto quaeris? habes ipsum exclamantem in passione: 
 deus meus, deus meus, ut quid me dereliquisti\'? 
 ergo aut filius patiebatur a patre derelictus, et pater passus 
 non est, qui filium dereliquit; aut si pater erat qui patiebatur, 
 ad quem deum exclamabat? sed haec uox carnis et animae, 
 id est hominis, non sermonis nec spiritus, id est non dei, 
 propterea emissa est, ut impassibilem deum ostenderet, qui 
 sic filium reliquit, dum hominem eius tradidit in mortem. 
 hoc et apostolus sensit scribens: si pater filio non pepercit. 
 hoc et Esaias prior pronuntiauit: et dominus eum 
 tradidit pro delictis nostris. sic reliquit, dum non 
 parcit, sic reliquit, dum tradit. ceterum non reliquit pater 
 filium, in cuius manibus filius spiritum suum posuit. denique 
 posuit et statim obiit; spiritu enim manente in carne 
 caro omnino mori non potest. ita relinqui a patre mori fuit

 

 
 
 
 filio. filius igitur et moritur et resuscitatur a patre secundum 
 scripturas, filius ascendit in superiora caelorum, qui et descendit 
 in interiora terrae. hic sedet ad dexteram patris, non pater 
 ad suam. hunc uidit Stephanus, cum lapidaretur, adhuc 
 stantem ad dexteram dei, ut exinde sessurum, donec ponat 
 illi pater omnes inimicos sub pedibus suis. hic et uenturus 
 est rursus super nubes caeli talis, qualis et ascendit. hic 
 interim acceptum a patre munus effudit, spiritum sanctum. 
 tertium nomen diuinitatis et tertium gradum maiestatis, unius 
 praedicatorem monarchiae, sed et oikonomiae interpretatorem. 
 , si quis sermones nouae prophetiae eius admiserit et deductorem 
 omnis ueritatis, quae est in patre et filio et spiritu 
 sancto secundum Christianum sacramentum.\'

Ceterum Iudaicae fidei ista res, sic unum deum credere. 
 ut filium adnumerare ei nolis et post filium spiritum, qiud 
 enim erit inter nos et illos nisi differentia ista? quod opus 
 euangelii, quae est substantia noui testamenti statuens legem 
 et prophetas usque ad lohannem, si non exinde pater et filius 
 et spiritus sanctus, tres crediti, unum deum sistunt? sic deus? 
 uoluit nouare sacramentum, ut noue unus crederetur per 
 filium et spiritum, ut coram iam deus in suis propriis Domi 
 nibus et personis cognosceretur, qui et retro per filium et 
 spiritum praedicatus non intellegebatur. uiderint igitur acti 
 christi, qui negant patrem et filium. negant enim patrem. 
 dum eundem filium dicunt, et negant filium, dum eundem 
 patrem credunt, dando illis quae non sunt. auferendo quae

 

 
 
 
 sunt qui uero confessus fuerit Christum filium 
 dei, non patrem, deus in illo manet et ipse in deo. 
 nos credimus testimonio dei, quo testatus est de filio suo: 
 qui filium non habet, nec uitam habet. non habet 
 autem filium qui eum alium quam filium credit.