Quibusdam uidetur indiscrete omnes admittendos esse 
 ad lauacrum regenerationis, quae est in Christo Iesu domino 
 nostro, etiamsi malam turpemque uitam facinoribus et flagitiis 
 euidentissimis notam mutare noluerint atque in ea se perseueraturos 
 aperta etiam professione declarauerint. uerbi gratia, 
 si quisquam meretrici adhaeret, non ei prius praecipiatur, ut 
 ab ea discedat et tunc ueniat ad baptismum, sed etiam cum 
 ea manens mansurumque se confitens seu etiam profitens admittatur 
 et baptizetur nec inpediatur fieri membrum Christi, 
 etiamsi membrum meretricis esse perstiterit, sed postea doceatur, 
 quam sit hoc malum, iamque baptizatus de mutandis 
 in melius moribus instruatur. peruersum enim putant atque 
 praeposterum prius docere, quemadmodum debeat uiuere 
 christianus et deinde baptizari. sed censent praecedere debere 
 baptismi sacramentum, ut deinde sequatur uitae morumque

 

 

 
 
 
 doctrina: quam si tenere et custodire uoluerit, utiliter fecerit; 
 si autem noluerit, retenta fide christiana, sine qua in aeternum 
 periret, in quolibet scelere inmunditiaque permanserit, saluum 
 eum futurum tamquam per ignem, uelut qui aedificauerit super 
 fundamentum, quod est Christus, non aurum, argentum, lapides 
 pretiosos, sed ligna, fenum, stipulam, id est non iustos 
 castosque mores, sed iniquos et inpudicos.

Ad hanc autem disputationem uidentur inpulsi, quod 
 eos mouerit non admitti ad baptismum illos, qui dimissis 
 uxoribus alias duxerint, uel feminas, quae dimissis uiris aliis 
 nupserint, quia haec non coniugia, sed adulteria esse dominus 
 Christus sine ulla dubitatione testatur. cum enim negare non 
 possent esse adulterium, quod ueritas adulterium esse sine 
 ambiguitate confirmat, eisque suffragari uellent ad accipiendum 
 baptismum, quos huius modi laqueo ita captos uiderent, ut, 
 si non admitterentur ad baptismum, sine ullo sacramento 
 mallent uiuere uel etiam mori quam disrupto adulterii uinculo 
 liberari, humana quadam miseratione conmoti sunt ad eorum 
 causam sic suscipiendam, ut omnes cum eis facinerosos et 
 flagitiosos etiam nulla prohibitione correptos, nulla instructione 
 correctos, nulla paenitentia mutatos ad baptismum admittendos 
 esse censerent, existimantes eos, nisi fieret, in aeternum esse

 

 
 
 
 perituros; si autem fieret, etiam in illis malis perseuerantes 
 saluos per ignem futuros.

Quibus respondens hoc primum dico, ne quis ea 
 testimonia scripturarum, quae conmixtionem bonorum et malorum 
 in ecclesia uel praesentem indicant uel futuram praenuntiant, 
 sic accipiat, ut disciplinae seueritatem siue diligentiam 
 soluendam omnino atque omittendam non illis edoctus litteris, 
 sed sua opinatione deceptus existimet. neque enim, quia illam 
 primi populi permixtionem Moyses dei famulus patientissime 
 perferebat, ideo non in multos etiam gladio uindicauit; et 
 Phinees sacerdos adulteros simul inuentos ferro ultore confixit. 
 quod utique degradationibus et excommunicationibus 
 significatum est esse faciendum hoc tempore, cum in ecclesiae 
 disciplina uisibilis fuerat gladius cessaturus. nec quia beatus 
 apostolus inter falsos fratres tolerantissime congemescit et 
 quosdam etiam diabolicis inuidentiae stimulis agitatos Christum 
 tamen praedicare permittit, ideo parcendum censet illi, qui 
 uxorem patris sui habuit — quem praecipit congregata 
 • ecclesia tradendum satanae in interitum carnis, ut 
 spiritus saluus sit in die domini Iesu — aut ideo ipse 
 alios non tradidit satanae, ut discerent non blasphemare, 
 aut frustra dicit: scripsi uobis in epistula non 
 commisceri fornicariis, non utique fornicariis

 

 
 
 huius mundi aut auaris aut raptoribus aut idolis 
 seruientibus; alioquin debueratis de hoc mundo 
 exire. nunc autem scripsi uobis non commisceri, 
 si quis frater nominatur aut fornicator aut idolis 
 seruiens aut auarus aut maledicus aut ebriosus 
 aut rapax, cum eius modi ne quidem cibum sumere. 
 quo enim mihi de his qui foris sunt iudicare? 
 nonne de his qui intus sunt uos iudicatis? de his 
 autem qui foris sunt deus iudicabit. auferte malum 
 ex uobis ipsis. ubi quidem aliqui id, quod dictum 
 est (ex uobis ipsis>, ita intellegunt, ut ex se ipso unusquisque 
 auferat malum, hoc est, ut ipse sit bonus. sed 
 utrolibet modo intellegatur, siue ut seueritate ecclesiae mali 
 excommunicationibus corripiantur, siue ut se quisque corripiendo 
 et corrigendo a se ipso auferat malum, illud tamen, 
 quod supra dictum est, non habet ambiguitatem, ubi praecipit 
 non commisceri eis fratribus, qui in aliquo supra dicto uitio 
 nominantur, id est noti famosique sunt. 
 
 Quo autem animo et qua caritate misericors ista seueritas 
 adhibenda sit, non solum eo loco, ubi ait: ut spiritus 
 saluus sit in die domini Iesu, sed alibi quoque euidenter 
 ostendit dicens: si quis non obaudit uerbo nostro 
 per epistulam, hunc notate, et nolite commisceri

 

 
 
 
 cum eo, ut erubescat; et non ut inimicum existimetis, 
 sed corripite ut fratrem.

Et ipse dominus, exemplum singulare patientiae, qui 
 etiam in duodecim apostolis usque ad passionem diabolum 
 pertulit et qui ait: sinite utraque crescere usque ad 
 messem, ne forte, dum uultis colligere zizania, 
 simul eradicetis et triticum, retiaque illa similitudine 
 ecclesiae usque ad litus, hoc est usque ad saeculi finem, 
 bonos et malos pisces habitura praedixit et cetera, si qua de 
 permixtione bonorum et malorum siue aperte siue per similitudines 
 est locutus, non ideo tamen omittendam censuit 
 ecclesiae disciplinam; immo uero admonuit adhibendam, quando 
 ait: adtendite uobis; si peccauerit in te frater 
 tuus, uade corripe eum inter te et ipsum solum. 
 si te audierit, lucratus eris fratrem tuum. si autem 
 non audierit, adsume tecum unum uel duos, ut in 
 ore testium duorum uel trium stet omne uerbum. 
 quodsi non audierit eos, dic ecclesiae. si autem 
 nec ecclesiam audierit, sit tibi tamquam ethnicus 
 et publicanus. deinde ipsius seueritatis terrorem grauissimum 
 adiecit etiam eo loco dicens: quae solueritis in 
 terra, soluta erunt et in caelo, et quae ligaueritis 
 in terra, ligata erunt et in caelo; prohibet etiam 
 sanctum dari canibus. nec contrarius est apostolus domino,

 

 
 
 
 quia dicit: peccantes coram omnibus argue, ut ceteri 
 timorem habeant, cum ille dicat: corripe eum inter 
 te et ipsum. utrumque enim faciendum est, sicut infirmitatis 
 diuersitas admonet eorum, quos utique non perdendos, sed 
 corrigendos curandosque suscepimus, et alius sic, alius autem 
 sic sanandus est. ita etiam est ratio dissimulandi et tolerandi 
 malos in ecclesia; et est rursus ratio castigandi, corripiendi, 
 non admittendi uel a communione remouendi.

Errant autem homines non seruantes modum; et 
 cum in unam partem procliuiter ire coeperint, non respiciunt 
 diuinae auctoritatis alia testimonia, quibus possint ab illa 
 intentione reuocari et in ea, quae ex utrisque temperata est, 
 ueritate ac moderatione consistere, nec in hac re tantum, de 
 qua nunc quaestio est, sed etiam in aliis multis. nam quidam 
 intuentes diuinarum testimonia litterarum, quibus unus deus 
 colendus insinuatur, eundem patrem, qui est filius, sanctumque 
 spiritum putauerunt; alii rursus ueluti morbo contrario 
 laborantes, cum adtenderent ea, quibus trinitas declaratur, 
 nec ualerent intellegere, quomodo sit unus deus, cum et pater 
 non sit filius nec filius sit pater nec spiritus sanctus aut filius 
 aut pater, diuersitates etiam substantiarum asserendas putauerunt. 
 quidam intuentes in scripturis sanctae uirginitatis laudem 
 conubia damnauerunt; quidam rursus ea testimonia consectantes, 
 quibus casta coniugia praedicantur, uirginitatem nuptiis

 

 
 
 
 aequauerunt. quidam cum legerent: bon u m est, fratres B, non m a nducare 
 carnem neque bibere uinum et nonnulla similia, 
 creaturam dei et quas uoluerunt escas inmundas esse senserunt; 
 quidam uero legentes: omnis creatura dei bona est et 
 nihil abiciendum, quod cum gratiarum actione 
 percipitur, in uoracitatem uinolentiamque conlapsi sunt, 
 non sibi ualentes auferre uitia, nisi eis e contrario uel tanta 
 uel maiora succederent.

Sic etiam in hac causa, quae habetur in manibus, quidam 
 intuentes praecepta seueritatis, quibus admonemur corripere 
 inquietos, non dare sanctum canibus, ut ethnicum habere 
 ecclesiae contemptorem, a conpage corporis membrum, quod 
 scandalizat, auellere, ita conturbant ecclesiae pacem, ut conentur 
 ante tempus separare zizania atque hoc errore caecati ipsi 
 potius a Christi unitate separentur. qualis nobis causa est 
 aduersus schisma Donati, et hoc non cum illis, qui nouerunt 
 Caecilianum non ueris, sed calumniosis criminibus adpetitum, 
 et perniciosam sententiam suam mortifero pudore non deserunt, 
 sed cumillis, quibus dicimus: etiamsi mali fuissent, propter quos 
 in ecclesia non estis, uos tamen eos ferendo, quos emendare aut 
 segregare minime poteratis, in ecclesia permanere debuistis. 
 quidam uero e contrario periclitantes cum bonorum

 

 
 
 
 malorumque commixtionem in ecclesia demonstratam uel praedictam esse 
 perspexerint et patientiae praecepta didicerint — quae ita nos 
 firmissimos reddunt, ut, etiamsi uidentur in ecclesia esse 
 zizania, non tamen inpediatur aut fides aut caritas nostra, ut, 
 quoniam zizania esse in ecclesia cernimus, ipsi de ecclesia 
 recedamus — destituendam putant ecclesiae disciplinam, quandam 
 peruersissimam securitatem praepositis tribuentes, ut ad 
 eos non pertineat nisi dicere, quid cauendum quidue faciendum 
 sit, quodlibet autem quisque faciat non curare.

Nos uero ad sanam doctrinam pertinere arbitramur 
 ex utrisque testimoniis uitam sententiamque moderari, ut et 
 canes in ecclesia propter pacem ecclesiae toleremus et canibus 
 sanctum, ubi est pax ecclesiae tuta, non demus. cum ergo 
 siue per neglegentiam praepositorum siue per aliquam excusabilem 
 necessitatem siue per occultas obreptiones inuenimus 
 in ecclesia malos, quos ecclesiastica disciplina corrigere aut 
 cohercere non possumus, tunc, ne ascendat in cor nostrum 
 inpia et perniciosa praesumptio, qua existimemus nos ab his 
 esse separandos, ut peccatis eorum non inquinemur atque ita 
 post nos trahere conemur ueluti mundos sanctosque discipulos, 
 ab unitatis conpage quasi a malorum consortio segregatos, 
 ueniant in mentem illae. de scripturis similitudines et diuina 
 oracula uel certissima exempla, quibus demonstratum et praenuntiatum 
 est malos in ecclesia permixtos bonis usque in

 
 
 
 finem saeculi tempusque iudicii futuros et nihil bonis in 
 unitate ac participatione sacramentorum qui eorum factis non 
 consenserint obfuturos. cum uero eis, per quos ecclesia regitur, 
 adest salua pace ecclesiae potestas disciplinae aduersus inprobos 
 aut nefarios exercendae, tunc rursus, ne socordia segnitiaque 
 dormiamus, aliis aculeis praeceptorum, quae ad seueritatem 
 cohercitionis pertinent, excitandi sumus, ut gressus 
 nostros in uia domini ex utrisque testimoniis illo duce atque 
 tutore dirigentes nec patientiae nomine torpescamus nec obtentu 
 diligentiae saeuiamus.

Hac ergo secundum sanam doctrinam moderatione 
 seruata uideamus, unde agitur, id est, utrum ad percipiendum 
 baptismum sic admittendi sunt homines, ut nulla ibi uigilet 
 diligentia, ne sanctum canibus detur, usque adeo ut nec 
 apertissimi adulterii perpetratores et eius perseuerantiae professores 
 a sacramento tantae sanctitatis uideantur arcendi: quo 
 sine dubio non admitterentur, si per ipsos dies, quibus eandem 
 gratiam percepturi suis nominibus datis abstinentia, 
 ieiuniis exorcismisque purgantur, cum suis legitimis et ueris 
 uxoribus se concubituros profiterentur atque huius rei, quamuis 
 alio tempore licitae, paucis ipsis sollemnibus diebus nullam 
 continentiam seruaturos. quo modo igitur ad illa sancta

 

 
 
 
 recusans correctionem adulter admittitur, quo recusans obseruationem 
 non admittitur coniugatus?

Sed prius, inquiunt, baptizetur, deinde doceatur, quid 
 ad bonam uitam moresque pertineat. fit hoc, ubi quemquam 
 forte dies urget extremus, ut ad uerba paucissima, quibus 
 tamen omnia continentur, credat sacramentumque percipiat, ut, 
 si ex hac uita emigrauerit, liberatus exeat a reatu praeteritorum 
 omnium peccatorum; si autem saluus petit spatiumque 
 discendi est, quod aliud oportunius tempus reperiri potest, 
 quo audiat, quemadmodum fidelis fieri ac uiuere debeat, quam 
 illud, cum adtentiore animo atque ipsa religione suspenso 
 saluberrimae fidei sacramentum petit? an usque adeo dissimulamus 
 a sensibus nostris, ut uel nos ipsos non recordemur, 
 quam fuerimus adtenti atque solliciti, quid nobis praeciperent, 
 a quibus catechizabamur, cum fontis illius sacramenta peteremus 
 atque ob hoc conpetentes etiam uocaremur? uel non 
 intueamur alios, qui per annos singulos ad lauacrum regenerationis 
 adcurrunt, quales sint ipsis diebus, quibus catechizantur, 
 exorcizantur, scrutantur, quanta uigilantia conueniant, quo 
 studio ferueant, qua cura pendeant? si tunc tempus non est 
 dicendi, quae uita congruat tanto, quod accipere desiderant, 
 sacramento, quando erit? an uero cum acceperint, in tantis 
 criminibus permanentes etiam post baptismum, non noui

 
 
 
 homines, sed rei ueteres? ut uidelicet peruersitate mirabili prius 
 eis dicatis: induite hominem nouum, et cum induti fuerint, 
 postea dicatur: exuite ueterem, cum apostolus sanum ordinem 
 tenens dicat: exuite ueterem et induite nouum, et 
 ipse dominus clamet: nemo adsuit pannum nouum 
 uestimento ueteri, et nemo mittit uinum nouum 
 in utres ueteres. quid autem aliud agit totum tempus, 
 quo catechumenorum locum et nomen tenent, nisi ut audiant, 
 quae fides et qualis uita debeat esse christiani, ut, cum se 
 ipsos probauerint, tunc de mensa domini manducent et de 
 calice bibant? quoniam qui manducat et bibit indigne, 
 iudicium sibi manducat et bibit. quod autem fit per 
 omne tempus, quo in ecclesia salubriter constitutum est, ut 
 ad nomen Christi accedentes catechumenorum gradus excipiat, 
 hoc fit multo diligentius et instantius his diebus, quibus conpetentes 
 uocantur, cum ad percipiendum baptismum sua nomina 
 iam dederunt.

Quid? si, inquiunt, uirgo nesciens uiro nupserit 
 alieno? hoc si semper nesciat, numquam ex hoc erit adultera; 
 si autem sciat, iam ex hoc esse incipit, ex quo cum alieno 
 uiro sciens cubauerit. sicut in iure praediorum tamdiu quisque 
 bonae fidei possessor rectissime dicitur, quamdiu se possidere 
 ignorat alienum, cum uero scierit nec ab aliena possessione

 

 
 
 
 recesserit, tunc malae fidei perhibetur, tunc iuste iniustus 
 uocatur. absit ergo, ut sensu plane non humano, sed plane 
 uano sic doleamus, cum flagitia corriguntur, tamquam conubia 
 dirimantur, maxime in ciuitate dei nostri, in monte sancto 
 eius, hoc est in ecclesia, ubi nuptiarum non solum uinculum, 
 uerum etiam sacramentum ita commendatur, ut non liceat 
 uiro uxorem suam alteri tradere, quod in republica tunc 
 Romana non solum minime culpabiliter, uerum etiam laudabiliter 
 Cato fecisse perhibetur. neque hinc modo diutius disputare 
 opus est, cum et illi, quibus respondeo, non audeant 
 adfir:uare nullum hoc esse peccatum neque negent esse adulterium, 
 ne ipsi domino sanctoque euangelio aperte conuincantur 
 obsistere. sed cum eis placet primum admittendos esse tales 
 ad percipiendum baptismi sacramentum et ad dominicam mensam, 
 etiamsi correctionem uoce manifestissima recusauerint; 
 immo uero nihil eos de hac re prorsus admoneri oportere, 
 sed postea doceri, ut, si praecepti obseruationem receperint 
 culpamque correxerint, habeantur in tritico; si autem contempserint, 
 inter zizania tolerentur: satis ostendunt non se 
 crimina ista defendere aut, quasi leuia uel nulla sint, agere. 
 quis enim adulterium bonae spei christianus nullum seu 
 paruum crimen existimet?

Ordinem tamen, quo haec in aliis uel corrigantur uel 
 ferantur, de scripturis sanctis se proferre arbitrantur, cum dicunt

 

 
 
 
 apostolos sic egisse et de litteris eorum quaedam testimonia 
 proferunt, ubi reperiuntur prius insinuasse doctrinam fidei ac 
 deinde morum tradidisse praecepta. atque hinc intellegi uolunt 
 fidei tantummodo regulam baptizandis esse insinuandam, 
 postea uero iam baptizatis etiam uitae in melius mutandae 
 praecepta tradenda: quasi aliquas apostolorum epistulas legant 
 ad eos, qui baptizandi sunt, datas, ubi de fide disputauerunt, 
 et alias ad baptizatos, quibus praecepta de malis cauendis 
 bonisque instituendis moribus continentur. cum igitur eos ad 
 baptizatos iam christianos dedisse litteras constet, cur utroque 
 sermone contextae sunt, et eo scilicet, qui ad fidem, et eo, 
 qui ad uitam bonam pertinet? an forte iam placet, ut baptizandis 
 utrumque non demus et baptizatis utrumque reddamus? 
 quod si absurde dicitur, ergo fateantur apostolos doctrinam 
 suam ex utroque perfectam suis epistulis indidisse, sed propterea 
 plerumque insinuasse prius fidem ac deinde quod ad 
 uitam bonam pertinet subiecisse, quia et in homine ipso, nisi 
 praecedat fides, uita bona sequi non poterit. quidquid enim 
 homo ueluti recte fecerit, nisi ad pietatem, quae ad deum est, 
 referatur, rectum dici non oportet. quodsi arbitrarentur aliqui 
 stulti et nimis inperiti apostolorum epistulas ad catechumenos 
 datas, profecto etiam ipsi faterentur nondum baptizatis praecepta 
 morum, qui fidei congruant simul cum fidei regulis

 
 
 
 intimanda: nisi forte ad hanc necessitatem sua nos isti disputatione 
 conpellunt, ut primas partes epistularum apostolicarum, 
 ubi de fide loquuntur, catechumenis legendas uelint, posteriores 
 autem fidelibus, ubi iam praecipitur, quemadmodum christiani 
 uiuere debeant. quod si stultissimum est dicere, nullum ergo 
 documentum est huius opinionis ex epistulis apostolorum, 
 cur ideo arbitremur baptizandos de sola fide, baptizatos autem 
 de moribus admonendos, quia illi primis partibus litterarum 
 suarum commendauerunt fidem ac postea consequenter, ut 
 bene a fidelibus uiueretur, hortati sunt. quamuis enim illud 
 prius, hoc posterius, saepissime tamen una contextione sermonis 
 utrumque catechumenis, utrumque fidelibus, utrumque 
 baptizandis, utrumque baptizatis, siue ut instruantur siue ne 
 obliuiscantur, siue ut profiteantur siue ut confirmentur, doctrina 
 sanissima et diligentissima praedicandum est. epistulae itaque 
 Petri, epistulae Iohannis, de quibus quaedam testimonia commemorant, 
 addant et Pauli et aliorum apostolorum. ea ratione 
 accipiendum est, quod aduerterunt prius de fide ac postea de 
 moribus dici, quam, nisi fallor, apertissime exposui.

Sed in actibus apostolorum Petrus, inquiunt, sic 
 allocutus est illos, qui uerbo audito baptizati sunt uno die 
 tria milia, ut eis solam fidem, qua in Christum crederent, 
 praedicaret. qui cum dixissent: quid faciemus? respondit

 

 
 
 
 eis: agite paenitentiam, et baptizetur unusquisque 
 uestrum in nomine domini Iesu Christi in remissionem 
 peccatorum, et accipietis donum spiritus 
 sancti. cur ergo non aduertunt, quod dictum est: agite 
 paenitentiam? ibi est enim uitae ueteris spoliatio, ut noua 
 induantur qui baptizantur. cui autem fructuosa est paenitentia, 
 quae agitur de mortuis operibus, si in adulterio perseueret 
 aliisque sceleribus, quibus dilectio mundi huius inuoluitur?

Sed infidelitatis, inquiunt, tantummodo, qua in Christum 
 non crediderunt, eos uoluit agere paenitentiam. mira praesumptio 
 — nolo quicquam grauius dicere —, quando eo 
 audito, quod dictum est: agite paenitentiam, solius 
 infidelitatis acta dicitur, cum uita mutanda ex uetere in nouam 
 doctrina euangelica traderetur, ubi utique et illud est, quod 
 in ea sententia ponit apostolus: qui furabatur, iam non 
 furetur, et cetera, quibus exsequitur, quid sit deponere 
 ueterem hominem et induere nouum. in his autem ipsis uerbis 
 Petri habent, unde admoneri potuissent, si diligenter adtendere 
 uoluissent. cum enim dixisset: agite paenitentiam, et 
 baptizetur unusquisque uestrum in nomine domini 
 nostri Iesu Christi in remissionem peccatorum, 
 et accipietis donum spiritus sancti. nobis 
 enim haec est promissio et filiis nostris et omnibus 
 qui sunt longe quoscumque uocauerit dominus

 

 

 

 
 
 
 deus noster, continuo subiecit qui librum scripsit atque 
 ait: et ceteris uerbis pluribus testificabatur, . 
 dicens: eripite uos a saeculo hoc prauo. at illi 
 auidissime capientes exceperunt uerba et crediderunt 
 et baptizati sunt; et adiectae sunt illa die 
 tria milia animae. quis hic non intellegat "ceteris pluribus 
 uerbis", quae ab scriptore propter longitudinem reticentur, 
 id egisse Petrum, ut eriperent se ab hoc saeculo prauo, 
 quandoquidem ipsa sententia breuiter indita est, cui persuadendae 
 uerbis pluribus Petrus instabat? ipsa quippe summa 
 posita est, cum dictum est: eripite uos a saeculo hoc 
 prauo; uerbis autem pluribus, ut hoc fieret, testificabatur 
 Petrus. in his uerbis erat mortuorum operum condemnatio, 
 quae nequiter agunt huius saeculi dilectores, et commendatio 
 uitae bonae, quam teneant atque sectentur, qui se ab hoc 
 prauo saeculo eripiunt. iam itaque, si placet, adfirmare conentur 
 eum se eripere ab hoc saeculo prauo, qui tantummodo credit 
 in Christum, etiamsi in flagitiis quibus uoluerit perseueret 
 usque ad professionem adulterii. quod si dicere nefas est, 
 audiant baptizandi non solum quid credere debeant, sed etiam 1 
 quemadmodum se ab hoc prauo saeculo eripiant. ibi enim 
 necesse est, ut audiant quemadmodum credentes uiuere debeant.

Spado, inquiunt, ille, quem Philippus baptizauit, 
 nihil plus dixit quam: credo filium dei esse Iesum 
 Christum, et in hac professione continuo baptizatus est.

 

 
 
 
 num ergo placet, ut hoc solum homines respondeant et continuo 
 baptizentur? nihil de spiritu sancto, nihil de sancta 
 ecclesia, nihil de remissione peccatorum, nihil de resurrectione 
 mortuorum, postremo de ipso domino Iesu Christo nihil, nisi 
 quia filius dei est, non de incarnatione eius ex uirgine, non 
 de passione, de morte crucis, de sepultura, de tertii diei 
 resurrectione, de ascensione ac sede ad dexteram patris aliquid 
 dicendum est catechizanti ac profitendum credenti? si enim 
 spado cum respondisset: credo filium dei esse Iesum 
 Christum, hoc ei sufficere uisum est, ut continuo baptizatus 
 abscederet, cur non id sequimur? cur non imitamur atque 
 auferimus cetera, quae necesse habemus, etiam cum ad baptizandum 
 temporis urget angustia, exprimere interrogando, ut 
 baptizandus ad cuncta respondeat, etiamsi ea memoriae manis 
 non uacuit? si autem scriptura tacuit atque intellegenda 
 dimisit cetera, quae cum illo spadone baptizando Philippus 
 egit, atque in eo, quod ait: baptizauit eum Philippus, 
 intellegi uoluit inpleta omnia, quae, licet taceantur in scripturis 
 gratia breuitatis, tamen serie traditionis scimus inplenda, 
 pari modo etiam in eo, quod scriptum est euangelizasse 
 Philippum spadoni dominum Iesum, nullo modo dubitandum 
 est et illa in catechismo dicta esse, quae ad uitam moresque 
 pertinent eius, qui credit in dominum Iesum. hoc est enim 
 euangelizare Christum, non tantum dicere, quae sunt credenda 
 de Christo, sed etiam quae obseruanda ei, qui accedit ad 
 conpagem corporis Christi, immo uero cuncta dicere, quae 
 sunt credenda de Christo, non solum cuius sit filius, unde

 

 
 
 
 secundum diuinitatem, unde secundum carnem genitus, quae 
 perpessus et quare, quae sit uirtus resurrectionis eius, quod 
 donum spiritus promiserit dederitque fidelibus, sed etiam 
 qualia membra, quibus sit caput, quaerat, instituat, diligat, 
 liberet atque ad aeternam uitam honoremque perducat. haec 
 cum dicuntur, aliquando breuius atque constrictius, aliquando 
 ■ latius et uberius Christus euangelizatur; et tamen non solum 
 quod ad fidem, uerum etiam quod ad mores fidelium pertinet, 
 non praetermittitur.

Hoc intellegi potest etiam in eo, quod commemorant 
 dixisse apostolum Paulum: nihil me dixi scire in uobis, 
 nisi Iesum Christum et hunc crucifixum. quod illi 
 putant ita dictum, tamquam nihil aliud eis insinuatum esset, 
 ut primitus crederent ac deinde baptizati quidquid ad uitam 
 moresque pertinet discerent. hoc, inquiunt, apostolo satis 
 superque suffecit, qui eis dixit, quod et si multos paedagogos 
 haberent in Christo, sed non multos patres, 
 quia eos in Christo Iesu per euangelium ipse genuisset. 
 si ergo ille, qui per euangelium genuit, quamuis gratias 
 agat, quod neminem ipsorum baptizauerit nisi Crispum 
 et Gaium et Stephanae domum, nihil eos amplius 
 docuit quam Christum crucifixum, quid? si dicat aliquis nec 
 resurrexisse Christum eos audisse, quando per euangelium 
 geniti sunt? unde est igitur, quod eis dicit: tradidi enim 
 uobis in primis, quia Christus mortuus est secundum 
 scripturas, et quia sepultus est, et quia

 

 
 
 
 resurrexit tertia die secundum scripturas, si nihil 
 nisi crucifixum docuerat? si autem non ita intellegunt, sed 
 hoc quoque ad Christum crucifixum pertinere contendunt, 
 sciant in Christo crucifixo multa homines discere et maxime, 
 quod uetus homo noster simul crucifixus est, ut 
 euacuetur corpus peccati, et ultra non seruiamus 
 peccato. unde etiam de se ipso dicit: mihi autem absit 
 gloriari nisi in cruce domini nostri Iesu Christi, 
 per quem mihi mundus crucifixus est et ego 
 mundo. proinde adtendant et uideant, quemadmodum doceatur 
 atque discatur Christus crucifixus, et ad eius crucem nouerint 
 pertinere, quod etiam nos in eius corpore crucifigimur mundo: 
 ubi intellegitur omnis cohercitio malarum concupiscentiarum. 
 ac per hoc fieri non potest, ut eis, qui cruce Christi formantur, 
 professa adulteria permittantur. nam et apostolus 
 Petrus de sacramento ipsius crucis, hoc est passionis Christi, 
 admonet, ut qui ea consecrantur peccare desinant, ita loquens: 
 Christo ergo passo in carne et uos eadem cogitatione 
 armamini, quia qui mortuus est carne 
 desinit peccare, ut iam non hominum desideriis, 
 sed uoluntate domini dei reliquum in carne uiuat 
 et cetera, quibus consequenter ostendit eum pertinere ad 
 Christum crucifixum, hoc est per carnem passum, qui in eius 
 corpore crucifixis carnalibus desideriis bene uiuit per euangelium.

Quid? quod etiam duo illa praecepta, in quibus dominus 
 ait totam legem prophetasque pendere, huic suae opinioni 
 suffragari arbitrantur? et sic ea commemorant, ut, quoniam 
 primum praeceptum dictum est: diliges dominum deum 
 tuum ex toto corde tuo et ex tota anima tua et 
 ex tota mente tua. secundum autem simile huic: 
 diliges proximum tuum tamquam te ipsum, primum 
 credant pertinere ad baptizandos, ubi dilectio dei praecipitur, 
 secundum autem ad baptizatos, ubi uidentur esse mores con. 
 uersationis humanae, sic obliti quod scriptum est: si fratrem 
 tuum quem uides non diligis, deum, quem non 
 uides, quomodo diligere poteris? et illud aliud in 
 eadem epistula Iohannis: si quis diligit mundum, non 
 est caritas patris in illo. quo autem pertinent omnia 
 flagitia morum malorum nisi ad mundi huius dilectionem? ac 
 per hoc illud primum praeceptum, quod ad baptizandos pertinere 
 arbitrantur, sine bonis moribus obseruari nullo pacto 
 potest. nolo pluribus inmorari; nam diligenter considerata duo 
 ista praecepta ita ex alterutro conexa reperiuntur, ut nec 
 dilectio dei possit esse in homine, si non diligit proximum, 
 nec dilectio proximi, si non diligit deum. sed ad rem, quae 
 nunc agitur, quod de his duobus praeceptis diximus sufficit.

At enim populus Israhel primum per mare rubrum 
 ductus est, quo significatur baptismus, et postea legem accepit, 
 ubi disceret, quemadmodum uiueret. cur ergo

 

 
 
 
 baptizandis uel symbolum tradimus reddendumque poscimus? nihil 
 enim tale factum est erga illos, quos per mare rubrum deus 
 ab Aegyptiis liberauit. si autem recte intellegunt hoc significari 
 praecedentibus mysteriis de sanguine ouis postibus inlito 
 et de azymis sinceritatis et ueritatis, cur non etiam illud 
 consequenter intellegunt ipsam ab Aegyptiis separationem 
 significare discessionem a peccatis, quam baptizandi profitentur? 
 ad hoc enim pertinet, quod a Petro dictum est: agite 
 paenitentiam, et baptizetur unusquisque uestrum 
 in nomine domini nostri Iesu Christi, tamquam 
 diceret: recedite ab Aegypto et per mare rubrum transite. 
 unde et in epistula, quae ad Hebraeos inscribitur, cum eorum 
 qui baptizantur commemorarentur initia, posita est ibi paenitentia 
 a mortuis operibus. sic enim dicit: ideo remittentes 
 initii Christi uerbum in consummationem respiciamus, 
 non iterum iacientes fundamentum paenitentiae 
 a mortuis operibus et fidei in deum, lauacri 
 doctrinae, inpositionis manuum, resurrectionis 
 etiam mortuorum et iudicii aeterni. haec igitur 
 omnia pertinere ad initia neophytorum satis aperteque scriptura 
 testatur. quid est autem a mortuis operibus paenitentia nisi 
 ab his, quae oportet mortificari, ut uiuamus? quae si adulteria 
 fornicationesque non sunt, quid iam inter opera mortua nominandum 
 est? sic autem non sufficit professio recessionis a 
 talibus, nisi etiam lauacro regenerationis cuncta praeterita,

 

 
 
 
 quae uelut persequuntur, peccata deleantur, sicut non sufficit 
 Israhelitis recedere ab Aegypto, nisi ea quae insequebatur 
 hostium multitudo eiusdem maris fluctibus interiret, qui dei 
 populo transituro liberandoque patuerunt. qui ergo profitetur 
 ab adulterio se nolle mutare, quomodo per mare rubrum 
 ducetur, cum ab Aegypto adhuc recuset abscedere? deinde 
 non adtendunt in ea lege, quae post transitum maris rubri 
 illi populo data est, primum esse praeceptum: non erunt 
 tibi dii alii praeter me. non facies tibi idola 
 neque ullum simulacrum, quaecumque in caelo 
 sunt sursum et quaecumque in terra deorsum et 
 quaecumque in aqua et sub terra. non adorabis 
 ea neque serui eis, et cetera ad hoc praeceptum pertinentia. 
 adfirment itaque isti, si uolunt, contra ipsam suam 
 adsertionem etiam de unius dei cultu cauendaque idololatria 
 non adhuc baptizandis, sed iam baptizatis esse praedicandum 
 et non iam dicant eis, qui baptismum percepturi sunt, fidem 
 tantum quae in deo est intimandam et post eius sacramenti 
 perceptionem de moribus uitae tamquam de secundo praecepto 
 eos quod ad dilectionem proximi pertinet instruendos. utrumque 
 enim lex continet, quam post mare rubrum tamquam 
 post baptismum populus accepit; nec ita facta est distributio 
 praeceptorum, ut ante illius maris transitum de cauenda 
 idololatria plebs doceretur et, posteaquam transierunt, audiret 
 honorandum patrem et matrem, non moechandum, non

 

 
 
 
 occidendum et cetera bonae atque innocentis conuersationis humanae.

Si ergo ita quisque ueniat ad sancti lauacri petitionem, 
 ut profiteatur se ab idolorum sacrificiis non recessurum 
 nisi forte postea, quando placuerit, baptismum tamen 
 iam iamque deposcat templumque dei uiui se fieri flagitet 
 non solum cultor idolorum, uerum etiam in aliquo tam nefario 
 sacerdotio perseuerans, quaero ab istis, utrum eum faciendum 
 uel catechumenum censeant: quod procul dubio fieri non 
 debere clamabunt; neque enim aliud de illorum corde sentiendum 
 est. reddant itaque rationem secundum testimonia 
 scripturarum, quae sic intellegenda putant, quo modo huic 
 audeant contradicere nec admittendum esse confirment reclamantem 
 atque dicentem: didici et ueneror Christum crucifixum, 
 credo filium dei esse Christum Iesum; non me ultra 
 differas, nihil amplius iam requiras. quos per euangelium 
 generabat apostolus, nihil eos nosse tunc amplius quam 
 Christum crucifixum uolebat; post uocem spadonis, qua se 
 credere Iesum Christum filium dei esse respondit, continuo 
 Philippus eum baptizare non distulit. quid me ab idolorum 
 cultu prohibes nec ad sacramentum Christi admittis, priusquam 
 inde discessero? illud a pueritia didici, consuetudine 
 ibi grauissima premor: faciam, cum potuero, cum commodum 
 fuerit; quod etsi non faciam, non tamen sine Christi sacramento 
 hanc uitam finiam, ne deus exigat animam meam de 
 manibus tuis. quid huic respondendum existimant? an placet, 
 ut admittatur? absit; nullo modo crediderim in tantum eos

 
 
 
 progredi. quid ergo respondebunt haec dicenti et addenti, quod 
 nihil sibi de idololatria relinquenda saltem dici debuit ante 
 baptismum, sicut inde nihil ante mare rubrum populus ille 
 primus audiuit, quoniam lex haec habet, quam ex Aegypto 
 iam liberatus accepit. profecto dicturi sunt homini: templum 
 dei futurus es, cum baptismum acceperis; dicit autem apostolus: 
 quae conpositio templo dei cum idolis? 
 quare ergo non uident similiter esse dicendum: membrum 
 Christi futurus es, cum acceperis baptismum; non possunt 
 membra Christi esse membra meretricis? quia et hoc apostolus 
 dicit, qui et alio loco, nolite, inquit, errare; neque 
 fornicatores neque idolis seruientes et cetera, quae 
 illic enumerat, regnum dei possidebunt. cur ergo ad 
 baptismum idolis seruientes non admittimus et fornicatores 
 admittendos putamus, cum et his et ceteris malis dicat: et 
 haec quidam fuistis, sed abluti estis, sed sanctificati 
 estis, sed iustificati estis in nomine domini 
 Iesu Christi et in spiritu dei nostri? quid igitur 
 causae est, ut, cum potestas patet utrumque prohibendi, 
 uenientem ad baptismum permittam fornicarium permanere 
 et non permittam idolis seruientem, cum et illis et illis dici 
 audiam: et haec quidam fuistis, sed abluti estis? 
 sed eo mouentur isti, quia putant in tuto esse salutem eorum, 
 quamuis per ignem qui in Christum crediderint

 

 
 
 
 sacramentumque eius acceperint, id est baptizati fuerint, etiamsi morum 
 corrigendorum ita neglegentes sint, ut nequiter uiuant. unde 
 mox uidebo, si deus iuuerit, quid secundum scripturas sentiendum 
 sit.

Nunc in hac quaestione adhuc uersor, in qua eis 
 uidetur baptizatos admonendos esse de moribus ad christianam 
 uitam pertinentibus, baptizandis autem solam insinuandam 
 fidem. quod si ita esset, praeter tam multa, quae diximus, 
 non Iohannes Baptista uenientibus ad baptismum suum diceret: 
 generatio uiperarum, quis ostendit uobis fugere 
 ab ira uentura? facite ergo fructum dignum paenitentiae 
 et cetera, quae utique non de fide, sed de bonis 
 operibus admonet. unde et militibus dicentibus: quid faciemus? 
 non dixit: interim credite et baptizamini, post audietis 
 quid facere debeatis, sed ante dixit, ante praemonuit, ut uenturo 
 domino in cor eorum tamquam praecursor mundaret 
 uiam: neminem concusseritis, nulli calumniam 
 feceritis, sufficiat uobis stipendium uestrum. 
 similiter publicanis quaerentibus, quid facere deberent, nihil 
 amplius, inquit, exigatis praeter quam constitutum 
 est uobis. his breuiter commemoratis euangelista — non 
 enim totos catechismos inserere debuit — satis significauit 
 pertinere ad eum, a quo baptizandus catechizatur, docere et 
 monere de moribus. quodsi respondissent Iohanni: prorsus 
 non faciemus fructus dignos paenitentiae, calumniaturi sumus, 
 concussuri sumus, ea quae nobis non debentur exacturi sumus,

 

 
 
 
 et nihilominus eos post hanc professionem baptizaret, nec sic 
 tamen dici posset, unde modo quaestio est, non esse temporis, 
 cum quisque baptizandus est, ut prius illi sermo fiat, quemadmodum 
 uitam bonam agere debeat.

Quid ipse dominus, ut alia omittam, cum ab eo diues 
 ille quaereret, quid boni faceret, ut uitam aeternam consequeretur, 
 recolant quid responderit. si uis uenire, inquit, 
 ad uitam, serua mandata. ait ille: quae? tunc dominus 
 commemorauit praecepta legis: non occides, non moechaberis 
 et cetera. ubi cum ille respondisset haec se fecisse 
 a iuuentute sua, addidit etiam perfectionis praeceptum, ut 
 uenditis suis omnibus et in pauperum elemosynas erogatis 
 haberet thesaurum in caelo et eundem dominum sequeretur. 
 uideant igitur non ei dictum esse, ut crederet et baptizaretur 
 — quo solo adiutorio putant isti uenire hominem ad uitam — 
 sed morum praecepta homini data, quae utique sine fide 
 custodiri obseruarique non possunt. nec tamen quia hic de 
 insinuanda fide dominus uidetur tacuisse, praescribimus nos 
 atque contendimus morum tantummodo praecepta dicenda esse 
 hominibus ad uitam peruenire cupientibus. utraque enim 
 mutuo conexa sunt, sicut ante dixi, quia neque dilectio dei 
 potest esse in homine, qui non diligit proximum, nec dilectio 
 proximi, qui non diligit deum. et ideo aliquando alterum sine 
 altero, siue illud siue illud, pro plena doctrina inuenitur

 

 
 
 
 scriptura commemorare, ut etiam hoc modo intellegatur alterum 
 sine altero esse non posse: quia et qui credit deo, debet 
 facere quod praecipit deus, et qui propterea facit, quia praecepit 
 deus, necesse est, ut credat deo.

Quamobrem iam illud uideamus, quod excutiendum 
 est a cordibus religiosis, ne mala securitate salutem 
 suam perdant, si ad eam obtinendam sufficere fidem putauerint, 
 bene autem uiuere et bonis operibus uiam dei tenere 
 neglexerint. nam etiam temporibus apostolorum non intellectis 
 quibusdam subobscuris sententiis apostoli Pauli hoc eum 
 quidam arbitrati sunt dicere: faciamus mala, ut ueniant 
 bona, quia dixerat: lex subintrauit, ut abundaret 
 delictum; ubi autem abundauit delictum, superabundauit 
 gratia. quod ideo uerum est, quia legem 
 accipientes homines, qui do suis uiribus superbissime praesumebant, 
 nec diuinum adiutorium uincendarum malarum 
 concupiscentiarum recta fide inpetrantes pluribus grauioribusque 
 delictis etiam lege praeuaricata onerati sunt: ac sic magno 
 reatu conpellente confugerunt ad fidem, qua misericordiam indulgentiae 
 mererentur et auxilium a domino, qui fecit caelum 
 et terram, ut diffusa per spiritum sanctum caritate in cordibus 
 suis cum dilectione agerent, quae contra saeculi huius 
 concupiscentias iuberentur secundum id, quod praedictum 
 fuerat in psalmo: multiplicatae sunt infirmitates 
 eorum; postea adcelerauerunt. cum ergo dicit apostolus 
 arbitrari se iustificari hominem per fidem sine operibus

 

 
 
 
 legis, non hoc agit, ut percepta ac professa fide opera iustitiae 
 contemnantur, sed ut sciat se quisque per fidem posse iustificari, 
 etiamsi legis opera non praecesserint. sequuntur enim 
 iustificatum, non praecedunt iustificandum. unde in praesenti 
 opere non opus est latius disputare, praesertim quia ex hac 
 quaestione prolixum librum edidi, qui inscribitur "De littera 
 et spiritu". quoniam ergo haec opinio tunc fuerat exorta, aliae 
 apostolicae epistulae, Petri, Iohannis, Iacobi, Iudae, contra 
 eam dirigunt intentionem, ut uehementer astruant fidem sine 
 operibus non prodesse: sicut etiam ipse Paulus non qualemlibet 
 fidem, qua in deum creditur, sed eam salubrem planeque 
 euangelicam definiuit, cuius opera ex dilectione procedunt. 
 et fides, inquit, quae per dilectionem operatur. 
 unde illam fidem, quae sufficere ad salutem quibusdam uidetur, 
 ita nihil prodesse adseuerat, ut dicat: si habeam omnem 
 fidem, ita ut montes transferam, caritatem autem 
 non habeam, nihil sum. ubi autem fidelis caritas operatur, 
 sine dubio bene uiuitur; plenitudo enim legis caritas.

Vnde euidenter in secunda epistula sua Petrus, cum 
 ad uitae morumque sanctitatem hortaretur mundumque istum 
 transiturum praenuntiaret, caelos uero nouos et terram nouam 
 expectari, quae iustis inhabitanda traderetur, ut ex hoc

 

 
 
 
 adtenderent, qualiter eos oporteret uiuere, ut habitatione illa 
 digni fierent, sciens de apostoli Pauli quibusdam subobscuris 
 sententiis nonnullos iniquos accepisse occasionem, ut tamquam 
 securi de salute, quae in fide est, bene uiuere non 
 curarent, commemorauit quaedam ad intellegendum difficilia 
 esse in epistulis eius, quae homines peruerterent sicut et 
 alias scripturas ad proprium suum interitum: cum tamen et 
 ille apostolus de salute aeterna, quae nisi bene uiuentibus 
 non daretur, eadem sentiret, quae ceteri apostoli. sic itaque 
 Petrus, his ergo, inquit, omnibus pereuntibus, quales 
 oportet esse uos in sanctis conuersationibus et 
 pietatibus, expectantes et properantes ad praesentiam 
 diei domini, per quam caeli ardentes soluentur 
 et elementa ignis ardore decoquentur. 
 nouos uero caelos et terram nouam secundum 
 promissa ipsius expectamus, in quibus iustitia 
 inhabitat. quapropter, carissimi, haec expectantes 
 satis agite inuiolati et inmaculati apud eum 
 reperiri in pace, et domini nostri patientiam salutem 
 existimate, sicut et dilectissimus frater 
 noster Paulus secundum eam quae data est illi 
 sapientiam scripsit uobis, ut et in omnibus epistulis 
 loquens in eis de his, in quibus sunt difficilia 
 intellectu, quae indocti et instabiles peruertunt 
 sicut et ceteras scripturas ad proprium 
 suum interitum. uos igitur, amantissimi,

 

 
 
 
 praescientes cauete, ne infaustorum errore seducti 
 decidatis a corroboratione uestra, crescite uero 
 in gratia et intellectu domini nostri et saluatoris 
 Iesu Christi. ipsi gloria et nunc et in diem aeternitatis.

Iacobus autem tam uehementer infestus est eis, qui 
 sapiunt fidem sine operibus ualere ad salutem, ut illos etiam 
 daemonibus conparet dicens: tu credis quoniam unus 
 est deus? bene facis; et daemones credunt et 
 contremescunt. quid breuius, uerius, uehementius dici 
 potuit, cum et in euangelio legamus hoc dixisse daemonia, 
 cum Christum filium dei confiterentur et ab illo corriperentur, 
 quod in Petri confessione laudatum est? quid proderit, 
 ait Iacobus, fratres mei, si fidem quis dicat se 
 habere, opera autem non habeat? numquid poterit 
 fides saluare eum? dicit etiam, quia fides sine operibus 
 mortua est. quousque igitur falluntur, qui de fide 
 mortua sibi uitam perpetuam pollicentur!

Quapropter diligenter oportet adtendere, quo modo 
 accipienda sit apostoli Pauli illa sententia, plane ad intellegendum 
 difficilis, ubi ait: fundamentum enim aliud 
 nemo potest ponere praeter id quod positum est, 
 quod est Christus Iesus. si quis autem superaedificat super 
 fundamentum aurum, argentum, lapides 
 pretiosos, ligna, fenum, stipulam, uniuscuiusque

 

 
 
 
 opus manifestabitur. dies enim declarabit, quia 
 in igne reuelabitur, et uniuscuiusque opus quale 
 sit ignis probabit. si cuius opus permanserit, 
 quod super er aedificauit, mercedem accipiet; si 
 cuius autem, opus arserit, damnum patietur; ipse 
 autem saluus erit, sic tamen quasi per ignem. 
 quod ita intellegendum putant, ut illi uideantur aedificare 
 super hoc fundamentum aurum, argentum, lapides pretiosos, 
 qui fidei, quae in Christo est, bona opera adiciunt; illi autem 
 ligna, fenum, stipulam, qui cum eandem fidem habeant, male 
 operantur. unde arbitrantur per quasdam poenas ignis eos 
 posse purgari ad salutem percipiendam mento fundamenti.

Hoc si ita est, fatemur istos laudabili caritate conari, 
 ut omnes indiscrete admittantur ad baptismum, non solum 
 adulteri et adulterae contra sententiam domini falsas nuptias 
 praetendentes, uerum etiam publicae meretrices in turpissima 
 professione perseuerantes, quas certe nulla etiam neglegentissima 
 ecclesia consueuit admittere nisi ab illa primitus prostitutione 
 liberatas. sed ista ratione cur non omni modo 
 admittantur, omnino non uideo. quis enim non malit eas 
 posito fundamento, licet ligna et fenum et stipulam congerant, 
 aliquanto certe diuturniore igne purgari quam in aeternum 
 perire? sed falsa erunt illa, quae obscuritatem ambiguitatemque 
 non habent: si habeam omnem fidem, ita ut 
 montes transferam, caritatem autem non habeam, 
 nihil sum, et: quid proderit, fratres mei, si fidem

 

 

 

 
 
 
 quis dicat se habere, opera autem non habeat? 
 numquid poterit fides saluare eum? falsum erit et 
 illud: nolite errare; neque fornicatores neque idolis 
 seruientes neque adulteri neque molles neque masculorum 
 concubitores neque fures neque auari 
 neque ebriosi neque maledici neque rapaces regnum 
 dei possidebunt. falsum et illud: manifesta sunt 
 opera carnis, quae sunt fornicationes, inmunditiae, 
 luxuria, idolorum seruitus, ueneficia, inimicitiae, 
 contentionesaemulationes, animositates, dissensiones, 
 haereses, inuidiae, ebrietates, comessationes 
 et his similia, quae praedico uobis, sicut et praedixi, 
 quoniam qui talia agunt, regnum dei non 
 possidebunt. falsa erunt haec. si enim tantummodo credant 
 et baptizentur, quamuis in malis talibus perseuerent, salui erunt 
 per ignem, atque ideo in Christo baptizati etiam qui talia 
 agunt, regnum dei possidebunt. frustra autem dicitur: haec 
 quidam fuistis, sed abluti estis, quando et abluti haec 
 sunt. inaniter etiam illud a Petro dictum uidebitur: sic et 
 uos simili forma baptisma saluos facit, non carnis 
 depositio sordium, sed conscientiae bonae 
 interrogatio, siquidem et habentes pessimas conscientias 
 omnium flagitiorum et scelerum plenas nec eorum malorum

 

 
 
 
 paenitentia mutatas tamen baptisma saluos facit; propter 
 fundamentum enim quod in eo baptismate ponitur, licet per 
 ignem, salui erunt. illud quoque non uideo, cur dominus 
 dixerit: si uis uenire ad uitam, serua mandata, et 
 commemorauit ea, quae ad bonos mores pertinent, si etiam 
 his non seruatis ad uitam ueniri potest per solam fidem, quae 
 sine operibus mortua est. illud deinde quomodo uerum 
 erit, quod eis, quos ad sinistram positurus est, dicet: ite in 
 ignem aeternum, qui paratus est diabolo et angelis 
 eius? quibus non increpitat, quia in eum non crediderunt, 
 sed quia bona opera non fecerunt. nam profecto ne sibi quisquam 
 de fide, quae sine operibus mortua est, uitam promittat 
 aeternam, propterea omnes gentes segregaturum se dixit, quae 
 permixtae eisdem pastoribus utebantur, ut adpareat eos illi 
 dicturos: domine, quando te uidimus illa et illa patientem, 
 et non ministrauimus tibi? qui in eum crediderant, 
 sed bona operari non curauerant, tamquam de ipsa 
 fide mortua ad uitam perueniretur aeternam. an forte ibunt 
 in ignem aeternum, qui opera misericordiae non fecerunt, et 
 non ibunt, qui aliena rapuerunt uel corrumpendo in se templum 
 dei in se ipsos inmisericordes fuerunt? quasi opera 
 misericordiae prosint aliquid sine dilectione dicente apostolo: 
 si distribuam omnia mea pauperibus, caritatem 
 autem non habeam, nihil mihi prodest, aut diligat 
 quisquam proximum sicut se ipsum, qui non diligit se ipsum. 
 qui enim diligit, inquit, iniquitatem, odit animam

 

 
 
 
 suam. neque illud hic dici poterit, in quo nonnulli se ipsos 
 seducunt [dicentes], ignem aeternum dictum, non ipsam poenam 
 aeternam. per ignem quippe, qui aeternus erit, transituros 
 arbitrantur eos quibus propter fidem mortuam per ignem 
 promittunt salutem, ut uidelicet ipse ignis aeternus sit, conbustio 
 uero eorum, hoc est operatio ignis, non sit in eos 
 aeterna, cum et hoc praeuidens dominus tamquam dominus 
 sententiam suam ita concluserit dicens: sic ibunt illi in 
 conbustionem aeternam, iusti autem in uitam 
 aeternam. erit ergo aeterna conbustio, sicut ignis; et eos 
 in illam ituros ueritas dixit, quorum non fidem, sed bona 
 opera defuisse declarauit.

Si ergo haec omnia et cetera, quae innumerabilia per 
 omnes scripturas sine ambiguitate dicta reperiri possunt, falsa 
 erunt, poterit uerus esse ille intellectus de lignis et feno et 
 stipula, quod hi salui erunt per ignem, qui solam in Christum 
 fidem tenentes bona opera neglexerunt. si autem ista et uera 
 et clara sunt, procul dubio in illa apostoli sententia alius 
 requirendus est intellectus atque in his deputanda est, quae 
 Petrus dicit esse in scriptis eius quaedam difficilia intellectu: 
 quam non debent homines peruertere ad proprium suum 
 interitum, ut contra euidentissima testimonia scripturarum 
 securos faciant de percipienda salute nequissimos, nequitiae 
 suae pertinacissime cohaerentes nec emendando aut paenitendo 
 mutatos.

Hic a me fortasse quaeratur, de ipsa Pauli apostoli 
 sententia quid ego sentiam et quonam modo intellegendam 
 putem. fateor, hinc mallem audire intellegentiores atque 
 doctiores, qui sic eam exponant, ut illa omnia uera et inconcussa 
 permaneant, quae supra commemoraui et quaecumque 
 alia non commemoraui, quibus apertissime scriptura testatur 
 nihil prodesse fidem, nisi eam, quam definiuit apostolus, id 
 est quae per dilectionem operatur, sine operibus autem 
 saluare non posse neque praeter ignem neque per ignem: 
 quia, si per ignem saluat, ipsa utique saluat. absolute autem 
 dictum est et aperte: quid prodest, si dicat quis 
 fidem se habere, opera autem non habeat? numquid 
 poterit fides saluare eum? dicam tamen, quam 
 breuissime potero, etiam ipse quid sentiam de illa sententia 
 Pauli apostoli ad intellegendum difficili; dummodo illud, quod 
 ad meam professionem adtinet, praecipue teneatur, quod de 
 hac me malle dixi audire meliores. fundamentum Christus est 
 structura architecti sapientis. hoc expositione non indiget; 
 aperte enim dictum est: fundamentum enim aliud nemo 
 potest ponere praeter id quod positum est, quod 
 est Christus Iesus. si autem Christus, procul dubio fides 
 Christi; per fidem quippe habitat Christus in cordibus 
 nostris, sicut idem apostolus dicit. porro si fides Christi, 
 illa utique, quam definiuit apostolus, quae per

 

 
 
 
 dilectionem operatur. non enim fides illa daemonum, cum et 
 ipsi credant et contremescant et filium dei confiteantur Iesum, 
 potest accipi in fundamentum. quare? nisi quia non est fides, 
 quae operatur per dilectionem, sed quae exprimitur per timorem. 
 fides itaque Christi, fides gratiae christianae, id est ea 
 fides, quae per dilectionem operatur, posita in fundamento 
 neminem perire permittit. sed quid sit aedificare super hoc 
 fundamentum aurum, argentum, lapides pretiosos et ligna, 
 fenum, stipulam, si subtilius disserere coner, uereor, ne ad 
 intellegendum difficilior sit ipsa expositio; enitar tamen, quantum 
 dominus adiuuat, et breuiter et, quantum potero, dilucide 
 expedire quod sentio. ecce ille, qui quaesiuit a magistro bono, 
 quid faceret, ut haberet uitam aeternam, et audiuit, si ad 
 uitam uenire uellet, seruanda sibi esse mandata, et cum 
 quaereret, quae mandata, dictum est ei: non occides, non 
 moechaberis, non furtum facies, non falsum testimonium 
 dices, honora patrem tuum et matrem 
 tuam et: diliges proximum tuum tamquam te 
 ipsum, haec faciens in fide Christi teneret procul dubio 
 fidem, quae per dilectionem operatur. neque enim diligeret 
 proximum tamquam se ipsum nisi recepta dilectione dei, sine 
 qua non diligeret se ipsum. porro si faceret quod dominus 
 etiam addidit dicens: si uis esse perfectus, uade,

 

 

 
 
 
 uende omnia quae habes, et da pauperibus, et 
 habebis thesaurum in caelo; et ueni, sequere me, 
 aedificaret super illud fundamentum aurum, argentum, lapides 
 pretiosos; non enim cogitaret, nisi quae sunt dei, quomodo 
 placeret deo. et hae cogitationes sunt, quantum existimo, 
 aurum, argentum, lapides pretiosi. porro si circa diuitias suas 
 quodam carnali teneretur affectu, quamuis ex eis multas elemosynas 
 faceret nec ad eas augendas fraudis aliquid rapinaeque 
 moliretur aut earum minuendarum uel amittendarum metu 
 in aliquod facinus flagitiumue laberetur — alioquin iam se 
 isto modo ab illius fundamenti stabilitate subtraheret —, sed 
 propter carnalem, ut dixi, quem in eis habebat affectum, quo 
 talibus bonis sine dolore carere non posset, aedificaret super 
 fundamentum illud ligna, fenum, stipulam, maxime si et uxorem 
 sic haberet, ut etiam propter ipsam cogitaret ea, quae 
 sunt mundi, quomodo placeret uxori. haec igitur quoniam 
 adfectu dilecta carnali non sine dolore amittuntur, propterea 
 qui ea sic habent, ut habeant in fundamento fidem, quae 
 per dilectionem operatur, neque huic ista ulla ratione 
 uel cupiditate praeponunt, in eorum amissione passi detrimentum 
 per ignem quendam doloris perueniunt ad salutem. 
 a quo dolore atque detrimento tanto est quisque securior, 
 quanto ea uel minus amauerit uel tamquam non habens 
 habuerit. qui uero propter illa uel tenenda uel adipiscenda

 

 

 
 
 
 homicidium, adulterium, fornicationem, idololatriam et similia 
 quaeque commiserit, non propter fundamentum per ignem 
 saluabitur, sed amisso fundamento aeterno igne torquebitur.

Quamobrem et illud, quod dicunt, ueluti probare cupientes, 
 quantum ualeat sola fides, ubi apostolus dicit: quod 
 si infidelis discedit, discedat; non est enim seruituti 
 subiectus frater aut soror in huius modi, 
 id est, ut propter fidem Christi ipsa uxor legitima societate 
 coniuncta sine ulla culpa relinquatur, si cum uiro christiano 
 propter hoc, quia christianus est, permanere noluerit, non 
 adtendunt eo modo illam rectissime dimitti, si uiro suo dicat: 
 non ero uxor tua, nisi mihi uel de latrocinio diuitias congeras 
 aut nisi solita lenocinia, quibus nostram domum transigebas, 
 etiam Christianus exerceas, aut si quid aliud uel 
 facinerosum uel flagitiosum in uiro nouerat, quo delectata uel 
 libidinem explebat uel facilem uictum habebat uel etiam incedebat 
 ornatior. tunc enim ille, cui hoc uxor dicit, si ueraciter 
 egit paenitentiam ab operibus mortuis, quando accessit 
 ad baptismum habetque in fundamento fidem, quae per dilectionem 
 operatur, procul dubio plus tenebitur amore diuinae 
 gratiae quam carnis uxoriae, et membrum, quod eum scandalizat. 
 fortiter amputat. quemcumque autem in hac diremptione 
 dolorem cordis propter carnalem affectum coniugis sustinebit, 
 hoc est detrimentum, quod patietur, hic est ignis, per quem

 

 
 
 
 feno ardente ipse saluabitur. si autem iam sic habebat uxorem 
 tamquam non habens, non propter concupiscentiam, sed propter 
 misericordiam, ne forte eam saluam faceret, reddens potius 
 quam exigens debitum coniugale, profecto nec dolebit carnaliter, 
 cum ab illo tale conubium separabitur; neque enim in 
 ea cogitabat, nisi quae sunt dei, quomodo placeret 
 deo. ac per hoc, in quantum aurum, argentum, lapides pretiosos 
 illis cogitationibus superaedificabat, in tantum detrimentum 
 nullum pateretur, in tantum structura eius, quae non 
 erat fenea, nullo incendio cremaretur.

Siue ergo in hac tantum uita homines ista patiuntur 
 siue etiam post hanc uitam talia quaedam iudicia subsequuntur, 
 non abhorret, quantum arbitror, a ratione ueritatis iste intellectus 
 huiusce sententiae. uerumtamen etiam si est alius, qui 
 mihi non occurrit, potius eligendus; istum quamdiu tenemus, 
 non cogimur dicere iniustis, non subditis, scelestis, contaminatis, 
 parricidis, matricidis, homicidis, fornicatoribus, masculorum 
 concubitoribus, plagiariis, mendacibus, peiuris et si quid 
 aliud sanae doctrinae aduersatur, quae est secundum 
 euangelium gloriae beati dei: si tantummodo in 
 Christum credatis et sacramentum baptismi eius accipiatis, 
 etiamsi uitam istam pessimam non mutaueritis, salui eritis.

Ynde nec illa nobis mulier Chananaea praescribit, quia 
 dominus ei quod petebat dedit, cum ante dixisset: non est 
 bonum tollere panem filiorum et mittere canibus,

 

 
 
 
 quia ille cordis inspector mutatam uidit, quando laudauit. 
 et ideo non ait: o canis, magna est fides tua! sed: o mulier, 
 magna est fides tua! mutauit uocabulum, quia mutatum 
 uidit affectum adque illam correptionem ad fructum peruenisse 
 cognouit. miror autem, si laudaret in ea fidem sine operibus, 
 id est fidem non talem, quae iam per dilectionem posset 
 operari, fidem mortuam et, quod Iacobus dicere minime dubitauit, 
 fidem non christianorum, sed daemonum. postremo si 
 istam Chananaeam nolunt intellegere mutasse perditos mores, 
 quando eam Christus contemnendo et corripiendo redarguit, 
 quoscumque inuenerint tantummodo credere, uitam uero inquinatissimam 
 nec saltem occultare, sed etiam libere profiteri 
 ac nolle mutare, sanent filios eorum, si possunt, sicut sanata 
 est filia Chananaeae mulieris; non tamen eos faciant membra 
 Christi, cum ipsi esse non desinant membra meretricis. illud 
 sane non absurde intellegunt, eum peccare in spiritum sanctum 
 et esse sine uenia reum aeterni peccati, qui usque in finem 
 uitae noluerit credere in Christum, sed si recte intellegerent, 
 quid sit credere in Christum. non enim hoc est habere daemonum 
 fidem, quae recte mortua perhibetur, sed fidem, quae 
 per dilectionem operatur.

Quae cum ita sint, quando tales ad baptismum 
 non admittimus, non ante tempus zizania conamur euellere,

 

 
 
 
 sed nolumus insuper, sicut diabolus, zizania seminare; nec ad 
 Christum uolentes uenire prohibemus, sed eos ad Christum 
 uenire nolle ipsa sua professione conuincimus; nec Christo 
 uetamus credere, sed demonstramus eos Christo nolle credere, 
 qui uel adulterium dicunt non esse, quod ille adulterium dicit 
 esse, uel credunt adulteros eius membra posse esse, quos per 
 apostolum dicit regnum dei non possidere etsanaedoctrinae 
 aduersari, quae est secundum euangelium gloriae 
 beati dei. unde non sunt isti inter eos deputandi, qui ad 
 conuiuium nuptiarum uenerunt, sed inter eos, qui uenire 
 noluerunt. cum enim ipsi doctrinae Christi audent apertissime 
 contradicere et sancto aduersari euangelio, non uenientes 
 repelluntur, sed uenire contemnunt. qui autem saeculo saltem 
 uerbis, etiamsi non factis, renuntiant, ueniunt quidem et inter 
 triticum seminantur et in aream congeruntur et ouibus adgregantur 
 et retia subeunt et conuiuantibus admiscentur, sed 
 intus, siue lateant siue pareant, tunc erit ratio tolerandi, si 
 potestas nulla est corrigendi, nec debet esse praesumptio 
 separandi. absit autem, ut sic intellegamus, quod scriptum 
 est, ad conuiuium nuptiarum adductos, quos inuenerunt; 
 bonos et malos, ut eos adduxisse credantur, qui se malos 
 perseueraturos professi sunt. alioquin ipsi serui patris familias 
 zizania seminarunt falsumque erit illud: inimicus autem 
 qui ea seminauit, diabolus est. sed quia hoc falsum 
 esse non potest, adduxerunt serui bonos et malos, siue

 

 
 
 
 qui laterent siue qui iam adducti et intromissi adparerent; 
 siue bonos et malos dictum est secundum quandam humanam 
 conuersationem, in qua etiam hi, qui nondum crediderunt, 
 uel laudari uel uituperari solent. unde est etiam et illud, quod 
 dominus monet discipulos, quos ad euangelium praedicandum 
 primitus mittit, ut in quamcumque uenerint ciuitatem, 
 quaerant, quis illic dignus sit, ut apud eum habitent. 
 donec inde proficiscantur. profecto ille dignus quis erit, nisi 
 qui existimatione ciuium suorum bonus habebitur? et quis 
 indignus, nisi qui eis malus innotuerit? ex hoc utroque genere 
 ueniunt ad Christi fidem et sic adducuntur boni et mali, quia 
 et illi mali a mortuis operibus paenitentiam non recusant. si 
 autem recusant, non intrare cupientes repelluntur, sed ab 
 introitu ipsi aperta contradictione discedunt.

Erit ergo et seruus ille securus nec inter pigros damnabitur, 
 quod dominicum talentum noluerit erogare, quandoquidem 
 illi noluerunt quod erogabat accipere. propter illos enim haec 
 similitudo proposita est, qui nolunt suscipere in ecclesia 
 dispensatoris officium, desidiosam praetendentes excusationem, 
 nolle se rationem reddere de peccatis alienis, qui audiunt 1 
 et non faciunt, id est accipiunt et non reddunt. cum uero 
 dispensator fidelis et diligens in erogando paratissimus et 
 lucrorum dominicorum auidissimus dicit adultero: \'noli esse 
 adulter, si uis baptizari; crede Christo, qui hoc quod facis 
 dicit esse adulterium, si uis baptizari; noli esse membrum

 

 
 
 
 meretricis, si uis fieri membrum Christi\', ille autem respondet: 
 \'non oboedio, non facio\\ ipse non uult ueram pecuniam dominicam 
 accipere, sed suam potius adulterinam uult thesauris 
 dominicis inportare. si autem se facturum profiteretur nec 
 faceret nec postea quolibet modo corrigi posset, inueniretur. 
 quid de illo fieret, ne aliis inutilis esset, si sibi utilis esse 
 non posset, ut, si intra retia domini bona malus piscis esset, 
 non tamen pisces domini sui malis retibus inretiret, hoc est, 
 ut, si haberet in ecclesia uitam malam, non tamen illic institueret 
 doctrinam malam. cum enim tales facta sua talia 
 defendunt uel in eis se perseueraturos apertissime profitentes 
 admittuntur ad baptismum, nihil uidetur aliud praedicari, nisi 
 fornicatores et adulteros etiam usque in uitae huius finem in 
 ea nequitia permanentes regnum dei possessuros et merito 
 fidei, quae sine operibus mortua est, ad uitam aeternam 
 salutemque uenturos. haec sunt mala retia, quae cauere debent 
 praecipue piscatores: si tamen illa euangelica similitudine 
 piscatores episcopi uel inferioris ordinis ecclesiarum praepositi 
 intellegendi sunt, quia dictum est: uenit, et faciam uos 
 piscatores hominum. retibus enim bonis capi possunt 
 pisces et mali et boni; retibus autem malis capi non possunt 
 pisces boni, quoniam in bona doctrina et bonus potest esse, 
 qui audit et facit, et malus, qui audit et non facit; in doctrina

 

 
 
 
 uero mala et qui eam ueram putat, quamuis ei non obtemperet, 
 malus est et qui obtemperat, peior est.

Illud sane mirabile est, quod fratres, qui aliter 
 sapiunt, cum debeant ab ista uel noua uel uetere, perniciosa 
 tamen opinione discedere, ipsi insuper dicunt nouam esse 
 doctrinam, qua nequissimi homines in suis flagitiis se perseueraturos 
 in propatulo profitentes non admittuntur ad baptismum: 
 quasi nescio ubi peregrinentur, quando meretrices et 
 histriones et quilibet alii publicae turpitudinis professores 
 nisi solutis aut disruptis talibus uinculis ad christiana sacramenta 
 non permittuntur accedere, qui utique secundum istorum 
 sententiam omnes admitterentur, nisi antiquum et robustum 
 morem sancta ecclesia retineret, ex illa scilicet liquidissima 
 ueritate uenientem, qua certum habet, quoniam qui talia 
 agunt, regnum dei non possidebunt, et nisi egerint 
 ab his mortuis operibus paenitentiam, accedere ad baptismum 
 non sinuntur; si autem subrepserint, nisi uel postea mutati 
 egerint, salui esse non possunt. sed ebriosi, auari, maledici et 
 si qua alia uitia damnabilia apertis factis conuinci redarguique 
 non possunt, praeceptis tamen et catechismis ualidissime 
 flagellantnr atque omnes tales mutata in melius uoluntate ad 
 baptismum uidentur accedere. sed si forte adulteros, quos 
 non lex humana, sed diuina condemnat, id est qui alienas

 

 
 
 
 uxores tamquam suas habent uel feminae [quae] alienos maritos, 
 alicubi neglegentius admitti solere aduerterunt, ex illis rectis 
 debent conari ista corrigere, hoc est, ut etiam isti non admittantur, 
 non ex his prauis illa recta deprauare, ut neque de 
 morum correctione catechizandos esse censeant conpetentes et 
 consequenter omnes etiam illarum publicarum turpitudinum 
 et scelerum professores, hoc est meretrices, lenones, gladiatores 
 ac si quid huius modi est, etiam in illis malis permanentes 
 admitti oportere arbitrentur. omnia quippe illa, quae apostolus 
 enumerat, concludens, quoniam qui talia agunt, regnum 
 dei non possidebunt, qui uehementius agunt, manifesta 
 sibi congruenter increpant et resistentes atque in eis se 
 permansuros profitentes ad accipiendum baptismum non admittunt.

Qui autem opinantur cetera elemosynis facile 
 conpensari, tria tamen mortifera esse non dubitant et excommunicationibus 
 punienda, donec paenitentia humiliore sanentur, 
 inpudicitiam, idololatriam, homicidium. neque nunc opus est 
 quaerere, qualis sit eorum ista sententia et utrum corrigenda 
 an adprobanda, ne opus susceptum mittamus in longum propter 
 eam quaestionem, quae huic absoluendo minime necessaria est. 
 sufficit enim, quia si omnia non sunt admittenda ad baptismi 
 sacramentum, inter haec omnia est adulterium; si autem tria

 

 
 
 
 illa sola excipienda sunt, etiam in his tribus est adulterium, 
 unde ista disputatio nata est.

Sed quoniam malorum christianorum mores, qui fuerunt 
 antea etiam pessimi, habuisse non uidentur hoc malum, 
 ut alienas uxores ducerent uiri aut alienis uiris feminae 
 nuberent, inde fortasse apud quasdam ecclesias neglegentia 
 ista subrepsit, ut in catechismis conpetentium nec quaererentur 
 nec percuterentur haec uitia, atque inde factum est, ut 
 inciperent defendi: quae tamen adhuc in baptizatis rara sunt, 
 si ea nos neglegendo non densa faciamus. talem quippe in 
 quibusdam neglegentiam, in aliis inperitiam, in aliis ignorantiam 
 probabiliter dominus somni nomine significasse intellegitur, 
 ubi ait: cum autem dormirent homines, uenit 
 inimicus et superseminauit zizania. hinc autem 
 existimandum est non ea primum adparuisse in moribus 
 quamuis malorum christianorum, quoniam beatus Cyprianus 
 in epistula de lapsis, cum deplorando et arguendo multa 
 commemoraret, quibus merito dicit indignationem dei fuisse 
 commotam, ut intolerabili persecutione ecclesiam suam sineret 
 flagellari, haec ibi omnino non nominat, cum etiam illud non 
 taceat et ad eosdem mores malos pertinere confirmet, iungere 
 cum infidelibus uinculum matrimonii nihil aliud esse asserens 
 quam prostituere gentilibus membra Christi: quae nostris 
 temporibus iam non putantur esse peccata, quoniam reuera 
 in nouo testamento nihil inde praeceptum est et ideo aut

 

 
 
 
 licere creditum est aut uelut dubium derelictum. sicut etiam 
 illud ambiguum est, utrum Herodes mortui duxerit an uiui 
 fratris uxorem, et ideo non ita claret, quid Iohannes ei non 
 licere dicebat. de concubina quoque, si professa fuerit nullum 
 se alium cognituram, etiamsi ab illo cui subdita est dimittatur,. 
 merito dubitatur, utrum ad percipiendum baptismum non 
 debeat admitti. quisquis etiam uxorem in adulterio deprehensam 
 dimiserit et aliam duxerit, non uidetur aequandus eis, qui 
 excepta causa adulterii dimittunt et ducunt; et in ipsis 
 diuinis sententiis ita obscurum est, utrum et iste, cui quidem 
 sine dubio adulteram licet dimittere, adulter tamen habeatur, 
 si alteram duxerit, ut, quantum existimo, uenialiter ibi quisque 
 fallatur. quamobrem quae manifesta sunt inpudicitiae crimina, 
 omni modo a baptismo prohibenda sunt, nisi mutatione uoluntatis 
 et paenitentia corrigantur; quae autem dubia, omni modo 
 conandum est, ne fiant tales coniunctiones. quid enim opus 
 est in tantum discrimen ambiguitatis caput mittere? si autem 
 factae fuerint, nescio utrum hi, qui fecerint, similiter ad 
 baptismum non debere uideantur admitti.

Quantum adtinet igitur ad doctrinam salubrem 
 ueritatis, ne cuiquam mortifero peccato perniciosissima securitas 
 detur uel etiam pestilentiosissima tribuatur auctoritas, 
 iste curationis ordo est, ut baptizandi credant in deum patrem 
 et filium et spiritum sanctum eo ritu. quo symbolum traditur, 
 et a mortuis operibus agant paenitentiam omniumque se

 

 

 

 
 
 
 omnino praeteritorum remissionem in baptismo accepturos 
 esse non dubitent: non ut peccare liceat, sed ut peccasse non 
 noceat, ut sit facti remissio, non permissio faciendi. tunc uere 
 dici potest etiam spiritaliter: ecce sanus factus es; iam 
 noli peccare, quod dominus de corporali sanitate ideo 
 dixit, quoniam sciebat ei, quem saluum fecerat, meritis peccatorum 
 illum etiam carnis accidisse languorem. hi autem ei 
 homini, qui et baptizandus adulter ingreditur et baptizatus 
 adulter egreditur, miror quomodo dici existiment: ecce sanus 
 factus es. quis enim grauis et exitiabilis morbus erit, si 
 adulterium sanitas erit?

Sed in tribus milibus, inquiunt, quos uno die 
 apostoli baptizarunt, et in tot milibus credentium, in quibus 
 apostolus ab Hierusalem usque Illyricum euangelium 
 repleuit, erant utique aliqui alienis uxoribus copulati 
 uel feminae alienis maritis: in quibus regulam apostoli constituere 
 debuerunt, quae deinceps in ecclesiis seruaretur, 
 utrum non admitterentur ad baptismum, nisi illa adulteria 
 correxissent. quasi non similiter aduersus eos dici possit, quod 
 non inueniunt aliquem commemoratum, qui, cum talis esset, 
 admissus est; aut uero possent singulorum hominum crimina, 
 quod infinitum erat, commemorari, cum generalis illa regula 
 satis superque sufficiat, ubi Petrus pluribus uerbis testificans 
 baptizandis ait: eripite uos ab hoc saeculo prauo. 
 quis enim dubitet ad huius saeculi prauitatem adulteria

 

 
 
 
 pertinere et illos, qui elegerint in eadem iniquitate persistere? 
 similiter autem dici potest publicas meretrices, quas utique 
 ad baptismum nisi ab illa turpitudine liberatas nulla admittit 
 ecclesia, potuisse inueniri in tot milibus tunc credentium per 
 tot gentes et de his suscipiendis uel prohibendis constituere 
 apostolos exempla debuisse. uerumtamen de quibusdam minoribus 
 possumus coniectare maiora. si enim ad baptismum 
 Iohannis uenientes publicani prohibiti sunt aliquid amplius 
 exigere, quam quod eis fuerat constitutum, miror, si uenientibus 
 ad baptismum Christi posset permitti adulterium.

Commemorauerunt etiam Israhelitas multa mala et 
 grauia perpetrasse et effudisse multum sanguinem prophetarum 
 nec tamen ex his factis penitus meruisse deleri, sed ex infidelitate 
 sola, qua in Christum credere noluerunt, non 
 intuentes, quia peccatum eorum non hoc solum fuit, quia in 
 Christum non crediderunt, uerum etiam quia Christum occiderunt: 
 quorum unum pertinet ad crimen incredulitatis, alterum 
 ad crimen crudelitatis. illud ergo est contra fidem rectam, 
 illud contra bonam uitam. utroque autem uitio caret, qui 
 fidem Christi habet non sine operibus mortuam, quae etiam 
 in daemonibus inuenitur, sed fidem gratiae, quae per dilectionem 
 operatur.

Haec est fides, de qua dicitur: regnum caelorum 
 intra uos est. hanc enim diripiunt, qui uim faciunt credendo, 
 inpetrantes spiritum caritatis, ubi est plenitudo

 

 

 
 
 
 legis, sine qua lex in littera reos faciebat etiam praeuaricationis. 
 non itaque putandum est ideo dictum: regnum 
 caelorum uim patitur et qui uim faciunt, diripiunt 
 illud, quia etiam mali tantummodo credendo et pessime 
 uiuendo perueniunt in regnum caelorum, sed quia reatus ille 
 praeuaricatonis, quem sola lex, id est littera sine spiritu 
 iubendo faciebat, credendo soluitur et uiolentia fidei sanctus 
 spiritus inpetratur, per quem diffusa caritate in cordibus 
 nostris lex non timore poenae, sed iustitiae amore 
 conpletur.

Nequaquam ergo mens incauta fallatur, ut se 
 existimet deum cognouisse, si eum fide mortua, hoc est sine 
 bonis operibus confiteatur more daemonum, et ideo se iam 
 non dubitet ad uitam aeternam esse uenturam, quia dominus 
 dicit: haec est autem uita aeterna, ut cognoscant 
 te unum uerum deum et quem misisti Iesum 
 Christum. uenire quippe debet etiam illud in mentem, 
 quod scriptum est: in hoc cognoscimus eum, si mandata 
 eius seruemus. qui dicit quia cognoui eum, 
 et mandata eius non seruat, mendax est, et in hoc 
 ueritas non est. et ne quisquam existimet mandata eius 
 ad solam fidem pertinere — quamquam hoc dicere nullus est 
 ausus, praesertim quia mandata dixit, quae ne multitudine 
 cogitationem spargerent, in illis duobus tota lex pendet 
 et prophet ae — licet recte dici possit ad solamfidem pertinere

 

 
 
 
 dei mandata, si non mortua, sed uiua illa intellegatur fides, 
 quae per dilectionem operatur, tamen postea Iohannes ipse 
 aperuit quid diceret, cum ait: hoc est mandatum eius, 
 ut credamus nomini filii eius Iesu Christi et diligamus 
 inuicem.

Hoc itaque prodest in deum recta fide credere, deum 
 colere, deum nosse, ut bene uiuendi ab illo sit nobis auxilium 
 et, si peccauerimus, ab illo indulgentiam mereamur, non in 
 factis quae odit securi perseuerantes, sed ab eis recedentes 
 eique dicentes: ego dixi, domine, miserere mei; sana 
 animam meam, quoniam peccaui tibi, quod non habent, 
 cui dicant, qui non in eum credunt; et frustra dicunt qui 
 cum tam longe ab illo sint, a gratia mediatoris alieni sunt. 
 hinc illa uerba sunt in libro Sapientiae, quae nescio quomodo 
 intellegit perniciosa securitas: et si peccauerimus, tui 
 sumus, quoniam scilicet bonum et magnum dominum habemus, 
 qui et uelit atque possit paenitentium peccata sanare, non 
 qui minime audeat permanentes in malignitate disperdere, 
 denique cum dixisset \'tui sumus\', addidit: scientes potentiam 
 tuam, utique potentiam, cui se subtrahere nequeat aut 
 occultare peccator. ideoque secutus adiunxit: non peccabimus 
 autem, scientes quoniam tui-sumus deputati. 
 quis enim digne cogitans habitationem apud deum, in qua 
 omnes praedestinatione sunt deputati, qui secundum propositum 
 uocati sunt, non enitatur ita uiuere, ut tali habitationi

 

 
 
 
 congruat? quod ergo et Iohannes dicit: haec scripsi uobis, 
 ut non peccetis. et si quis pecccauerit, aduocatum 
 habemus ad patrem, Iesum Christum iustum; et 
 ipse est exoratio pro peccatis nostris, non id agit, 
 ut cum securitate peccemus, sed ut recedentes a peccato, si 
 quod admissum est, propter illum aduocatum, quem non habent 
 infideles, minime de indulgentia desperemus.

Nec de his igitur uerbis mitior ulla condicio 
 promittenda est sic in deum credere uolentibus, ut permaneant 
 in perditis moribus, multo minus de illis, ubi apostolus 
 ait: qui sine lege peccauerunt, sine lege peribunt; 
 qui autem in lege peccauerunt, per legem iudicabuntur, 
 tamquam hoc loco aliquid distet inter perire et 
 iudicari, cum alio uerbo hoc idem significatum sit. solent enim 
 scripturae etiam iudicium pro aeterna damnatione ponere, sicut 
 in euangelio dominus loquitur: ueniet hora, in qua omnes 
 qui sunt in monumentis audi ant uocem eius; et precedent 
 qui bene fecerunt in resurrectionem uitae; 
 qui autem male egerunt in resurrectionem iudicii. 
 neque hic dictum est (hoc qui crediderunt, illud autem qui 
 non crediderunt\', sed: hoc illi qui bene egerunt, illud 
 qui male egerunt. inseparabilis est quippe bona uita a 
 fide, quae per dilectionem operatur; immo uero ea 
 ipsa est bona uita. uidemus itaque resurrectionem iudicii 
 dixisse dominum pro resurrectione damnationis aeternae, de 
 omnibus quippe resurrecturis — ubi procul dubio erunt etiam

 

 
 
 
 hi, qui omnino non credunt; neque enim ipsi non sunt in 
 monumentis — duas partes fecit, alios in resurrectionem 
 uitae, alios in resurrectionem iudicii resurrecturos esse declarans.

Quodsi dicunt non ibi intellegendos etiam eos qui 
 omnino non credunt, sed eos, qui per ignem salui erunt, quia 
 crediderunt, etiamsi male uixerunt, ut eorum transitoriam 
 poenam iudicii nomine significatam arbitrentur, quamquam 
 hoc inpudentissime dicatur, cum omnino dominus omnes 
 resurrecturos, in quibus sine dubio et increduli erunt, in duo 
 diuiserit, uitam) et \'iudicium\', ita iudicium uolens aeternum 
 intellegi, quamuis hoc non addiderit, sicut et uitam — neque 
 enim ait: in resurrectionem uitae aeternae, cum aliud intellegi 
 utique noluerit — uideant tamen quid responsuri sunt, ubi ait: 
 qui autem non credit iam iudicatus est. nam hic procul 
 dubio aut iudicium pro poena aeterna positum intellegunt 
 -aut per ignem saluos futuros etiam incredulos dicere audebunt, 
 quoniam qui non credit, inquit, iam iudicatus est, 
 hoc est iam iudicio destinatus; et non erit, quod pro magno 
 beneficio polliceantur credentibus nequiterque uiuentibus, quando 
 et hi, qui non credunt, non erunt perdendi, sed iudicandi. 
 quod si dicere non audent, non audeant aliquid mitius polliceri 
 eis, de quibus dictum est: per legem iudicabuntur, 
 quia constat iudicium etiam pro aeterna damnatione solere

 

 
 
 
 nominari. quid? quod inuenimus non solum minime mitioris, 
 uerum etiam deterioris condicionis esse illos, qui scientes 
 peccant? hi sunt enim maxime, qui legem acceperunt; nam, 
 sicut scriptum est, ubi lex non est, nec praeuaricatio. 
 hinc est et illud: concupiscentiam nesciebam nisi 
 lex diceret: non concupisces. occasione itaque 
 accepta peccatum per mandatum operatum est in 
 me omnem concupiscentiam et alia multa, quae de 
 hac re idem apostolus dicit. ab hoc reatu grauiore liberat 
 gratia spiritus sancti per Iesum Christum dominum nostrum, 
 quae diffusa caritate in cordibus nostris donat 
 iustitiae delectationem, qua inmoderatio concupiscentiae superetur. 
 hinc itaque confirmatur non solum nihil mitius, sed 
 grauius aliquid intellegendum, de quibus dictum est: qui in 
 lege peccauerunt, per legem iudicabuntur, quam de 
 illis, qui sine lege peccantes sine lege peribunt, nec pro poena 
 transitoria hoc loco dictum iudicium, sed pro ea, qua etiam . 
 non credentes iudicabuntur.

Nam qui hac utuntur sententia ad promittendam salutem 
 per ignem illis, qui credentes pessime uiuunt, ut eis 
 dicant: qui sine lege peccauerunt, sine lege peribunt; 
 qui autem in lege peccauerunt, per legem 
 iudicabuntur, tamquam dictum sit (non peribunt, sed per 
 ignem salui erunt\', nec illud adtendere potuerunt, hoc apostolum 
 de illis, qui sine lege, et illis, qui in lege peccauerunt,

 

 
 
 
 dixisse, cum de gentibus et iudaeis ageret, ut non tantum 
 gentibus, sed utrisque gratiam Christi, qua liberentur, necessariam 
 demonstraret: quod tota ipsa epistula ad Romanos 
 euidenter ostendit. iam ergo etiam iudaeis in lege peccantibus, 
 de quibus dictum est: per legem iudicabuntur, non eos 
 liberante gratia Christi promittant, si placet, salutem per 
 ignem, quoniam de his dictum est: per legem iudicabuntur. 
 quod si non faciunt, ne contra se ipsos ueniant, 
 qui eos grauissimo infidelitatis crimine obstrictos esse dicunt, 
 ut quid transferunt ad infideles et fideles in eo, quod ad 
 fidem Christi adtinet, illud, quod dictum est de his, qui 
 sine lege, et his, qui in lege peccauerunt, cum de iudaeis 
 et de gentibus ageretur, ut ad Christi gratiam utrique inuitarentur?. 
 
 Neque enim dictum est: qui sine fide peccauerunt, 
 sine fide peribunt; qui autem in fide peccauerunt, per fidem 
 iudicabuntur, sed \'sine lege\' dictum est et \'in lege\' ut satis 
 adpareret illam causam tangi, quae inter gentes et iudaeos 
 agebatur, non quae inter bonos malosque Christianos.

Quamquam si illo loco legem pro fide accipi uolunt, 
 quod nimis inportunum et absurdum est, etiam hinc apertissimam 
 possunt legere sententiam apostoli Petri, qui cum 
 loqueretur de his, qui in occasionem carnis acceperant et in 
 uelamentum malitiae, quod scriptum est, nos ad nouum 
 testamentum pertinentes non ancillae filios esse, sed

 

 
 
 
 liberae, qua libertate Christus nos liberauit, et 
 putauerant hoc esse libere uiuere, ut tamquam de tanta 
 redemptione securi, quidquid liberet, licere sibi arbitrarentur, 
 non intuentes, quod dictum est: uos in libertatem uocati 
 estis, fratres; tantum ne libertatem in occasionem 
 carnis detis. unde et ipse Petrus dicit: liberi, non 
 sicut uelamentum malitiae habentes libertatem, 
 ait de illis et in secunda epistula sua: hi sunt fontes 
 sicci etnebulae a turbine exagitatae, quibus caligo 
 tenebrarum reseruata est. superba enim uanitatis 
 loquentes inliciunt in concupiscentiis carnis inpudicitiae 
 eos qui paululum effuge-runt, in errore 
 conuersati, libertatem illis promittentes, cum ipsi 
 serui sint corruptionis. a quo enim quis deuictus 
 est, huic et seruus addictus est. si enim refugientes 
 coinquinationes mundi in agnitionem domini 
 nostri et conseruatoris Iesu Christi his rursus 
 inplexi superantur, facta sunt illis posteriora deteriora 
 prioribus. melius enim erat illis non cognoscere 
 uiam iustitiae quam cognoscentes retrorsum 
 reflecti a tradito sibi sancto mandato. 
 contigit enim illis res ueri prouerbii: canis reuersus 
 ad uomitum suum et: sus lota in uolutabris 
 ceni. quid adhuc promittitur contra istam manifestissimam 
 ueritatem condicio melior his, qui cognouerunt uiam iustitiae, 
 hoc est dominum Christum, et perdite uiuunt, quam si omnino

 

 
 
 
 non cognouissent ό t, cum apertissime dicatur: melius erat 
 illis non cognoscere uiam iustitiae quam cognoscentibus 
 retrorsum reflecti a tradito sibi sancto 
 mandato?

Neque enim illud hoc loco intellegendum est 
 sanctum mandatum, quo praeceptum est, ut in deum credamus 
 - quamquam eo ipso totum continetur, si eam intellegamus 
 fidem credentium, quae per dilectionem operatur 
 — sed aperte expressit quid diceret sanctum mandatum, 
 id est, quo praeceptum est, ut ab huius mundi coinquinationibus 
 recedentes casta conuersatione uiuamus. sic enim ait: si 
 enim refugientes coinquinationes mundi in agnitionem 
 domini nostri et conseruatoris Iesu Christi 
 his rursus inplexi superantur, facta sunt illis 
 posteriora deteriora prioribus. non ait *refugientes 
 ignorantiam dei\' aut *refugientes infidelitatem saeculi* uel tale 
 aliquid, sed: coinquinationes mundi, in quibus est 
 utique omnis inmunditia flagitiorum. nam de his superius 
 loquens dixit: coepulantes uobiscum, oculos habentes 
 plenos adulterii et indesinentis peccati. ideo 
 etiam fontes siccos eos appellat: fontes uidelicet, quod acceperint 
 agnitionem domini Christi, siccos autem, quia non 
 congruenter uiuunt. de talibus quippe etiam ludas apostolus 
 loquens, hi sunt, inquit, qui in dilectionibus uestris 
 maculati coepulantur sine timore semet ipsos 
 pascentes, nubes sine aqua et cetera. quod enim Petrus

 

 
 
 
 ait: coepulantes uobiscum, oculos habentes plenos 
 adulterii, hoc ludas: in dilectionibus uestris 
 maculati coepulantur. mixti sunt enim bonis in epulis 
 sacramentorum et dilectionibus plebium. et quod Petrus ait 
 \'fontes sicci\', hoc ludas "nubes sine aqua" hoc Iacobus 
 \'fides mortua\'.

Non itaque promittatur poena ignis transitoria turpiter 
 scelerateque uiuentibus, quia uiam iustitiae cognouerunt, quibus 
 melius erat non cognoscere, sicut ueracissima scriptura testatur. 
 de talibus quippe etiam dominus ait: et erunt nouissima 
 illius hominis peiora quam erant prima, quoniam purgationis 
 suae habitatorem sanctum spiritum non recipiens 
 fecit in se inmundum spiritum multipliciorem redire. nisi forte 
 ideo sunt isti, de quibus agitur, meliores habendi, quia non 
 redierunt ad inmunditiam adulteriorum, sed ab ea non recesserunt, 
 nec purgati se rursus inquinauerunt, sed purgari 
 recusauerunt. neque enim, ut releuata conscientia intrent ad 
 baptismum, dignantur saltem uomere pristinas inmunditias, 
 quas canum more iterum sorbeant, sed in lauacri ipsius 
 sanctitate pertinaciter crudo pectore indigestam nequitiam 
 tenere contendunt; nec occultant eam pollicitatione uel ficta, 
 sed inpudentia professionis eructant; nec exeuntes de Sodomis 
 more uxoris Loth in praeterita iterum adtendunt, sed omnino

 

 
 
 
 de Sodomis dedignantur exire, immo ad Christum cum Sodomis 
 conantur intrare. Paulus apostolus dicit: qui prius fui 
 blasphemus et persecutor et iniuriosus; sed misericordiam 
 consecutus sum, quia ignorans feci in 
 incredulitate; et istis dicitur: tunc potius misericordiam 
 consequemini, si scientes male uixeritis in ipsa fide. nimis longum 
 est et paene infinitum omnia testimonia scripturarum uelle 
 colligere, quibus adparet non solum non esse mitiorem causam 
 eorum, qui scientes quam qui nescientes uitam nequissimam 
 et iniquissimam ducunt, uerum etiam hoc ipso grauiorem. 
 proinde ista suffecerint.

Caueamus ergo diligenter in adiutorio domini 
 dei nostri non facere homines male securos, dicentes eis, 
 quod si fuerint in Christo baptizati, quomodolibet in ea fide 
 uixerint, eos ad salutem aeternam esse uenturos, ne sic faciamus 
 christianos, quomodo iudaei proselytos, quibus dominus 
 ait: uae uobis, scribae et pharisaei, qui circumitis 
 mare et terram facere unum proselytum; cum 
 autem feceritis, facitis eum filium gehennae duplo 
 quam uos estis; sed potius sanam doctrinam dei magistri 
 in utroque teneamus, ut sancto baptismo consona sit uita 
 christiana nec cuiquam homini, si utrumlibet defuerit, uita 
 promittatur aeterna. qui enim dixit: nisi quis renatus 
 fuerit ex spiritu sancto, non intrabit in regnum

 

 
 
 
 caelorum, ipse etiam dixit: nisi abundauerit iustitia 
 uestra super scribarum et pharisaeorum, non intrabitis 
 in regnum caelorum. de illis quippe ait: 
 scribae et pharisaei cathedram Moysi sedent. quae 
 dicunt facite; quae autem faciunt, facere nolite; 
 • dicunt enim et non faciunt. ergo iustitia eorum est 
 \'dicere et non (facere). ac per hoc nostram esse uoluit abundantem 
 super illorum *dicere et facere\'; quae si non fuerit, 
 non intrabitur in regnum caelorum. non quia quisquam ita 
 debet extolli, ut, non dicam apud alios iactare, sed apud 
 se ipsum putare audeat se in hac uita esse sine peccato, 
 sed nisi essent quaedam ita grauia, ut etiam excommunicatione 
 plectenda sint, non diceret apostolus: congregatis 
 uobis et meo spiritu tradere huius modi 
 satanae in interitum carnis, ut spiritus saluus sit 
 in die domini Iesu. unde etiam dicit: ne lugeam multos, 
 qui ante peccauerunt et non egerunt paenitentiam 
 super inmunditiam et fornicationem quam 
 gesserunt. item nisi essent quaedam non ea humilitate 
 paenitentiae sananda, qualis in ecclesia datur eis, qui proprie 
 paenitentes uocantur, sed quibusdam correptionum medicamentis, 
 non diceret ipse dominus: corripe eum inter te 
 et ipsum; si te audierit, lucratus es fratrem tuum. 
 postremo nisi essent quaedam, sine quibus haec uita non

 

 
 
 
 agitur, non cotidianam medellam poneret in oratione, quam 
 docuit, ut dicamus: dimitte nobis debita nostra, sicut 
 et nos dimittimus debitoribus nostris.

Iam satis, quantum arbitror, de illa tota opinione 
 quid mihi uideretur exposui, ubi tres quaestiones mouerunt: 
 unam de permixtione in ecclesia bonorum et malorum tam- < 
 quam tritici et zizaniorum. ubi cauendum est, ne ideo putemus 
 esse propositas istas similitudines, uel hanc uel de inmundis 
 in arca animalibus uel quaecumque alia idem significant, ut 
 dormiat ecclesiae disciplina, de qua in figura illius mulieris 
 dictum est: seuerae sunt conuersationes domus eius, 
 sed ut non eo usque progrediatur dementiae potius temeritas 
 quam seueritas diligentiae, ut quasi bonos a malis per nefaria 
 schismata separare praesumat. neque enim per has similitudines 
 et praenuntiationes consilium desidiae bonis datum est, qua 
 neglegant, quod prohibere debent, sed patientiae, qua perferant 
 salua doctrina ueritatis, quod emendare non ualent. nec quia 
 scriptum est introisse ad Noe in arcam etiam inmunda animalia, 
 ideo praepositi uetare non debent, si qui inmundissimi 
 ad baptismum uelint intrare saltantes, quod est certe mitius 
 quam moechantes; sed per hanc figuram rei gestae praenuntiatum 
 est inmundos in ecclesia futuros propter tolerantiae 
 rationem, non propter doctrinae con-uptionem uel disciplinae

 

 
 
 
 dissolutionem. non enim quacumque libuit intrauerunt inmunda 
 animalia arcae conpage confracta, sed ea integra per 
 unum atque idem ostium, quod artifex fecerat. altera quaestio 
 est, in qua eis uisum est fidem solam baptizandis esse tradendam, 
 postea uero iam baptizatos docendos esse de moribus. 
 sed satis demonstratum est, nisi fallor, tunc magis pertinere 
 ad curam speculatoris, cum omnes, qui fidelium conpetunt 
 sacramentum, omnia quae dicuntur intentius et sollicitius 
 audiunt, non tacere de poena, quam male uiuentibus dominus 
 comminatur, ne in ipso baptismo rei sint grauissimorum 
 criminum, quo ueniunt, ut remittatur reatus omnium peccatorum. 
 tertia quaestio est periculosissima, qua parum considerata 
 et non secundum diuinum eloquium pertractata tota illa opinio 
 mihi uidetur exorta, in qua promittitur scelestissime turpissimeque 
 uiuentibus, etiamsi eo modo uiuere perseuerent et 
 - tantummodo credant in Christum eiusque sacramenta percipiant, 
 eos ad salutem uitamque aeternam esse uenturos contra 
 apertissimam domini sententiam, qui desideranti uitam aeternam 
 respondit: si uis uenire ad uitam, serua mandata, 
 et commemorauit (quae mandata\', ubi ea scilicet peccata 
 uitantur quibus nescio quomodo salus aeterna promittitur 
 propter fidem sine operibus mortuam. de his tribus quaestionibus 
 satis, quantum existimo, disputaui demonstrauique sic 
 tolerandos in ecclesia malos, ut non neglegatur ecclesiastica

 

 
 
 disciplina; sic catechizandos eos, qui baptismum petunt, ut 
 non solum audiant atque suscipiant, quid credere, uerum 
 etiam qualiter uiuere debeant; sic promitti fidelibus uitam 
 aeternam, ut non etiam per fidem mortuam, quae sine operibus 
 saluare non potest, ad eam se quisque peruenire posse 
 arbitretur, sed per illam fidem gratiae, quaeperdilectionem 
 operatur. non itaque culpentur dispensatores fideles, non 
 sua neglegentia uel pigritia, sed quorundam potius contumacia, 
 qui pecuniam dominicam recusant accipere et adulterinam 
 suam cogunt seruos dominicos erogare, dum nolunt saltem 
 tales mali esse, quales sanctus Cyprianus commemorat, saeculo 
 uerbis solis et non factis renuntiantes, quando nec uerbis 
 renuntiare diaboli operibus uolunt, cum se in adulterio permansuros 
 uoce apertissima profitentur. si quid ab eis dici solet, 
 quod forte disputando non adtigi, tale arbitratus sum, cui 
 mea responsio necessaria non fuisset, siue quod ad rem, de 
 qua agitur. non pertineret, siue quod tam leue esset, ut a 
 quolibet facillime redargui posset.