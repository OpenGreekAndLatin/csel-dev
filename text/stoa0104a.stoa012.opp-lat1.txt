CVPRIANVS PRESBVTERIS ET DIACONIBVS ET PLEBI FVRNIS CONSISTENTIBV S S. 
 
 Grauiter conmoti sumus ego et collegae mei qui praesentes 
 aderant et conpresbyteri nostri qui nobis adsidebant, fratres 
 carissimi, cum cognouissemus quod Geminius Victor frater noster 
 de saeculo excedens Geminium Faustinum presbyterum tutorem 
 testamento suo nominauerit, cum iam pridem in concilio episcoporum 
 statutum sit ne quis de clericis et Dei ministris tutorem 
 uel curatorem testamento suo constituat, quando singuli diuino 
 sacerdotio honorati et in clerico ministerio constituti non nisi 
 altari et sacrificiis deseruire et precibus adque orationibus uacare 
 debeant. scriptum est enim: nemo militans Deo obligat se 
 molestiis saecularibus, ut possit placere ei cui se 
 probauit. quod cum de omnibus dictum sit, quanto magis molestiis 
 et laqueis saecularibus obligari non debent qui diuinis 
 rebus et spiritalibus occupati ab ecclesia recedere et ad terrenos 
 et saeculares actus uacare non possunt. cuius ordinationis et

 

 

 

 
 
 
 religionis formam leuitae prius in lege tenuerunt, ut cum terram 
 diuiderent et possessiones partirentur undecim tribus, leuitica 
 tribus, quae templo et altari et ministeriis diuinis uacabant, nihil 
 de illa diuisionis portione perciperet, sed aliis terram colentibus 
 illa tantum Deum coleret et ad uictum adque alimentum suum 
 ab undecim tribubus de fructibus qui nascebantur decimas reciperet. 
 quod totum fiebat de auctoritate et dispositione diuina, ut 
 qui operationibus diuinis insistebant in nulla re auocarentur nec 
 cogitare aut agere saecularia cogerentur. quae nunc ratio et forma 
 in clero tenetur, ut qui in ecclesia Domini ordinatione clerica 
 promouentur in nullo ab administratione diuina auocentur, ne 
 molestiis et negotiis saecularibus adligentur, sed in honore sportulantium 
 fratrum tamquam decimas ex fructibus accipientes ab 
 altari et sacrificiis non recedant et die ac nocte caelestibus rebus 
 et spiritalibus seruiant.

Quod episcopi antecessores nostri religiose considerantes et salubriter 
 prouidentes censuerunt ne quis frater excedens ad tutelam 
 uel curam clericum nominaret, ac si quis hoc fecisset,, non 
 offerretur pro eo nec sacrificium pro dormitione eius celebraretur. 
 neque enim apud altare Dei meretur nominari in sacerdotum 
 prece qui ab altari sacerdotes et ministros uoluit auocari. et ideo 
 Victor cum contra formam nuper in concilio a sacerdotibus

 
 
 
 datam Geminium Faustinum presbyterum ausus sit tutorem constituere, 
 non est quod pro dormitione eius apud uos fiat oblatio 
 aut deprecatio aliqua nomine eius in ecclesia frequentetur, ut 
 sacerdotum decretum religiose et necessarie factum seruetur a 
 nobis, simul et ceteris fratribus detur exemplum, ne quis sacerdotes 
 et ministros Dei altari eius et ecclesiae uacantes ad saecularem 
 molestiam deuocet. obseruari enim de cetero poterit ne 
 ultra hoc fiat circa personam clericorum, si quod nunc factum 
 est fuerit uindicatum. opto uos, fratres carissimi, semper bene 
 ualere.

CVPRIANVS EVCBATIO FRATRI S. 
 
 Pro dilectione tua et uerecundia mutua consulendum me existimasti, 
 frater carissime, quid mihi uideatur de histrione quodam, 
 qui apud uos constitutus in eiusdem adhuc artis suae dedecore perseuerat 
 et magister et doctor non erudiendorum sed perdendorum 
 puerorum id quod male didicit ceteris quoque insinuat, an talis 
 debeat communicare nobiscum, quod puto ego nec maiestati

 

 

 
 
 
 diuinae nec euangelicae disciplinae congruere, ut pudor et honor 
 ecclesiae tam turpi et infami contagione foedetur. nam cum in 
 lege prohibeantur uiri induere muliebrem uestem et maledicti 
 eiusmodi iudicentur, quanto maioris est criminis non tantum 
 muliebria indumenta accipere sed et gestu quoque turpes et molles 
 et muliebres magisterio inpudicae artis exprimere?

Nec excuset se quisquam si a theatro ipse cessauerit, cum 
 tamen hoc ceteros doceat. non potest enim uideri cessasse qui 
 uicarios substituit et qui pro se uno plures succidaneos suggerit 
 contra institutionem Dei erudiens et docens quemadmodum masculus 
 frangatur in feminam et sexus arte mutetur et diabolo diuinum 
 plasma maculanti per corrupti adque eneruati corporis delicta 
 placeatur. quod si paenuriam talis et necessitatem paupertatis 
 optendit, potest inter ceteros qui ecclesiae alimentis sustinentur 
 huius quoque necessitas adiuuari, si tamen contentus sit 
 frugalioribus et innocentibus cibis nec putet salario se esse redimendum 
 ut a peccatis cesset, quando hoc non nobis sed sibi 
 praestet. ceterum quantum uult inde quaerat, qualis quaestus 
 est qui de conuiuio Abraham et Isaac et Iacob homines rapit et 
 male ac perniciose in saeculo saginatos ad aeternae famis ac sitis 
 supplicia deducit. et ideo quantum potes ab hac eum prauitate 
 et dedecore ad uiam innocentiae adque ad spem uitae suae reuoca, 
 ut sit contentus ecclesiae sumptibus parcioribus quidem sed salutaribus. 
 quod si illic ecclesia non sufficit ut laborantibus praestet

 
 
 
 alimenta, poterit se ad nos transferre et hic quod sibi ad luctum 
 adque ad uestitum necessarium fuerit accipere, nec alios extra 
 ecclesiam mortalia docere, sed ipse salutaria in ecclesia discere. 
 opto te, fili carissime, semper bene ualere.

I CVPRIANVS ROGATIANO FRATRI S. 
 
 Grauiter et dolenter conmoti sumus ego et collegae qui praesentes 
 aderant, frater carissime, lectis litteris tuis, quibus de 
 diacono tuo conquestus es quod inmemor sacerdotalis loci tui et 
 officii ac ministerii sui oblitus contumeliis et iniuriis suis te 
 exacerbauerit. et tu quidem honorifice circa nos et pro solita tua 
 humilitate fecisti, ut malles de eo nobis conqueri, cum pro episcopatus 
 uigore et cathedrae auctoritate haberes potestatem qua 
 posses de illo statim uindicari, certus quod collegae tui omnes 
 gratum haberemus quodcumque circa diaconum tuum contumeliosum 
 sacerdotali potestate fecisses, habens circa eiusmodi homines 
 praecepta diuina, cum Dominus Deus in Deuteronomio 
 dicat: et homo quicumque fecerit in superbia ut non 
 exaudiat sacerdotem aut iudicem et quicumque 
 fuerit in diebus illis, morietur homo ille, et omnis 
 populus cum audierit timebit, et non agent impie

 

 

 
 
 
 6 tiam nunc. et ut sciamus hanc Dei uocem cum uera et summa 
 maiestate eius processisse ad honorandos ac uindicandos sacerdotes 
 suos, cum aduersus Aaron sacerdotem tres de ministeriis 
 Chore Dathan et Abiron ausi sunt superbisse et ceruicem suam 
 extollere et sacerdoti praeposito ae adaequare, hiatu terrae absorpti 
 ac deuorati paenas statim sacrilegae audaciae persoluerunt. 
 nec soli illi, sed et ceteri ducenti quinquaginta qui eis comites 
 ad audaciam fuerunt prorumpente a Domino igne consumpti sunt, 
 ut probaretur sacerdotes Dei ab eo qui sacerdotes facit uindicari. 
 in libro quoque regnorum cum Samuel sacerdos a Iudaeorum populo 
 ob senectutem, sicut tu modo, contemneretur, exclamauit 
 iratus Dominus et dixit: non te spreuerunt, sed me spreuerunt. 
 et ut hoc ulcisceretur, excitauit eis Saul regem, qui 
 eos iniuriis grauibus adfligeret et per omnes contumelias et paenas 
 superbum populum calcaret et premeret, ut contemptus sacerdos 
 de superbo populo ultione diuina uindicaretur.

Sed et Salomon in spiritu sancto constitutus testatur et docet 
 quae sit sacerdotalis auctoritas et potestas dicens: ex tota anima 
 tua time Deum, et sacerdotes eius sanctifica. et iterum: 
 honora Deum ex tota anima tua et honorifica 
 sacerdotes eius. quorum praeceptorum memor beatus apostolus, 
 secundum quod in actis apostolorum legimus, cum ei diceretur: 
 sic insilis in sacerdotem Dei maledicendo, 
 respondit et dixit: nesciebam, fratres, quia pontifex est. 
 scriptum est enim: principem plebis tuae non

 

 
 
 
 maledices. Dominus etiam noster ipse Iesus Christus rex et iudex et 
 Deus noster usque ad passionis diem seruauit honorem pontificibus 
 et sacerdotibus, quamuis illi nec timorem Dei nec agnitionem 
 Christi seruassent. nam cum leprosum emundasset, dixit 
 illi: uade et monstra te sacerdoti et offer donum. 
 humilitate ea qua nos quoque esse humiles docuit sacerdotem adhuc 
 appellabat quem sciebat esse sacrilegum. item sub ictu passionis 
 cum alapam accepisset et ei diceretur: sic respondes 
 pontifici, nihil ille contumeliose locutus est in personam pontificis, 
 sed magis innocentiam suam tuitus est dicens: si male 
 locutus sum, exprobra de malo: si autem bene, quid 
 me caedis? quae omnia ab eo ideo facta sunt humiliter adque 
 patienter ut nos humilitatis ac patientiae haberemus exemplum. 
 docuit sacerdotes ueros legitime et plene honorari, dum circa 
 falsos sacerdotes ipse talis existit.

Meminisse autem diaconi debent quoniam apostolos id est episcopos 
 et praepositos Dominus elegit, diaconos autem post ascensum 
 Domini in caelos apostoli sibi constituerunt episcopatus sui 
 et ecclesiae ministros. quod si nos aliquid audere contra Deum 
 possumus qui episcopos facit, possunt et contra nos audere diaconi 
 a quibus fiunt. et ideo oportet diaconum de quo scribis 
 agere audaciae suae paenitentiam, ut honorem sacerdotis agnoscat 
 et episcopo praeposito suo plena humilitate satisfacere. haec sunt 
 enim initia haereticorum et ortus adque conatus schismaticorum

 

 
 
 
 male cogitantium, at sibi placeant, ut praepositum superbo tumore 
 contemnant. sic de ecclesia receditur, sic altare profanum 
 foris conlocatur, sic contra pacem Christi et ordinationem adque 
 unitatem Dei rebellatur. quod si ultra te contumeliis suis exacerbauerit 
 et prouocauerit, fungeris contra eum potestatem honoris, 
 tui, ut eum uel deponas uel abstineas. nam si apostolus Paulus 
 ad Timotheum scribens dixit: iuuentutem tuam nemo despiciat, 
 quanto magis tibi a collegis tuis dicendum est: senectutem 
 tuam nemo despiciat. et quoniam scripsisti quendam 
 cum eodem diacono tuo se miscuisse et superbiae eius adque 
 audaciae participem esse, hunc quoque et si qui alii tales extiterint 
 et contra sacerdotem Dei fecerint uel coercere poteris uel 
 abstinere. nisi quod hortamur et monemus ut peccasse se potius 
 intellegant et satisfaciant et nos propositum nostrum tenere patiantur. 
 magis enim optamus et cupimus contumelias et iniurias 
 singulorum clementi patientia uincere quam sacerdotali licentia 
 uindicare. opto te, frater carissime, semper bene ualere.

CVPRIANVS, CAECILIVS, VICTOR, SEDATVS, TERTVLLVS CVM PBESBVTERIS QVI PBAESENTES ADERANT POMPONIO FRATRI S. 
 
 Legimus litteras tuas, frater carissime, quas per Paconium 
 fratrem nostrum misisti postulans et desiderans ut tibi

 

 

 
 
 
 rescriberemus quid nobis de his uirginibus uideatur quae cum semel 
 statum suum continenter et firmiter tenere decreuerint, detectae 
 sint postea in eodem lecto pariter mansisse cum masculis, ex 
 quibus unum diaconum esse [dicis]: plane easdem quae se cum 
 uiris dormisse confessae sint adseuerare integras esse. circa quam 
 rem quoniam consilium nostrum desiderasti, scias nos ab euangelicis 
 et apostolicis traditionibus non recedere quo minus fratribus 
 et sororibus nostris constanter et fortiter consulatur et per 
 omnes utilitatis et salutis uias ecclesiastica disciplina seruetur, 
 cum Dominus loquatur et dicat: et dabo uobis pastores 
 secundum cor meum, et pascent uos pascentes cum 
 disciplina. et iterum scriptum est: disciplinam qui abicit 
 infelix est, et in psalmis quoque spiritus sanctus instruit dicens: 
 continete disciplinam, ne forte irascatur Dominus, 
 et pereatis a uia recta, cum exarserit cito 
 ira eius super uos.

Primo igitur in loco, frater carissime, et praepositis et plebi 
 nihil aliud elaborandum est quam ut qui Deum timemus cum 
 omni obseruatione disciplinae diuina praecepta teneamus nec patiamur 
 errare fratres nostros et pro arbitrio et ructu$uo uiuere, 
 sed ad uitam singulis fideliter consulere, nec pati uirgines cum 
 masculis habitare, non dico simul dormire sed nec simul uiuere,

 

 
 
 
 quando et sexus infirmus et aetas adhuc lubrica per omnia frenari 
 a nobis et regi debeat, ne diabolo insidianti et saeuire cupienti 
 ad nocendum detur occasio, quando et apostolus dicat: nolite 
 locum dare diabolo. liberanda est uigilanter de periculosis 
 locis nauis, ne inter scopulos et saxa frangatur. exuenda est uelociter 
 de incendio sarcina prius quam flammis superuenientibus 
 concremetur. nemo diu tutus est periculo proximus. nec euadere 
 diabolum seruus Dei poterit qui se diaboli laqueis inplicauit. 
 intercedendum est cito talibus [ut separentur] dum adhuc separari 
 innocentes possunt, quia diuidi postmodum nostra intercessione 
 non poterunt [postea quam conscientia grauissima cohaeserunt]. 
 denique quam graues multorum ruinas hinc fieri uidemus 
 et per huiusmodi. inlicitas et periculosas coniunctiones corrumpi 
 plurimas uirgines cum summo animi nostri dolore conspicimus. 
 quod si se ex fide Christo dicauerunt, pudicae et castae 
 sine ulla fabula perseuerent, ita fortes ac stabiles praemium uirginitatis 
 expectent: si autem perseuerare nolunt uel non possunt, 
 melius nubant quam in ignem delictis suis cadant. certe nullum 
 fratribus aut sororibus scandalum faciant, cum scriptum sit: 
 si cibus scandalizat fratrem, non manducabo carnem 
 in saeculo ne fratrem scandalizem.

Nec aliqua putet se [posse] hac excusatione defendi quod inspici 
 et probari possit an uirgo sit, cum et manus obstetricum et

 

 
 
 
 oculus saepe fallatur, ut et si incorrupta inuenta fuerit uirgo ea 
 parte qua mulier potest esse, potuerit tamen et ex alia corporis 
 parte peccasse quae corrumpi potest et tamen inspici non potest. 
 certe ipse concubitus, ipse complexus, ipsa confabulatio et osculatio 
 et coniacentium duorum turpis et foeda dormitio quantum 
 dedecoris et criminis confitetur? si superueniens maritus sponsam 
 suam iacentem cum altero uideat, nonne indignatur et fremit et 
 per zeli dolorem fortassis et gladium in manus sumit? quid 
 Christus Dominus et iudex noster cum uirginem suam sibi dicatam 
 et sanctitati suae destinatam iacere cum altero cernit, 
 quam indignatur et irascitur et quas paenas incestis eiusmodi 
 coniunctionibus comminatur, cuius ut gladium spiritalem et uenturum 
 iudicii diem unusquisque fratrum possit euadere omni consilio 
 prouidere et elaborare debemus. et cum omnes omnino disciplinam 
 tenere oporteat, multo magis praepositos et diaconos 
 curare hoc fas est, qui exemplum et documentum ceteris de conuersatione 
 et moribus suis praebeant. quomodo enim possunt integritati 
 et continentiae praeesse, si ex ipsis incipiant corruptelae 
 et uitiorum magisteria procedere ?

Et idcirco consulte et Ã§um uigore fecisti, frater carissime, abstinendo 
 diaconum qui cum uirgine saepe mansit, sed et ceteros 
 qui cum uirginibus dormire consueuerant. quod si paenitentiam 
 huius inliciti concubitus sui egerint et ab se inuicem recesserint, 
 inspiciantur interim uirgines ab obstetricibus diligenter, et si

 
 
 
 uirgines inuentae fuerint, accepta communicatione ad ecclesiam 
 admittantur hac tamen interminatione, ut si ad eosdem masculos 
 postmodum reuersae fuerint ant si cum isdem in una domo et 
 sub eodem tecto simul habitauerint, grauiore censura eiciantur 
 nec in ecclesiam postmodum tales facile recipiantur. si autem de 
 eis aliqua corrupta fuerit deprehensa, agat paenitentiam plenam, 
 quia quae hoc crimen admisit non mariti sed Christi adultera est, 
 et ideo aestimato iusto tempore postea exomologesi facta ad ecclesiam 
 redeat. quod si obstinate perseuerant nec se ab inuicem 
 separant, sciant se cum hac sua inpudica obstinatione numquam 
 a nobis admitti in ecclesiam posse, ne exemplum ceteris ad ruinas 
 delictis suis facere incipiant. nec putent sibi uitae aut salutis 
 constare rationem, si episcopis et sacerdotibus obtemperare noluerint, 
 cum in Deuteronomio Dominus Deus dicat: et homo quicumque 
 fecerit superbiam, ut non exaudiat sacerdotem 
 aut iudicem, quicumque fuerit in diebus illis, 
 morietur homo ille, et omnis populus cum audierit 
 timebit et non agit impie etiam nunc. interfici Deus 
 iussit sacerdotibus suis non obtemperantes, iudicii sui tempus 
 constituit non oboedientibus. et tunc quidem gladio occidebantur,

 

 
 
 
 quando adhuc et circumcisio carnalis manebat: nunc autem quia 
 circumcisio spiritalis esse ad fideles seruos Dei coepit, spiritali 
 gladio superbi et contumaces necantur, dum de ecclesia eiciuntur. 
 neque enim uiuere foris possunt, cum domus Dei una sit et nemini 
 salus esse nisi in ecclesia possit. indisciplinatos autem perire, 
 dum non audiunt nec obtemperant salubribus praeceptis, 
 testatur scriptura diuina quae dicit: non diligit indisciplinatus 
 castigantem se. qui autem oderunt correptiones, 
 consumentur turpiter.

Ergo ne indisciplinati consumantur et pereant da operam, frater 
 carissime, ut quantum potes consiliis salubribus fraternitatem 
 regas et singulis ad salutem suam consulas. arta et angusta est 
 uia per quam ingredimur ad uitam, sed summus et magnus est 
 fructus cum peruenimus ad gloriam. qui se semel castrauerunt 
 propter regnum caelorum, per omnia Deo placeant nec sacerdotes 
 Dei ** aut per ecclesiam scandalo se et fratribus offerant. et 
 ad praesens si a nobis contristari uideantur, nos tamen salubri 
 persuasione moneamus scientes et apostolum dixisse: ergo ego 
 inimicus factus sum uerum praedicans uobis? quod 
 si obtemperauerint, nobis gratissimum est. stantes eos ad salutem

 

 
 
 
 dignatione nostri sermonis firmauimus. si autem quidam de peruersis 
 obtemperare noluerint, secundum eundem apostolum dicentem: 
 si hominibus placerem, Christi seruus non 
 essem, si quibusdam suadere non possumus ut eos Christo placere 
 faciamus, nos certe quod nostrum est Christo Domino et Deo 
 nostro praecepta eius seruantes placeamus. opto te, frater carissime 
 ac desiderantissime, in Domino semper bene ualere.

CVPRIANVS PRESBVTERIS ET DIACONIBVS FRATRIBVS CARISSIMIS S. 
 
 Saluto uos incolumis per Dei gratiam, fratres carissimi, laetus 
 quod circa incolumitatem quoque uestram omnia integra esse 
 cognouerim. et quoniam mihi interesse nunc non permittit loci 
 condicio, peto uos pro fide et religione uestra fungamini illic et 
 uestris partibus et meis, ut nihil uel ad disciplinam uel ad diligentiam 
 desit. quantum ad sumptus suggerendos, siue illis qui 
 gloriosa uoce Dominum confessi in carcere sunt constituti, siue his

 

 

 
 
 
 qui pauperes et indigentes laborant et tamen in Domino perseuerant, 
 peto nihil desit, cum summula omnis quae redacta est 
 illic sit apud clericos distributa propter eiusmodi casus, ut haberent 
 plures unde ad necessitates et pressuras singulorum operari 
 possint.

Peto quoque ut ad procurandam quietem solertia et sollicitudo 
 uestra non desit. nam etsi fratres pro dilectione sua cupidi sunt 
 ad conueniendum et uisitandum confessores bonos quos inlustrauit 
 iam gloriosis initiis diuina dignatio, tamen caute hoc et non 
 glomeratim nec per multitudinem semel iunctam puto esse faciendum, 
 ne ex hoc ipso inuidia concitetur et introeundi aditus 
 denegetur et dum insatiabiles multum uolumus, totum perdamus. 
 consulite ergo et prouidete ut cum temperamento fieri hoc 
 tutius possit, ita ut presbyteri quoque qui illic apud confessores 
 offerunt singuli cum singulis diaconis per uices alternent, quia et 
 mutatio personarum et uicissitudo conuenientium minuit inuidiam. 
 circa omnia enim mites et humiles, ut seruis Dei congruit, 
 temporibus seruire et quieti prospicere et plebi prouidere debemus. 
 opto uos, fratres carissimi ac desiderantissimi, semper bene ualere 
 et nostri meminisse. fraternitatem uniuersam salutate. salutat 
 uos diaconus et qui mecum sunt salutant. ualete.

CVPRIANVS SERGIO ET ROGATIANO ET CETERIS CONFESSORIBVS IN DEO PERPETVAM S. 
 
 Saluto uos, fratres carissimi, optans ipse quoque conspectu 
 uestro frui, si me ad uos peruenire loci condicio permitteret. 
 quid enim mihi optatius et laetius posset accidere quam nunc 
 uobis inhaerere, ut conplecteremini me manibus illis quae purae 
 et innocentes et dominicam fidem seruantes sacrilega obsequia 
 respuerunt ? quid iocundius et sublimius quam osculari nunc ora 
 uestra quae gloriosa uoce Dominum confessa sunt, conspici etiam 
 praesentem ab oculis uestris qui despecto saeculo conspiciendo 
 Deo digni extiterunt? sed quoniam huic laetitiae interesse facultas 
 non datur, has pro me ad aures et ad oculos uestros uicarias 
 litteras mitto, quibus gratulor pariter et exhortor ut in confessione 
 caelestis gloriae fortes et stabiles perseueretis et ingressi 
 uiam dominicae dignationis ad accipiendam coronam spiritali 
 uirtute pergatis, habentes Dominum protectorem et ducem qui 
 dixit: et ecce ego uobiscum sum omnibus diebus usque 
 ad consummationem mundi. o beatum carcerem 
 quem inlustrauit uestra praesentia. o beatum carcerem qui

 

 
 
 
 homines Dei mittit ad caelum. o tenebras lucidiores sole ipso et 
 luce hac mundi clariores, ubi modo constituta sunt Dei templa 
 et sanctificata diuinis confessionibus membra uestra.

Nec quicquam nunc uersetur in cordibus et mentibus uestris 
 quam diuina praecepta et mandata caelestia, quibus nos ad tolerantiam 
 passionis spiritus sanctus semper animauit. nemo mortem 
 cogitet sed immortalitatem nec temporariam poenam sed 
 gloriam sempiternam, cum scriptum sit: pretiosa est in conspectu 
 Dei mors iustorum eius. et iterum: sacrificium 
 Deo spiritus contribulatus, cor contritum et humiliatum 
 Deus non despicit. et iterum ubi loquitur scriptura 
 diuina de tormentis quae martyras Dei consecrant et ipsa 
 passionis probatione sanctificant: et si coram hominibus 
 tormenta passi sunt, spes eorum inmortalitate plena 
 est. et in paucis uexati in multis bene disponentur, 
 quoniam Deus temptauit illos et inuenit illos 
 dignosse. tamquam aurum in fornace probauit illos 
 et quasi holocaustam hostiam accepit illos. et in tempore 
 erit respectus illorum. iudicabunt nationes 
 et dominabuntur populis, et regnabit dominus eorum 
 inperpetuum. quando ergo iudicaturos uos et regnaturos cum 
 Christo Domino cogitatis, exultetis necesse est et futurorum gaudio 
 praesentia supplicia calcetis, scientes ab initio mundi sic institutum 
 ut laboret istic in saeculari conflictatione iustitia, quando

 

 

 

 
 
 
 in origine statim prima Abel iustus occiditur et exinde iusti quique 
 et prophetae et apostoli missi quibus omnibus Dominus quoque 
 in se ipso constituit exemplum, docens ad suum regnum non 
 nisi eos qui se per suam uiam secuti sint peruenire dicens: qui 
 amat animam suam in isto saeculo, perdet illam 
 et qui odit animam suam in isto saeculo, in uitam 
 aeternam conseruabit illam. et iterum: nolite timere 
 eos qui occidunt corpus, animam uero non possunt 
 occidere. magis autem metuite eum qui potest et 
 animam et corpus occidere in gehennam. Paulus etiam 
 nos adhortatur ut qui ad Domini promissa uenire cupimus imitari 
 Dominum in omnibus debeamus. sumus, inquit, filii 
 Dei: si autem filii, et heredes Dei, coheredes autem 
 Christi, siquidem compatiamur ut et conmagnificemur. 
 addidit etiam conparationem praesentis temporis et futurae 
 claritatis dicens: non sunt condignae passiones 
 huius temporis ad superuenturam claritatem quae 
 reuelabitur in nobis. cuius claritatis gloriam cogitantes 
 pressuras omnes et persecutiones tolerare nos conuenit, quia etsi 
 sunt multae pressurae iustorum, ex omnibus tamen liberantur qui 
 in Deum fidunt.

Beatas etiam feminas quae uobiscum sunt in eadem confessionis 
 gloria constitutae, quae dominicam fidem tenentes et sexu suo 
 fortiores non solum ipsae ad coronam proximae sunt, sed et

 

 
 
 
 ceteris quoque feminis exemplum de sua constantia praebuerunt. 
 ac ne quid deesset ad gloriam numeri uestri, ut omnis uobiscum 
 et sexus et aetas esset in honore, pueros etiam uobis gloriosa confessione 
 sociauit diuina dignatio, repraesentans nobis tale aliquid 
 quale Ananias Azarias Misael inlustres pueri aliquando fecerunt, 
 quibus inclusis in caminum cesserunt ignes et refrigerium 
 flammae dederunt praesente cum illis Domino et probante, quod 
 in confessores et martyras eius nihil posset gehennae ardor operari, 
 sed quod qui in Deum crederent incolumes semper et tuti in 
 omnibus perseuerarent. et consideretis diligentius peto pro uestra 
 religione quae apud illos pueros fides fuerit, quae promereri plenius 
 Deum potuit. ad omnia enim parati, sicuti omnes esse debemus, 
 aiunt regi: Nabuchodonosor rex, non opus est 
 nobis de hoc uerbo respondere tibi. est enim Deus 
 cui nos seruimus potens eripere nos de camino ignis 
 ardentis, et de manibus tuis, rex, liberabit nos. et 
 si non, notum tibi sit quoniam diis tuis non seruimus 
 et imaginem auream quam statuisti non adoramus. 
 cum se et crederent et pro fide sua scirent posse etiam 
 de praesenti supplicio liberari, iactare hoc tamen et uindicare sibi 
 noluerunt dicentes et si non, ne minor esset confessionis uirtus 
 sine testimonio passionis. addiderunt posse omnia Deum

 

 

 
 
 
 facere, sed tamen non in hoc fidere ut liberari in praesentia uellent, 
 sed illam libertatis et securitatis aeternae gloriam cogitarent I

Quam fidem nos quoque retinentes et die ac nocte meditantes 
 toto corde ad Deum prompti contemptu praesentium futura tantummodo 
 cogitemus, fructum regni aeterni, conplexum et osculum 
 Domini, conspectum Dei: ut sequamini in omnibus Rogatianum 
 presbyterum gloriosum senem uiam uobis ad gloriam temporis 
 nostri religiosa uirtute et diuina dignatione facientem, qui 
 cum Felicissimo fratre nostro quieto semper et sobrio excipiens 
 ferocientis populi impetum primum hospitium uobis in carcere 
 praeparauit et metator quodammodo uester nunc quoque nos antecedit: 
 quod ut consummetur in uobis adsiduis orationibus Dominum 
 deprecamur, ut initiis ad summa pergentibus quos confiteri 
 fecit faciat et coronari. opto uos, fratres carissimi ac beatissimi, 
 in Domino semper bene ualere et ad coronae caelestis 
 gloriam peruenire.

CVPRIANVS PRESBVTERIS ET DIACONIBVS FRATRIBVS CARISSIMIS s. 
 
 Saluto uos, fratres carissimi, per Dei gratiam incolumis, optans 
 cito ad uos uenire, ut desiderio tam meo quam uestro et

 

 
 
 
 omnium fratrum satisfiat.. oportet nos tamen paci communi consulere 
 et interdum quamuis cum taedio animi nostri deesse uobis, 
 ne praesentia nostri inuidiam et uiolentiam gentilium prouocet 
 et simus auctores rumpendae pacis, qui nos magis quieti omnium 
 consulere debemus. quando ergo uos scripseritis rebus compositis 
 me uenire debere aut si ante dignatus fuerit Dominus ostendere, 
 tunc ad uos ueniam. ubi enim mihi aut melius possit esse aut 
 laetius quam illic ubi me Deus et credere uoluit et crescere? uiduarum 
 et infirmorum et omnium pauperum curam peto diligenter 
 habeatis. sed et peregrinis si qui indigentes fuerint sumptus suggeratis 
 de quantitate mea propria quam apud Rogatianum compresbyterum 
 nostrum dimisi. quae quantitas ne forte iam uniuersa 
 erogata sit, misi eidem per Naricum acoluthum aliam portionem, 
 ut largius et promptius circa laborantes fiat operatio. 
 opto uos, fratres carissimi, semper bene ualere [et nostri meminisse. 
 fraternitatem uestram meo nomine salutate et ut nostri 
 memores sint admonete.]

Epistula VIII. 
 
 Didicimus secessisse benedictum Papatem Cyprianum a Crementio 
 subdiacono, qui a uobis ad nos uenit certa ex causa, quod

 

 
 
 
 
 utique recta fecerit, propterea cum sit persona insignis t et inminente 
 agone quem permisit Deus in saeculo colluctandi causa aduersarium 
 simul cum seruis suis, uolens etiam angelis et hominibus 
 certamen hoc manifestare, ut qui uicerit coronetur, uictus uero 
 reportauerit in se sententiam quae nobis manifestata est. et cum 
 incumbat nobis qui uidemur praepositi esse et uice pastorum 
 custodire gregem, si neglegentes inueniamur, dicetur nobis quod 
 et antecessoribus nostris dictum est, qui tam neglegentes praepositi 
 erant, quoniam perditum non requisiuimus et errantem non 
 correximus et claudum non colligauimus et lactem eorum edebamus 
 et lanis eorum operiebamur. denique et ipse Dominus implens 
 quae erant scripta in lege et prophetis docet dicens: ego 
 sum pastor bonus, qui pono animam meam pro ouibus 
 meis. mercennarius autem et cuius non sunt 
 propriae oues, cum uiderit lupum uenientem, relinquit 
 et fugit, et lupus dispargit eas. sed et Simoni 
 sic dicit: diligis me? respondit diligo. ait ei: pasce 
 oues meas. hoc uerbum factum ex actu ipso quo cessit cognoscimus, 
 et ceteri discipuli similiter fecerunt.

Nolumus ergo, fratres dilectissimi, mercennarios inueniri, sed 
 bonos pastores, cum sciatis tum non minimum periculum incumbere, 
 si non hortati fueritis fratres nostros stare in fide immobiles, 
 ne praeceps euntes ad idololatriam funditus eradicetur fraternitas. 
 nec enim hoc solum uerbis uos hortamur, sed discere poteritis a

 

 
 
 
 pluribus a nobis ad uos uenientibus quoniam ea omnia nos Deo 
 adiuuante et fecimus et facimus cum omni sollicitudine et periculo 
 saeculari ante oculos plus habentes timorem Dei et paenas 
 perpetuas quam timorem hominum et breuem iniuriam, non deserentes 
 fraternitatem et hortantes eos stare in fide et paratos 
 esse debere ire cum Domino. sed et ascendentes ad hoc quod 
 conpellebantur reuocauimus. ecclesia stat fortiter in fide, licet 
 quidam terrore ipso conpulsi, siue quod essent insignes personae 
 siue adprehensi timore hominum, ruerunt: quos quidem separatos 
 a nobis non dereliquimus, sed ipsos cohortati sumus et hortamur 
 agere paenitentiam, si quo modo indulgentiam poterint 
 recipere ab eo qui potest praestare, ne si relicti fuerint a nobis, 
 peiores efficiantur.

Videtis ergo, fratres, quoniam et nos hoc facere debetis, ut 
 etiam illi qui ceciderunt, hortatu uestro corrigentes animos eorum, 
 si adprehensi fuerint iterato confiteantur, ut possint priorem errorem 
 corrigere, et alia quae incumbunt uobis, quae etiam et ipsa 
 subdidimus, ut si hi qui in hanc temptationem inciderunt coeperint 
 adprehendi infirmitate et agant paenitentiam facti sui et 
 desiderent communionem, utique subueniri eis debet: siue uiduae 
 siue thlibomeni qui se exhibere non possunt siue hi qui in

 
 
 
 carceribus sunt siue exclusi de sedibus suis utique habere debent 
 qui eis ministrent: sed et catecumini adprehensi infirmitate decepti 
 esse non debebunt, ut eis subueniatur. et quod maximum 
 est, corpora martyrum aut ceterorum si non sepeliantur, grande 
 periculum imminet eis quibus incumbit hoc opus. cuiuscumque 
 ergo uestrum quacumque occasione fuerit effectum hoc opus, certi 
 sumus eum bonum seruum aestimari, ut qui in minimo fidelis 
 fuit constituatur super decem ciuitates. faciat autem Deus, qui 
 omnia praestat sperantibus in se, ut omnes nos in his operibus 
 inueniamur. salutant uos fratres qui sunt in uinculis et presbyteri 
 et tota ecclesia, quae et ipsa cum summa sollicitudine excubat 
 pro omnibus qui inuocant nomen Domini. sed et nos petimus 
 mutua uice memores sitis nostri. sciatis autem Bassianum 
 peruenisse ad nos: et petimus uos, qui habetis zelum Dei, harum 
 litterarum exemplum apud quoscumque poteritis transmittere per 
 idoneas occasiones, uel uestras faciatis, siue nuntium mittatis, 
 ut stent fortes et inmobiles in fide. optamus uos, fratres carissimi, 
 semper bene ualere.

CVPRIANVS PRESBVTERIS ET DIACONIBVS ROMAE CONSISTENTIBVS FRATRIBVS S. 
 
 Cum de excessu boni uiri collegae mei rumor apud nos incertus 
 esset, fratres carissimi, et opinio dubia nutaret, accepi

 

 
 
 
 a uobis litteras ad me missas per Crementium hypodiaconum, 
 quibus plenissime de glorioso eius exitu instruerer, et exultaui 
 satis quod pro integritate administrationis eius consummatio 
 quoque honesta processerit. in quo uobis quoque plurimum gratulor 
 quod eius memoriam tam celebri et inlustri testimonio prosequamini, 
 ut per uos innotesceret nobis quod et nobis esset circa 
 praepositi memoriam gloriosum et nobis quoque fidei ac uirtutis 
 praeberet exemplum. nam quantum perniciosa res est ad sequentium 
 lapsum ruina praepositi, in tantum contra utile est et 
 salutare cum se episcopus per firmamentum fidei fratribus praebet 
 imitandum. 
 
 Legi etiam litteras, in quibus nec qui scripserint nec ad quos 
 scriptum sit significanter expressum est. et quoniam me in 
 isdem litteris et scriptura et sensus et chartae ipsae quoque mouerunt 
 ne quid ex uero uel subtractum sit uel inmutatum, eandem 
 ad uos epistolam authenticam remisi, ut recognoscatis an 
 ipsa sit quam Crementio hypodiacono perferendam dedistis. perquam 
 etenim graue est, si epistulae clericae ueritas mendacio 
 aliquo et fraude corrupta est. hoc igitur ut scire possimus, et 
 scripturam et subscriptionem an uestra sit recognoscite et nobis 
 quid sit in uero rescribite. opto uos, fratres carissimi, semper 
 bene ualere.

CVPRIANVS MARTVRIBVS ET CONFESSORIBVS IESV CHRISTI DOMINI NOSTRI IN DEO PATRE PERPETVAM S. 
 
 Exulto laetus et gratulor, fortissimi ac beatissimi fratres, cognita 
 fide et uirtute uestra, in quibus mater ecclesia gloriatur, 
 gloriata et nuper quidem cum confessione perstanti suscepta 
 paena est quae confessores Christi fecit extorres. confessio tamen 
 praesens quantum in passione fortior, tantum clarior et maior in 
 honore est. creuit pugna, creuit et pugnantium gloria. nec retardati 
 estis ab acie tormentorum metu, sed ipsis tormentis magis 
 estis ad aciem prouocati, fortes et stabiles ad maximi certaminis 
 proelium prompta deuotione prodistis. ex quibus quosdam 
 iam conperi coronatos, quosdam uero ad coronam uictoriae proximos, 
 uniuersos autem quos agmine glorioso carcer inclusit pari 
 et simili calore uirtutis ad gerendum certamen animatos, sicut 
 esse oportet in diuinis castris milites Christi, ut incorruptam fidei 
 firmitatem non blanditiae decipiant, non minae terreant, non 
 cruciatus ac tormenta deuincant, quia maior est qui est in nobis 
 quam qui est in hoc mundo, nec plus ad deiciendum potest terrena 
 paena quam ad erigendum tutela diuina. probata res est 
 certamine fratrum glorioso, qui ad tormenta uincenda ceteris

 
 
 
 duces facti exemplum uirtutis et fidei praebuerunt congressi in acie, 
 donec acies succumberet uicta.

Quibus ergo uos laudibus praedicem, fortissimi fratres? robur 
 pectoris uestri et perseuerantiam fidei quo praeconio uocis exornem? 
 tolerastis usque ad consummationem gloriae durissimam 
 quaestionem, nec cessistis suppliciis, sed uobis potius supplicia 
 cesserunt. finem doloribus quem tormenta non dabant coronae 
 dederunt. laniena grauior ad hoc diu perseuerauit, non ut stantem 
 fidem deiceret, sed ut homines Dei ad Dominum uelocius 
 mitteret. uidit admirans praesentium multitudo caeleste certamen 
 Dei et spiritale, proelium Christi, stetisse seruos eius uoce 
 libera, mente incorrupta, uirtute diuina, telis quidem saecularibus 
 nudos, sed armis fidei credentes armatos. steterunt torti 
 torquentibus fortiores et pulsantes ac laniantes ungulas pulsata 
 ac laniata membra uicerunt. inexpugnabilem fidem superare 
 non potuit saeuiens diu plaga repetita, quamuis rupta conpage 
 uiscerum torquerentur in seruis Dei iam non membra sed uulnera. 
 fluebat sanguis qui incendium persecutionis extingueret, 
 qui flammas et ignes gehennae glorioso cruore sopiret. o quale 
 illud fuit spectaculum Domini, quam sublime, quam magnum, 
 quam Dei oculis sacramento ac deuotione militis eius acceptum, 
 sicut scriptum est in psalmis spiritu sancto loquente ad nos

 
 
 
 pariter et monente: pretiosa est in conspectu Dei mors 
 iustorum eius. pretiosa mors haec est quae emit inmortalitatem 
 pretio sui sanguinis, quae accepit coronam Dei consummatione 
 uirtutis.

Quam laetus illic Christus fuit, quam libens in talibus seruis 
 suis et pugnauit et uicit protector fidei et dans credentibus tantum 
 quantum se credit capere qui sumit. certamini suo adfuit, 
 proeliatores adque adsertores sui nominis erexit corroborauit 
 animauit. et qui pro nobis mortem semel uicit semper uincit in 
 nobis. cum uos, inquit, tradiderint, nolite cogitare 
 quid loquamini. dabitur enim uobis in illa hora 
 quid loquamini. non enim uos estis qui loquimini, 
 sed spiritus patris uestri qui loquitur in uobis.

Documentum rei praesens proelium praebuit. uox plena spiritu 
 sancto de martyris ore prorupit, cum Mappalicus beatissimus 
 inter cruciatus suos proconsuli diceret: uidebis cras 
 agonem. et quod ille cum uirtutis ac fidei testimonio dixit Dominus 
 inpleuit. agon caelestis exhibitus et Dei seruus in agonis 
 promissi certamine coronatus est. hic est agon quem propheta 
 Esaias ante praedixit dicens: non pusillum uobis certamen 
 cum hominibus, quoniam Deus praestat agonem. 
 et ut ostenderet quis hic agon futurus esset, addidit

 

 
 
 
 dicens: ecce uirgo in utero accipiet et pariet filium 
 et uocabitis nomen eius Emmanuel. hic est agon fidei 
 nostrae qua congredimur, qua uincimus, qua coronamur. hic est 
 agon quem nobis ostendit et beatus apostolus Paulus, in quo oportet 
 nos currere et ad coronae gloriam peruenire. nescitis, inquit, 
 quia qui in stadio currunt omnes quidem currunt, 
 unus tamen accipit palmam. sic currite ut 
 occupetis. et illi quidem ut corruptibilem coronam 
 accipiant, nos autem incorruptam. item suum certamen 
 ostendens et hostiam se Domino cito futurum esse promittens 
 ait: ego iam libor, et tempus instat assumptionis. 
 bonum agonem certaui, cursum perfeci, fidem 
 seruaui. iam superest mihi corona iustitiae quam 
 mihi reddet Dominus in illa die ille iudex iustus, 
 non solum autem mihi, sed et omnibus qui dilexerunt 
 aduentum eius. hunc igitur agonem per prophetas 
 ante praedictum, per Dominum commissum, per apostolos gestum 
 Mappalicus suo et collegarum suorum nomine proconsuli repromisit. 
 nec fefellit in promisso suo uox fidelis. pugnam quam 
 spopondit exhibuit et palmam quam meruit accepit. istum nunc 
 beatissimum martyrem et alios participes eiusdem congressionis 
 et comites in fide stabiles, in dolore patientes, in quaestione

 

 
 
 
 uictores ut ceteri quoque sectemini et opto pariter et exhortor, ut 
 quos uinculum confessionis et hospitium carceris simul iunxit 
 iungat etiam consummatio uirtutis et corona caelestis, ut lacrimas 
 matris ecclesiae quae plangit ruinas et funera plurimorum 
 uos uestra laetitia tergeatis et ceterorum quoque stantium firmitatem 
 uestri exempli prouocatione solidetis. si uos acies uocauerit, 
 si certaminis uestri dies uenerit, militate fortiter, dimicate 
 constanter, scientes uos sub oculis praesentis Domini dimicare, 
 confessione nominis eius ad ipsius gloriam peruenire, qui 
 non sic est ut seruos suos tantum spectet, sed ipse luctatur in 
 nobis, ipse congreditur, ipse in certamine agonis nostri et coronat 
 pariter et coronatur. 
 
 Quod si ante diem certaminis uestri de indulgentia Domini 
 pax superuenerit, uobis tamen manet uoluntas integra et conscientia 
 gloriosa. nec contristetur aliquis ex uobis quasi 
 illis minor qui ante uos tormenta perpessi uicto et calcato 
 saeculo ad Dominum glorioso itinere uenerunt. Dominus 
 scrutator est renis et cordis, arcana perspicit et intuetur occulta. 
 ad coronam de eo promerendam sufficit ipsius testimonium solum 
 qui iudicaturus est. ergo utraque res, fratres carissimi, sublimis 
 pariter et inlustris: illa securior ad Dominum uictoriae consummatione 
 properare, haec laetior accepto post gloriam commeatu 
 in ecclesiae laude florere. o beatam ecclesiam nostram quam sic 
 honor diuinae dignationis inluminat, quam temporibus nostris

 
 
 
 gloriosus martyrum sanguis inlustrat. erat ante in operibus fratrum 
 candida: nunc facta est in martyrum cruore purpurea. floribus 
 eius nec lilia nec rosae desunt. certent nunc singuli ad 
 utriusque honoris amplissimam dignitatem. accipiant coronas uel 
 de opere candidas uel de passione purpureas. in caelestibus 
 castris et pax et acies habent flores suos quibus miles Christi ob 
 gloriam coronetur. opto uos, fortissimi ac beatissimi fratres, 
 semper in Domino bene ualere et nostri meminisse. ualete.

CVPRIANVS PRESBVTERIS ET DIACONIBVS FRATRIBVS S. 
 
 Quamquam sciam, fratres carissimi, pro timore quem singuli 
 debemus Deo uos quoque illic adsiduis orationibus et enixis precibus 
 instanter incumbere, admoneo tamen etiam ipse religiosam 
 sollicitudinem uestram ut ad placandum adque exorandum Deum 
 non uoce sola, sed et ieiuniis et lacrimis et omni genere deprecationis 
 ingemescamus. intellegendum est enim et confitendum 
 pressurae istius tam turbidam uastitatem quae gregem nostrum 
 maxima ex parte populata est et adhuc usque populatur secundum 
 peccata nostra uenisse, dum uiam Domini non tenemus nec data

 

 
 
 
 nobis ad salutem caelestia mandata seruamus. fecit Dominus 
 noster uoluntatem patris, et nos non facimus Dei uoluntatem patrimonio 
 et lucro studentes, superbiam sectantes, aemulationi et 
 dissensioni uacantes, simplicitatis et fidei neglegentes, saeculo 
 uerbis solis et non factis renuntiantes, unusquisque sibi placentes 
 et omnibus displicentes. uapulamus itaque ut meremur, cum 
 scriptum sit: seruus autem ille qui cognoscit uoluntatem 
 domini sui et non paruerit uoluntati eius, 
 uapulabit multas. quas autem plagas, quae uerbera non meremur, 
 quando nec confessores qui exemplo ceteris ad bonos mores 
 esse debuerant teneant disciplinam? itaque dum quosdam 
 insolenter extollit confessionis suae tumida et inuerecunda iactatio, 
 tormenta uenerunt, et tormenta sine fine tortoris, sine exitu 
 damnationis, sine solacio mortis, tormenta quae ad coronam non 
 facile dimittant sed tamdiu torqueant quamdiu deiciant, nisi si 
 aliquis diuina dignatione subtractus inter ipsa cruciamenta profecerit, 
 adeptus gloriam non termino supplicii sed uelocitate 
 moriendi.

Haec patimur delicto et merito nostro, sicut praemonuit diuina 
 censura dicens: si dereliquerint legem meam et in 
 iudiciis meis non ambulauerint, si iustificationes 
 meas profanauerint et praecepta mea non obseruauerint, 
 uisitabo in uirga facinora eorum et in flagellis 
 delicta eorum. uirgas igitur et flagella sentimus qui 
 Deo nec bonis factis placemus nec pro peccatis satisfacimus.

 

 
 
 
 rogemus de intimo corde et de tota mente misericordiam Dei, quia 
 et ipse addidit dicens: misericordiam autem meam non 
 dispargam ab eis. petamus, et accipimus: et si accipiendi 
 mora et tarditas fuerit, quoniam grauiter offendimus, pulsemus, 
 quia et pulsanti aperitur, si modo pulsent ostium preces et gemitus 
 et lacrimae nostrae quibus insistere et inmorari oportet, et 
 si sit unanimis oratio.

Nam quod magis suasit et conpulit ut has ad uos litteras scriberem, 
 scire debetis, sicut Dominus ostendere et reuelare dignatur, 
 dictum esse in uisione: petite et inpetratis, tunc deinde 
 praeceptum plebi adsistenti ut pro quibusdam personis designatis 
 sibi peterent, in petendo autem fuisse dissonas uoces et dispares 
 uoluntates et uehementer hoc displicuisse illi qui dixerat: petite 
 et inpetratis, quod plebis inaequalitas discreparet nec esset 
 fratrum consensio una et simplex et iuncta concordia, cum scriptum 
 sit: Deus qui inhabitare facit unanimes in domo, 
 et in actis apostolorum legamus: turba autem eorum qui 
 crediderant anima ac mente una agebant, et Dominus 
 sua uoce mandauerit dicens: hoc est mandatum meum, 
 ut diligatis inuicem, et iterum: dico autem uobis 
 quoniam si duobus ex uobis conuenerit in terra de

 

 

 

 
 
 
 omni re quamcumque petieritis continget uobis a 
 patre meo qui in caelis est. quod si duo unanimes tantum 
 possunt, quid si unanimitas apud omnes esset? quod si secundum 
 pacem quam Dominus nobis dedit uniuersis fratribus conueniret, 
 iam pridem de diuina misericordia inpetrassemus quod petimus 
 nec tamdiu in hoc salutis et fidei nostrae periculo fluctuaremus : 
 immo uero nec uenissent fratribus haec mala, si in unum fraternitas 
 fuisset animata.

Nam et illud ostensum est quod sederet paterfamilias sedente 
 sibi ad dexteram iuuene, qui iuuenis anxius et cum quadam indignatione 
 subtristis maxillam manu tenens maesto uultu sedebat. 
 alius uero in sinistra parte consistens rete portabat, quod se mittere 
 ut circumstantem populum caperet minabatur. et cum miraretur 
 quid hoc esset ille qui uidit, dictum est ei iuuenem qui ad 
 dexteram sic sederet contristari et dolere quod praecepta sua non 
 obseruarentur, illum uero in sinistra exultare quod sibi daretur 
 occasio ut a patrefamilias potestatem sumeret saeuiendi. hoc 
 prius longe ostensum est quam tempestas uastitatis huius oriretur. 
 et uidemus inpletum quod fuerat ostensum, ut dum Domini 
 praecepta contemnimus, dum datae legis mandata salutaria non 
 tenemus, facultatem nocendi inimicus acciperet, minus armatos 
 et ad repugnandum minus cautos iactu retis operiret.

Oremus instanter et adsiduis precibus ingemescamus. nam et 
 hoc nobis non olim per uisionem, fratres carissimi, exprobratum 
 sciatis, quod dormitemus in precibus nec uigilanter oremus. et

 
 
 
 Dens utique, qui quem corripit diligit, quando corripit, ad hoc corripit 
 ut emendet, ad hoc emendat ut seruet. excutiamus itaque et 
 abrumpamus somni uincula et instanter ac uigilanter oremus, 
 sicut Paulus apostolus praecipit dicens: instate orationi 
 uigilantes in ea. nam et apostoli orare diebus ac noctibus 
 non destiterunt, et Dominus quoque ipse disciplinae magister et 
 exempli nostri uia frequenter et uigilanter orauit, sicut in euangelio 
 legimus: exiit in montem orare et fuit pernoctans 
 in oratione Dei. et utique quod orabat orabat ille pro 
 nobis, cum peccator ipse non esset, sed nostra peccata portaret. 
 adeo autem pro nobis ille deprecabatur, ut legimus alio loco: 
 dixit autem Dominus ad Petrum: ecce satanas postulauit 
 ut uos uexaret quomodo triticum. ego 
 autem rogaui pro te ne deficiat fides tua. quod si 
 pro nobis ac pro delictis nostris ille et laborat et uigilat et precatur, 
 quanto nos magis insistere precibus et orare et primo 
 ipsum Dominum rogare, tunc deinde per ipsum Deo patri satisfacere 
 debemus? habemus aduocatum et deprecatorem pro peccatis 
 nostris Iesum Christum Dominum et Deum nostrum, si 
 modo nos in praeteritum peccasse paeniteat, et confitentes adque 
 intellegentes delicta nostra quibus nunc Dominum offendimus, 
 uel de cetero nos ambulare in uiis eius et praecepta eius metuere 
 spondeamus. pater nos et corrigit et tuetur, stantes tamen in fide 
 et pressuris adque angustiis licet Christo eius firmiter adhaerentes, 
 sicut scriptum est: quis nos separabit a dilectione

 

 

 
 
 
 Christi, pressura an angustia an persecutio an fames 
 an nuditas an periculum an gladius? nihil horum 
 potest separare credentes, nihil potest auellere corpori eius et 
 sanguini cohaerentes. persecutio ista exploratio est adque exploratio 
 peccati nostri excuti nos Deus uoluit et probari, sicut suos 
 semper probauit., nec tamen in probationibus eius aliquando auxilium 
 credentibus defuit

Denique ad minimum famnlum suum et in delictis licet plnrimis 
 constitutum et dignatione eius indignum tamen ille pro 
 sua circa nos bonitate mandare dignatus est. dic illi, inquit, 
 securus sit, quia pax uentura est, sed quod interim morula est, 
 supersunt adhuc aliqui qui probentur. sed et de uictu parco et 
 sobrio potu diuinis dignationibus admonemur, scilicet ne uigore 
 caelesti sublime iam pectus inlecebra saecularis eneruet, uel ne 
 largioribus epulis mens grauata minus ad preces orationis euigilet.

Dissimnlare haec singula et apnd conseientiam meam solus 
 occultare non debui, quibus unusquisque nostrum et instrui et 
 regi possit nec ipsi denique apud nos hanc epistulam teneatis 
 occultam, sed legendam fratribus suggeratis. intercipere enim 
 quibus nos Dominus admonere et instruere dignatur eius est qui 
 admoneri et instrui fratrem suum nolit. probari nos a Domino 
 nostro sciant, nec a fide qua in eum semel credidimus praesentis 
 pressurae conflictatione deficiant delicta sua singuli recognoscentes 
 uel modo conuersationem ueteris hominis exponant. nemo 
 enim retro adtendens et superponens manum suam super aratrum

 

 

 
 
 
 aptus est regno Dei. denique uxor Lot, quae liberata contra praeceptum 
 retro respexit, quod euaserat perdidit. adtendamus non 
 posteriora quo diabolus reuocat, sed priora quo Christus uocat. 
 oculos erigamus ad caelum, ne oblectamentis et inlecebris nos 
 suis terra decipiat. unusquisque oret Deum, non pro se tantum, 
 sed pro omnibus fratribus, sicut Dominus orare nos docuit, ubi 
 non singulis priuatam precem mandat, sed oratione communi et 
 concordi prece orantes pro omnibus iussit orare. si nos Dominus 
 humiles et quietos, si nobis inuicem copulatos, si circa iram suam 
 timidos, si praesenti tribulatione correctos emendatosque conspexerit, 
 tutos ab inimici infestationibus exhibebit. praecessit disciplina, 
 sequetur et uenia.

Nos tantum sine cessatione poscendi et cum fide accipiendi 
 simplices et unanimes Dominum deprecemur, cum gemitu pariter 
 et fletu deprecantes, sicut deprecari oportet eos qui sint positi 
 inter plangentium ruinas et timentium reliquias, inter numerosam 
 languentium stragem et exiguam stantium firmitatem. rogemus 
 pacem maturius reddi, cito latebris nostris et periculis subueniri, 
 inpleri quae famulis suis Dominus dignatur ostendere, redintegrationem 
 ecclesiae suae, securitatem salutis nostrae, post pluuias 
 serenitatem, post tenebras lucem, post procellas et turbines 
 placidam lenitatem, pia paternae dilectionis auxilia, diuinae maiestatis 
 solita magnalia, quibus et persequentium blasphemia retundatur 
 et lapsorum paenitentia reformetur et fortis et stabilis

 
 
 
 perseuerantium fra?res glorietur. opto uos, fratres carissimi,
semper bene ualere et nostri meminisse. fraternitatem meo
nomine salutate et ut nostri meminerint admonete ualete.

CVPRIANUS PRESBVTERIS ET DIACONIBVS FRATRIBVS S. 
 
 Quamquam sciam uos, fratres carissimi litteris meis frequenter 
 admonitos esse ut gloriosa uoce Dominum confessis et in 
 carcere constitutis omnis dillgentia praebeatur. tamen identidem 
 uobis incumbo, ne quid ad curam desit his quibus ad gloriam 
 nihil deest. adque utinam loci et gradus mei condicio permitteret 
 ut ipse nunc praesens esse possem: promptus et libens sollemni 
 ministerio cuncta circa fortissimos fratres nostris dilectionis obsequia 
 complerem. sed officium meum uestra diligentia repraesentet 
 et faciat omnia quae fieri oportet circa eos quos in talibus 
 meritis fidei ac uirtutis suae inlustrauit diuina dignatio. corporibus 
 etiam omnium. qui etsi torti non sunt, in carcere tamen 
 glorioso exitu mortis excedunt, inpertiatur et uigilantia et cura 
 propensior. neque enim uirtus eorum aut honor minor est quo 
 minus ipsi quoque inter beatos martyras adgregentur. quod in

 

 
 
 
 illis est tolerauerunt quidquid tolerare parati et prompti fuerunt. 
 qui se tormentis et morti sub oculis Dei optulit passus est quidquid 
 pati uoluit. non enim ipse tormentis, sed tormenta ipsi 
 defuerunt. qui in me confessus fuerit coram hominibus, 
 et ego in illo confitebor coram patre meo 
 dicit Dominus. confessi sunt. qui tolerauerit usque ad 
 finem hic saluabitur, dicit Dominus. tolerauerunt et ad 
 finem usque incorrupta et inmaculata uirtutum suarum merita 
 pertulerunt. et iterum scriptum est: esto fidelis usque 
 ad mortem, et dabo tibi coronam uitae. usque ad mortem 
 fideles et stabiles et inexpugnabiles peruenerunt. cum uoluntati 
 et confessioni nostrae in carcere et uinculis accedit et moriendi 
 terminus, consummata martyrii gloria est.

Denique et dies eorum quibus excedunt adnotate, ut conmemorationes 
 eorum inter memorias martyrum celebrare possimus: 
 quamquam Tertullus fidelissimus ac deuotissimus frater 
 noster inter cetera sollicitudine et cura sua quam fratribus in 
 omni obsequio operationis inpertit, qui nec illic circa curam corporum 
 deest, scripserit et scribat ac significet mihi dies quibus 
 in carcere beati fratres nostri ad inmortalitatem gloriosae mortis 
 exitu transeunt, et celebrentur hic a nobis oblationes et sacrificia

 

 
 
 
 ob conmemorationes eorum, quae cito uobiscum Domino protegente 
 celebrabimus. pauperibus quoque, ut saepe iam scripsi, 
 cura ac diligentia uestra non desit, his tamen qui in fide stantes 
 et nobiscum fortiter militantes Christi castra non reliquerunt: 
 quibus quidem nunc maior a nobis et dilectio et cura praestanda 
 est, quod nec paupertate adacti nec persecutionis tempestate prostrati, 
 dum Domino fideliter seruiunt, ceteris quoque pauperibus 
 exemplum fidei praebuerunt. opto uos, fratres carissimi ac desiderantissimi, 
 semper bene ualere et nostri meminisse. fraternitatem 
 meo nomine salutate. [ualete.]

CVPRIANVS ROGATIANO PRESBVTERO ET CETERIS CONFESSORIBVS FRATRIBVS S. 
 
 Et iampridem uobis, fratres carissimi ac fortissimi, litteras 
 miseram quibus fidei et uirtuti uestrae uerbis exultantibus gratularer, 
 et nunc non aliud in primis uox nostra conplectitur 
 quam ut laeto animo frequenter ac semper gloriam uestri nominis 
 praedicemus. quid enim uel maius in uotis meis potest esse 
 uel melius quam cum uideo confessionis uestrae honore inluminatum 
 gregem Christi? nam cum gaudere in hoc omnes fratres

 

 
 
 
 oportet, tunc in gaudio communi maior est episcopi portio. 
 ecclosiae enim gloria praepositi gloria est. quantum dolemus 
 ex illis quos tempestas inimica prostrauit, tantum laetamur ex 
 uobis quos diabolus superare non potuit.

Hortamur tamen per communem fidem, per pectoris nostri 
 ueram circa uos et simplicem caritatem, ut qui aduersarium 
 prima hac congressione uicistis gloriam uestram forti et perseueranti 
 uirtute teneatis. adhuc in saeculo sumus, adhuc in 
 acie constituti, de uita nostra cottidie dimicamus. danda opera 
 est, ut post haec initia ad incrementa quoque ueniatur et consummetur 
 in uobis quod iam rudimentis felicibus esse coepistis. 
 parum est adipisci aliquid potuisse. plus est quod adeptus es 
 posse seruare, sicut et fides ipsa et natiuitas salutaris non 
 accepta sed custodita uiuificat. nec statim consecutio, sed consummatio 
 hominem Deo seruat. Dominus hoc magisterio suo 
 docuit dicens: ecce sanus factus es, iam noli peccare, 
 ne quid tibi deterius fiat. puta hoc illum et confessori 
 suo dicere: ecce confessor factus es, iam noli peccare, ne quid 
 tibi deterius fiat. Salomon denique et Saul et ceteri multi 
 quamdiu in uiis Domini non ambulauerunt, datam sibi gratiam 
 tenere non potuerunt: recedente ab his disciplina dominica recessit 
 et gratia.

Perseuerandum nobis est in arto et in angusto itinere laudis 
 et gloriae, et cum quies et humilitas et bonorum morum

 

 
 
 
 tranquillitas christianis omnibus congruat secundum Dei uocem 
 qu neminem alium respicit nisi humilem et quietum et trementem 
 sermones suos, tunc magis hoc obseruare et inplere 
 confessores oportet, qui exemplum facti estis ceteris fratribus, 
 ad quorum mores omnium uita et actus debeat prouocari. nam 
 sicut Iudaei a Deo alienati sunt, propter quos nomen Dei blasphematur 
 in gentibus, ita contra Deo cari sunt, per quorum 
 disciplinam nomen Domini laudabili testimonio praedicatur, 
 sicut scriptum est Domino praemonente et dicente: luceat 
 lumen uestrum coram hominibus, ut uideant bona 
 opera uestra et clarificent patrem uestrum qui in 
 caelis est. et Paulus Apostolus dicit: lucete sicut luminaria 
 in mundo. et Petrus similiter hortatur, sicut hospites, 
 inquit, et peregrini abstinete uos a carnalibus 
 desideriis, quae militant aduersus animam, conuersationem 
 habentes inter gentiles bonam, ut dum 
 retractant de uobis quasi de malignis, bona opera 
 uestra aspicientes magnificent Dominum. quod quidem 
 maxima pars uestrum cum meo gaudio curat et confessionis 
 ipsius honore melior facta tranquillis et bonis moribus 
 gloriam suam custodit et seruat.

Sed quosdam audio inficere numerum uestram et laudem 
 praecipui nominis praua sua conuersatione destruere, quos etiam 
 uos ipsi ut pote amatores et conseruatores laudis uestri obiurgare 
 et conprimere et emendare debetis. cum quanto enim

 

 
 
 
 nominis uestri pudore delinquitur, quando aliquis temulentus 
 et lasciuiens demoratur, alius in eam patriam unde extorris 
 factus est regreditur, ut deprehensus non iam quasi christianus 
 sed quasi nocens pereat? inflari aliquos et tumere audio, cum 
 scriptum sit: noli altum sapere, sed time. si enim 
 Dominus naturalibus ramis non pepercit, ne forte 
 nec tibi parcat. Dominus noster sicut ouis ad uictimam 
 adductus est et sicut agnus coram tondente sine uoce sic 
 non aperuit os suum. non sum, inquit, contumax, neque 
 contradico. dorsum meum posui ad flagella et maxillas 
 meas ad palmas. faciem autem meam non 
 auerti a foeditate sputorum. et quisquam per ipsum 
 nunc adque in ipso uiuens extollere se audet et superbire, inmemor 
 et factorum quae ille gessit et mandatorum quae nobis 
 uel per se uel per apostolos suos tradidit? quod si non est 
 maior domino suo seruus, qui Dominum secuntur humiles et 
 quieti et taciturni uestigia eius imitentur, quando quisque inferior 
 fuerit sublimior fiat dicente Domino: qui minimus 
 fuerit in uobis, hic erit magnus.

Quid deinde illud, quam uobis exsecrandum debet uideri, 
 quod cum summo animi nostri gemitu et dolore cognouimus, 
 non deesse qui Dei templa et post confessionem sanctificata et 
 inlustrata plus membra turpi et infami concubitu suo

 

 
 
 
 maculent, cubilia cum feminis promiscua iungentes. quando etsi 
 stuprum conscientiae eorum desit, hoc ipsum grande crimen 
 est, quod illorum cum scandalo in aliorum ruinas exempla 
 nascantur. contentiones quoque et aemulationes inter nos nullas 
 esse oportet, cum pacem suam nobis dimiserit Dominus et 
 scriptam sit: diliges proximum tuum tamquam te. 
 si autem mordetis et incusatis inuicem, uidete ne 
 consumamini ab inuicem. conuiciis etiam et maledictis 
 quaeso nos abstinete: quia neque maledici regnum Dei consequentur 
 et lingua quae Christum confessa est incolumis et 
 pura cam suo honore seruanda est. nam qui pacifica et bona 
 et iusta secundum praeceptum Christi loquitur Christum cottidie 
 confitetur. saeculo renuntiaueramus cum baptizati sumus: 
 sed nunc uero renuntiamus saeculo quando temptati et probati 
 a Deo nostra omnia relinquentes Dominum secuti sumus 
 et fide ac timore eius stamus et uiuimus.

Corroboremus nos exhortationibus mutuis et magis ac magis 
 proficiamus in Domino, ut cum pro sua misericordia pacem 
 fecerit quam se facturum repromittit, noui et paene mutati ad 
 ecclesiam reuertamur, et excipiant siue fratres nostri siue gentiles 
 circa omnia correctos adque in melius reformatos et qui

 

 
 
 
 admirati fuerant prius in uirtutibus gloriam nunc admirentur 
 in moribus disciplinam. opto te, frater carissime, semper bene 
 ualere.

CVPRIANVS PESBVTERIS ET DIACONIS FRATRIBVS S. 
 
 Optaueram quidem, fratres carissimi, ut uniuersum clerum 
 nostrum integrum et incolumem meis litteris salutarem. sed 
 quoniam infesta tempestas quae plebem nostram ex maxima parte 
 prostrauit hinc quoque addidit nostris doloribus cumulum ut 
 etiam cleri portionem sua strage perstringeret, oramus Dominum 
 ut uos quos et in fide et in uirtute stare cognouimus tutos quoque 
 in posterum per diuinam misericordiam salutemus. et quamquam 
 causa conpelleret ut ipse ad uos properare et uenire

 

 
 
 
 deberem, primo cupiditate et desiderio uestri, quae res in uotis 
 meis summa est, tunc deinde ut ea quae circa ecclesiae gubernacula 
 utilitas communis exposcit tractare simul et plurimorum 
 consilio examinata limare possemus: tamen potius uisum est adhuc 
 interim latebram et quietem tenere respectu utilitatum aliarum 
 quae ad pacem omnium nostrum pertinent et salutem, quarum 
 uobis a Tertullo fratre nostro carissimo ratio reddetur: qui 
 pro cetera cura sua quam inpense diuinis operibus inpertit etiam 
 huius consilii auctor fuit, ut cautus et moderatus existerem nec me 
 in conspectum publicum et maxime eius loci ubi totiens flagitatus 
 et quaesitus fuissem temere committerem.

Fretus ergo et dilectione et religione uestra quam satis noui 
 his litteris et hortor et mando ut uos, quorum minime illic, inuidiosa 
 et non adeo periculosa praesentia est, uice mea fungamini 
 circa gerenda ea quae administratio religiosa deposcit. habeatur 
 interim quantum potest et quomodo potest pauperum cura, si qui 
 tamen inconcussa fide stantes gregem Christi non reliquerunt, ut 
 his ad tolerandam paenuriam sumptus per uestram diligentiam 
 suggeratur, ne quod circa fidentes tempestas non fecit circa laborantes 
 necessitas faciat. confessoribus etiam gloriosis impertiatur 
 cura propensior. et quamquam sciam plurimos ex his fratrum 
 uoto et dilectione susceptos, tamen si qui sunt qui uel uestitu uel 
 sumptu indigeant, sicut etiam pridem uobis scripseram cum adhuc 
 essent in carcere constituti, subministrentur eis quaecumque

 
 
 
 necessaria, modo ut sciant ex uobis et instruantur et discant quid 
 secundum scripturarum magisterium ecclesiastica disciplina deposcat, 
 humiles et modestos et quietos esse debere, ut honorem 
 sui nominis seruent, ut qui gloriosi uoce fuerint sint et moribus 
 gloriosi, faciant se dignos. ut in omnibus Dominum promerentes 
 ad caelestem coronam laudis suae consummatione perueniant. 
 plus enim superest quam quod transactum uidetur, cum scriptum 
 sit: ante mortem ne laudes hominem quemquam, et 
 iterum: esto fidelis usque ad mortem, et dabo tibi 
 coronam uitae, et Dominus quoque dicat: qui tolerauerit 
 usque ad finem hic saluabitur. imitentur Dominum qui 
 sub ipso tempore passionis non superbior sed humilior fuit. tunc 
 enim discipulorum suorum pedes lauit dicens: si ego laui 
 pedes uestros magister et dominus, et uos debetis 
 aliorum pedes lauare. exemplum enim dedi uobis 
 ut sicut ego feci et uos aliis faciatis. item Pauli apostoli 
 documenta sectentur, qui post carcerem saepe repetitum, 
 post flagella, post bestias, circa omnia mitis et humilis perseuerauit, 
 nec post tertium caelum et paradisum quicquam sibi insolenter 
 adsumpsit dicens: neque gratis panem manducauimus 
 ab aliquo, sed in labore et fatigatione nocte 
 et die operantes, ne quem uestrum grauaremus.

Haec singula, oro uos, insinuate fratribus nostris. et quia exaltabitur 
 qui se humiliauerit, nunc est ut magis insidiantem aduersarium 
 metuant, qui fortiorem quemque magis aggreditur 
 et acrior factus hoc ipso quo uictus est superantem superare 
 conatur. dominus faciet ut et ego illos uidere et salutari exhortatione 
 conponere mentes eorum ad seruandam gloriam suam 
 possim. doleo enim quando audio quosdam improbe et insolenter 
 discurrere, ad ineptias uel ad discordias uacare, Christi 
 membra et iam Christum confessa per concubitus inlicitos inquinare, 
 nec a diaconis aut presbyteris regi posse, sed id agere 
 ut per paucorum prauos et malos mores multorum et bonorum 
 confessorum gloria honesta maculetur: quos uereri debent, ne 
 ipsorum testimonio et iudicio condemnati ab eorum societate 
 priuentur. is enim demum confessor inlustris et\'uerus est de 
 quo postmodum non erubescit ecclesia sed gloriatur.

Ad id uero quod scripserunt mihi conpresbyteri nostri Donatus 
 et Fortunatus et Nouatus et Gordius, solus rescribere nihil 
 potui, quando a primordio episcopatus mei statuerim nihil sine 
 consilio uestro et sine consensu plebis mea priuatim sententia 
 gerere. sed cum ad uos per Dei gratiam uenero, tunc de his 
 quae uel gesta sunt uel gerenda, sicut honor mutuus poscit, 
 in commune tractabimus. opto uos, fratres carissimi ac

 
 
 
 desiderantissimi, semper bene ualere et mei meminisse. fraternitatem 
 si qua uobiscum est multum a me salutate et ut nostri 
 meminerint admonete. ualete.

CVPRIANVS MARTVRIBVS ET CONFESSORIBVS CARISSIMIS PRATRIBVS S. 
 
 Sollicitudo loci nostri et timor Dei conpellit, fortissimi ac 
 beatissimi martyres, admonere uos litteris nostris ut a quibus 
 tam deuote et fortiter seruatur fides Domini ab isdem lex quoque 
 et disciplina Domini reseruetur. nam cum omnes milites 
 Christi custodire oporteat praecepta imperatoris sui, tunc uos 
 magis praeceptis eius obtemperare plus conuenit, qui exemplum 
 ceteris facti estis et uirtutis et timoris Dei. et credideram quidem 
 presbyteros et diaconos qui illic praesentes sunt monere 
 uos et instruere plenissime circa euangelii legem, sicut in praeteritis 
 semper sub antecessoribus nostris factum est, ut diaconi 
 ad carcerem commeantes martyrum desideria consiliis suis et 
 scripturarum praeceptis gubernarent. sed nunc cum maximo

 

 

 

 
 
 
 animi dolore cognosco non tantum illic non suggeri diuina praecepta, 
 sed adhuc potius impediri, ut ea quae a uobis ipsis et 
 circa Deum caute et circa sacerdotem Dei honorifice fiunt a 
 quibusdam presbyteris resoluantur, qui nec timorem Dei nec 
 episcopi honorem cogitantes, cum uos ad me litteras direxeritis, 
 quibus examinari desideria uestra et quibusdam lapsis pacem 
 dari postulastis, cum persecutione finita conuenire in unum cum 
 clero et recolligi coeperimus, illic contra euangelii legem, contra 
 uestram quoque honorificam petitionem, ante actam paenitentiam, 
 ante exomologesim grauissimi adque extremi delicti factam, 
 ante manum ab episcopo et clero in paenitentiam inpositam, 
 offerre pro illis et eucharistiam [dare] id est sanctum Domini 
 corpus profanare audeant, cum scriptum sit: qui ederit panem 
 aut biberit calicem Domini indigne reus erit 
 corporis et sanguinis Domini.

Et lapsis quidem potest in hoc uenia concedi. quis non mortuus 
 uiuificari properet? quis non ad salutem suam uenire festinet 
 ? sed praepositorum est praeceptum tenere et uel properantes 
 uel ignorantes instruere, ne qui ouium pastores esse debent 
 lanii fiant. ea enim concedere quae in perniciem uertant decipere 
 est: nec erigitur sic lapsus, sed per Dei offensam magis 
 inpellitur ad ruinam. uel ex uobis itaque discant, quando docere

 

 
 
 
 debuerant. petitiones et desideria uestra episcopo seruent, ad 
 pacem uobis petentibus dandam maturum et pacatum tempus 
 expectant. ante est ut a Domino pacem mater prior sumat, 
 tunc secundum uestra desideria de filiorum pace tractetur.

Et quoniam audio, fortissimi et carissimi fratres, inpudentia 
 uos quorundam premi et uerecundiam uestram uim pati, oro 
 uos quibus possum precibus ut euangelii memores et considerantes 
 quae et qualia in praeteritum antecessores uestri martyres 
 concesserint, \' quam solliciti in omnibus fuerint, uos quoque 
 sollicite et caute petentium desideria ponderetis, ut pote amici 
 Domini et cum illo postmodum iudicaturi inspiciatis et actum 
 et opera et merita singulorum, ipsorum quoque delictorum genera 
 et qualitates cogitetis, ne si quid abrupte et indigne uel a 
 uobis promissum uel a nobis factum fuerit, apud gentiles quoque 
 ipsos ecclesia nostra erubescere incipiat. uisitamur enim 
 et castigamur frequenter et ut Domini mandata incorrupta et 
 inuiolata permaneant admonemur. quod quidem nec illic apud 
 uos cessare cognosco quo minus plurimos quoque ex uobis instruat 
 ad ecclesiae disciplinam diuina censura. hoc autem totum 
 potest fieri, si ea quae a uobis petuntur religiosa contemplatione 
 moderemini, intellegentes et conprimentes eos qui personas accipientes 
 in beneficiis uestris aut gratificantur aut inlicitae negotiationis 
 nundinas aucupantur.

De hoc et ad clerum et ad plebem litteras feci, quas utrasque 
 uobis legi mandaui. sed et illud ad diligentiam uestram 
 redigere et emendare debetis, ut nominatim designetis eos quibus 
 pacem dari desideratis. audio enim quibusdam sic libellos 
 fieri ut dicatur communicet ille cum suis) quod numquam; 
 omnino a martyribus factum est, ut incerta et caeca petitio 
 inuidiam nobis postmodum cumulet. late enim patet quando 
 dicitur ille cum suis et possunt nobis et uiceni et triceni 
 et amplius offerri qui propinqui et adfines et liberti ac domestici 
 esse adseuerentur eius qui accepit libellum. et ideo peto 
 ut eos quos ipsi uidetis, quos nostis, quorum paenitentiam satisfactioni 
 proximam conspicitis, designetis nominatim libello et 
 sic ad nos fidei ac disciplinae congruentes litteras dirigatis. opto 
 nos, fortissimi ac dilectissimi fratres, in Domino semper bene 
 ualere et nostri meminisse. ualete.

CVPRIANVS PRESBVTERIS ET DIACONIS FRATRIBVS S. 
 
 Diu patientiam meam tenui, fratres carissimi, quasi uerecundum 
 silentium nostrum proficeret ad quietem. sed cum quorundam 
 inmoderata et abrupta praesumptio temeritate sua et 
 honorem martyrum et confessorum pudorem et plebis uniuersae 
 tranquillitatem turbare conetur, tacere ultra non oportet, ne ad . 
 periculum et plebis pariter et nostrum taciturnitas nimia procedat. 
 quod enim non periculum metuere debemus de offensa 
 Domini, quando aliqui de presbyteris nec euangelii nec loci sui 
 memores, sed neque futurum Domini iudicium neque nunc sibi 
 praepositum episcopum cogitantes, quod numquam omnino sub 
 antecessoribus factum est, cum contumelia et contemptu praepositi 
 totum sibi uindicent?,

Atque utinam non prostrata fratrum nostrorum salute sibi 
 omnia uindicarent? contumelias episcopatus nostri dissimulare 
 et ferre possem, sicut dissimulaui semper et pertuli. sed dissimulandi 
 nunc locus non est, quando decipiatur fraternitas 
 nostra a quibusdam uestrum: qui dum sine ratione restituendae

 
 
 
 salutis plausibiles esse cupiunt, magis lapsis obsunt. summum 
 enim delictum esse quod persecutio committi coegit sciunt ipsi 
 etiam qui commiserunt, cum dixerit Dominus et iudex noster: 
 qui in me confessus fuerit coram hominibus, et ego 
 in illo confitebor coram patre meo qui in caelis est: 
 qui autem me negauerit et ego illum negabo, et 
 iterum dixerit: omnia peccata remittentur filiis hominum 
 et blasphemiae. qui autem blasphemauerit spiritum 
 sanctum, non habet remissam, sed reus est 
 aeterni peccati, item beatus apostolus dixerit: non pote 
 stis calicem Domini bibere et calicem daemoniorum. 
 non potestis mensae Domini communicare et mensae 
 daemoniorum. haec qui subtrahit fratribus nostris decipit 
 miseros: ut qui possunt agentes paenitentiam ueram Deo qua 
 patri et misericordi iam precibus et operibus suis satisfacere, 
 seducantur, ut magis pereant et qui erigere se possunt plus 
 cadant. nam cum in minoribus peccatis agant peccatores paenitentiam 
 iusto tempore, et secundum disciplinae ordinem ad 
 exomologesin ueniant, et per manus inpositionem episcopi et 
 cleri ius communicationis accipiant, nunc crudo tempore

 

 
 
 
 persecutione adhuc perseuerante. nondum restituta ecclesiae ipsius 
 pace, ad communicationem admittuntur, et offertur nomine 
 eorum, et nondum paenitentia acta, nondum exomologesi facta, 
 nondum manu eis ab episcopo et clero inposita, eucharistia 
 illis datur, cum scriptum sit: qui ederit panem aut biberit 
 calicem Domini indigne reus erit corporis et 
 sanguinis Domini.

Sed nunc illi rei non sunt qui minus scripturae legem tenuerunt. 
 erunt autem rei qui praesunt et haec fratribus non suggerunt 
 ut instructi a praepositis faciant omnia cum Dei timore 
 et cum data ab eo et praescripta obseruatione. exponunt deinde 
 inuidiae beatos martyras, et gloriosos seruos Dei cum Dei sacerdote 
 committunt, ut, cum illi memores loci nostri ad me litteras 
 direxerint et petierint tunc desideria sua examinari et pacem 
 dari quando ipsa ante mater nostra pacem de misericordia 
 Domini prior sumpserit et nos diuina protectio reduces ad ecclesiam 
 suam fecerit, hi sublato honore quem nobis beati martyres 
 cum confessoribus seruant, contempta Domini lege et 
 obseruatione quam idem martyres et confessores tenendam 
 mandant, ante extinctum persecutionis metum, ante reditum 
 nostrum, ante ipsum paene martyrum excessum, communicent 
 cum lapsis et offerant et eucharistiam tradant, quando etiam si

 

 
 
 
 martyres per calorem gloriae minus scripturam contemplantes 
 contra legem Domini plus aliquid cuperent, a presbyteris et 
 diaconis suggerentibus admoneri deberent, sicut semper in praeteritum 
 factum est.

Castigare nos itaque diuina censura nec noctibus desinit nec 
 diebus. praeter nocturnas uisiones per dies quoque impletur 
 apud nos spiritu sancto puerorum innocens aetas, quae in ecstasi 
 uidet oculis et audit et loquitur ea quibus nos Dominus 
 monere et instruere dignatur. et audietis omnia quando me ad 
 uos reducem fecerit Dominus, qui ut secederem iussit. interim 
 temerarii et incauti et tumidi quidam inter uos, qui hominem 
 non cogitant, uel Deum timeant, scientes quoniam si ultra in 
 isdem perseuerauerint, utar ea admonitione qua me uti Dominus 
 iubet, ut interim prohibeantur offerre, acturi et apud nos 
 et apud confessores ipsos et apud plebem uniuersam causam 
 suam, cum Domino permittente in sinum matris ecclesiae recolligi 
 coeperimus. de hoc ad martyras et confessores et ad 
 plebem litteras feci quas utrasque legi uobis mandaui. opto 
 uos, fratres carissimi ac desiderantissimi, in Domino semper 
 bene ualere et nostri meminisse. ualete.

CVPRIANVS FRATRIBVS IN PLEBE CONSISTENTIBVS S. 
 
 Ingemescere nos et dolere ruinas fratrum nostrorum ex me 
 scio, fratres carissimi, qui et ipse uobiscum pro singulis ingemesco 
 pariter et doleo et patior ac sentio quod beatus apostolus 
 dicit: quis infirmatur, inquit, et ego non infirmor? 
 quis scandalizatur, et non ego uror? et iterum 
 posuit in epistula sua dicens: si patitur membrum unum, 
 conpatiuntur et cetera membra: et si laetatur membrum 
 unum, conlaetantur cetera membra. conpatior 
 ego, condoleo fratribus nostris, qui lapsi et persecutionis infestatione 
 prostrati partem nostrorum uiscerum secum trahentes 
 parem dolorem nobis suis uulneribus intulerunt: quibus 
 potens est diuina misericordia medellam dare. properandum 
 tamen non puto nec incaute aliquid et festinanter gerendum, 
 ne dum temere pax usurpatur diuinae indignationis offensa 
 grauius prouocetur. fecerunt ad nos de quibusdam beati martyres 
 litteras petentes examinari desideria sua. cum pace nobis

 

 
 
 
 omnibus a Domino prius data ad ecclesiam regredi coeperimus, 
 examinabuntur singula praesentibus et iudicantibus uobis.

Audio quosdam tamen de presbyteris nec euangelii memores 
 nec quid ad nos martyres scripserint cogitantes nec episcopo 
 honorem sacerdotii sui et cathedrae reseruantes iam cum lapsis 
 communicare coepisse et offerre pro illis et eucharistiam 
 dare, quando oporteat ad haec per ordinem perueniri. nam cum 
 in minoribus delictis quae non in Deum committuntur paenitentia 
 agatur iusto tempore et exomologesis fiat inspecta uita 
 eius qui agit paenitentiam, nec ad communicationem uenire 
 quis possit nisi prius illi ab episcopo et clero manus fuerit 
 inposita, quo magis in his grauissimis et extremis delictis 
 caute omnia et moderate secundum disciplinam Domini obseruari 
 oportet. quod quidem nostros presbyteri et diaconi monere 
 debuerant, ut commendatas sibi oues fouerent et diuino magisterio 
 ad uiam deprecandae salutis instruerent. ego plebis nostrae 
 et quietem noui pariter et timorem: in satisfactione Dei et deprecatione 
 uigilarent, nisi illos quidam de presbyteris gratificantes 
 decepissent.

Vel uos itaque singulos regite et consilio ac moderatione. 
 uestra secundum diuina praecepta lapsorum animos temperate. 
 nemo inportuno adhuc tempore acerba poma decerpat. nemo 
 nauem suam quassatam et perforatam fluctibus priusquam diligenter 
 eam refecerit in altum denuo committat. nemo tunicam 
 scissam accipere et induere properet, nisi eam et ab artifice

 
 
 
 perito sartam uiderit et a fullone curatam receperit. audiant 
 quaeso patienter consilium nostrum, expectent regressionem 
 nostram, ut cum ad uos per Dei misericordiam uenerimus, conuocatis 
 coepiscopis plures secundum Domini disciplinam et confessorum 
 praesentiam et uestram quoque sententiam beatorum 
 martyrum litteras et desideria examinare possimus. de hoc et 
 ad clerum et ad martyras et confessores litteras feci quas utrasque 
 legi uobis mandaui. opto uos, fratres carissimi ac desiderantissimi, 
 in Domino semper bene ualere et nostri meminisse. 
 ualete.

CVPRIANVS PRESBVTERIS ET DIACONIBVS FRATRIBVS S. 
 
 Miror uos, fratres carissimi, ad multas epistulas meas quas 
 ad uos frequenter misi nihil rescripsisse, cum fraternitatis nostrae 
 uel utilitas uel necessitas sic utique gubernetur, si a uobis instructi 
 rerum gerendarum consilium limare possimus. quoniam 
 tamen uideo facultatem ueniendi ad uos nondum esse et iam 
 aestatem coepisse, quod tempus infirmitatibus adsiduis et grauibus 
 infestat, occurrendum puto fratribus nostris, ut qui libellos

 
 
 
 a martyribus acceperunt et praerogatiua eorum apud Deum 
 adiuuari possunt, si incommodo aliquo et infirmitatis periculo 
 occupati fuerint, non expectata praesentia nostra apud presbyterum 
 quemcumque praesentem, uel si presbyter repertus non 
 fuerit et urgere exitus coeperit, apud diaconum quoque exomologesin 
 facere delicti sui possint, ut manu eis in paenitentiam 
 inposita ueniant ad Dominum cum pace quam dari martyres 
 litteris ad nos factis desiderauerunt.

Ceteram quoque partem plebis quae lapsa est praesentia uestri 
 fouete et ut a fide et misericordia Domini non deficiant uestro 
 solacio focillate. neque enim deserentur ab ope et auxilio Domini 
 qui mites et humiles et paenitentiam uere agentes in bonis opinionibus 
 perseuerauerint, quo minus illis quoque diuino remedio 
 consulatur. audientibus etiam, si qui fuerint periculo praeuenti 
 et in exitu constituti, uigilantia uestra non desit, inplorantibus 
 diuinam gratiam misericordia Domini non denegetur. opto nos, 
 fratres carissimi, semper bene ualere et nostri meminisse. fraternitatem 
 uniuersam meo nomine salutate et ut nostri meminerit 
 admonete. ualete.

CVPRIANVS PRESBVTERIS ET DIACONIBVS FRATRIBVS S. 
 
 Legi litteras uestras, fratres carissimi, quibus scripsistis salubre 
 consilium uestrum non deesse fratribus nostris, ut temeraria 
 festinatione deposita religiosam patientiam Deo praebeant, ut 
 quando in unum per eius misericordiam uenerimus, de omnibus 
 speciebus secundum ecclesiasticam disciplinam tractare possimus, 
 maxime cum scriptum sit: memento unde cecideris et 
 age paenitentiam. paenitentiam autem ille agit qui diuini 
 praecepti memor mitis et patiens et sacerdotibus Dei obtemperans 
 obsequiis suis et operibus iustis Dominum promeretur.

Quoniam tamen significastis quosdam inmoderatos esse et ad 
 communicationem accipiendam festinanter urguere, et desiderastis 
 in hanc rem formam uobis a me dari, satis plene scripsisse 
 me ad hanc rem proximis litteris ad uos factis credo, ut 
 qui libellum a martyribus acceperunt et auxilio eorum adiuuari 
 apud Dominum in delictis suis possunt, si premi infirmitate 
 aliqua et periculo coeperint, exomologesi facta et manu 
 eis a uobis in paenitentiam inposita cum pace a martyribus 
 sibi promissa ad Dominum remittantur. ceteri uero qui nullo

 

 
 
 
 libello a martyribus accepto inuidiam faciunt, quoniam non 
 paucorum nec ecclesiae unius ant unius prouinciae sed totius 
 orbis haec causa est. expectent ante de Domini protectione 
 ecclesiae ipsius publicam pacem. hoc enim et uerecundiae et 
 disciplinae et uitae ipsi omnium nostrum conuenit, ut praepositi 
 cum clero conuenientes praesente etiam stantium plebe, 
 quibus et ipsis pro fide et timore suo honor habendus est, 
 disponere omnia consilii communis religione possimus. ceterum 
 quam inreligiosum est et ipsis quoque festinantibus perniciosum 
 ut cam extorres facti et patria pulsi ac bonis suis omnibus 
 spoliati nondum ad ecclesiam redierint, quidam de lapsis confessores 
 ipsos praeuenire et ante ad ecclesiam introire festinent. 
 qui si nimium properant, habent in sua potestate quod postulant 
 tempore ipso sibi plus quam quod postulant largiente. 
 acies adhuc geritur et agon cotidie celebratur. si commissi uere 
 et firmiter paenitent et fidei calor praeualet, qui differri non 
 potest potest coronari. opto uos, fratres carissimi, semper bene 
 ualere et nostri meminisse, fraternitatem uniuersam meo nomine 
 salutate et ut nostri memores sint admonete. ualete.

CVPRIANVS PRESBVTERIS ET DIACONIBVS ROMAE CONSISTENTIBVS FRATRIBVS S. 
 
 Quoniam conperi, fratres carissimi, minus simpliciter et minus 
 fideliter UODIS renuntiari quae hic a nobis et gesta sunt et 
 geruntur, necessarium duxi has ad uos litteras facere, quibus 
 uobis actus nostri et disciplinae et diligentiae ratio redderetur. 
 nam sicut Domini mandata instruunt, orto statim turbationis 
 impetu primo, cum me clamore uiolento frequenter populus 
 flagitasset, non tam meam salutem quam quietem fratrum 
 publicam cogitans interim secessi, ne per inuerecundam praesentiam 
 nostram seditio quae coeperat plus prouocaretur. absens 
 tamen corpore nec spiritu nec actu nec monitis meis defui 
 quo minus secundum Domini praecepta fratribus nostris in 
 quibus possem mea mediocritate consulerem.

Et quid egerim locuntur uobis epistulae pro temporibus 
 emissae numero tredecim, quas ad uos transmisi, m quibus 
 nec clero consilium nec confessoribus exhortatio nec extorribus 
 quando oportuit obiurgatio nec uniuersae fraternitati ad deprecandam 
 Dei misericordiam adlocutio et persuasio nostra defuit, 
 quantum secundum legem fidei et timorem Dei Domino suggerente 
 nostra mediocritas potuit eniti.. postea quam uero et tormenta 
 uenerunt, siue iam tortis fratribus nostris siue adhuc 
 ut torquerentur inclusis, ad corroborandos et confortandos eos 
 noster sermo penetrauit. item cum conperissem eos qui

 
 
 
 sacrilegis contactibus manus suas adque ora maculassent uel nefandis 
 libellis nihilominus conscientiam polluissent exambire 
 ad martyras passim, confessores quoque inportuna et gratiosa 
 deprecatione conrumpere ut sine ullo discrimine adque examine 
 singulorum darentur cotidie libellorum milia contra euangelii 
 legem, litteras feci quibus martyras et confessores consilio meo 
 quantum possem ad dominica praecepta reuocarem. item presbyteris 
 et diaconibus non defuit sacerdotii uigor ut quidam 
 minus disciplinae memores et temeraria festinatione praecipites, 
 qui cum lapsis communicare iam coeperant. conprimerentur 
 intercedentibus nobis. plebi quoque ipsi quantum potuimus animum 
 conposuimus et ut ecclesiastica disciplina seruaretur instruximus.

Postmodum nero cum quidam de lapsis sine sua sponte sine 
 alio incitatore audaci flagitatione promerent ut pacem sibi a 
 martyribus et confessoribus promissam extorquere uiolento impetu 
 niterentur, de hoc etiam bis ad clerum litteras feci et 
 legi eis mandaui, ut ad illorum uiolentiam interim quoque 
 genere mitigandam, si qui libello a martyribus accepto de saeculo 
 excederent, exomologesi facta et manu eis in paenitentia 
 inposita cum pace sibi a martyribus promissa ad Dominum 
 remitterentur. nec in hoc legem dedi aut me auctorem temere 
 constitui. sed cum uideretur et honor martyribus habendus et 
 eorum qui omnia turbare cupiebant impetus conprimendus, et 
 praeterea uestra scripta legissem quae ad clerum nostrum per 
 Crementium hypodiaconum nuper feceratis, ut his qui post lapsum 
 infirmitate adprehensi essent et paenitentes communicationem 
 desiderarent subueniretur, standum putaui et cum uestra

 
 
 
 sententia, ne actus noster qui adunatus esse et consentire circa 
 omnia debet in aliquo discreparet. plane ceterorum causas quamuis 
 libello a martyribus accepto differri mandaui et in nostram 
 praesentiam reseruari, ut cum pace a Domino nobis data plures 
 praepositi conuenire in unum coeperimus, communicato etiam uobiscum 
 consilio disponere singula uel reformare possimus. 
 opto uos, fratres carissimi, semper bene ualere.

CELERINVS LVCIANO. 
 
 Haec cum tibi scriberem, Domine frater, gaudens et tristis 
 eram, gaudens eo quod audierim te pro nomine Domini nostri 
 Iesu Christi saluatoris nostri tentum uel illius nomen penes 
 magistratus huius mundi confessum, tristis autem in eo quod ab 
 eo ex quo te deduxi numquam litteras tuas accipere potui. uel 
 nunc modo duplex mihi tristitia incubuit quod Montanum fratrem 
 nostrum communem abs te de carcere ad me esse uenturum 
 sciebas et de salute tua uel quid penes te agatur mihi non significaueris. 
 sed hoc solet contingere seruis Dei, maxime eis qui in 
 confessione Christi sunt constituti. scio enim quoniam unusquisque 
 iam quae sunt saeculi non attendit, quoniam coronam

 

 

 

 
 
 
 caelestem sperat. ego enim dixi fortasse oblitum te esse mihi scribere. 
 nam, ut tibi quoque de infimo tuus uel frater dicar, si fuero 
 dignus Celerinus audire, tamen cum essem et ego in tam florida 
 confessione, fratres meos uetustissimos memorabar, et eos litteris 
 meis memoraui caritatem pristinam eorum penes me meosque 
 nunc esse. peto tamen, carissime, a Domino ut ante cruore illo 
 sancto laueris [si prius passus fueris] pro nomine Domini nostri 
 Iesu Christi quam litterae meae te in hoc mundo adprehendant: 
 uel nunc si adprehenderint, mihi ad haec rescribas. sic coronet 
 te cuius nomen confessus es. credo enim quoniam, etsi in hoc 
 mundo nos non uiderimus, in futuro tamen nos coram Christo 
 complectamus. pete ut sim dignus et ego coronari cum numero 
 uestro.

In magna tamen tribulatione me constitutum scias, et ac si 
 sis mecum praesens, sic caritatis pristinae reminiscor die ac nocte. 
 Deus solus scit. et ideo peto ut annuas desiderio meo et mecum 
 doleas in morte sororis meae quae cecidit in hac uastatione 
 Christo. sacrificauit enim et exacerbauit Dominum nostrum, quod 
 nobis manifestum uidetur. pro cuius facto ego in die laetitiae 
 Paschae flens die ac nocte, in cilicio et cinere lacrimabundus 
 dies exegi et exigo usque in hodiernum, donec auxilium Domini 
 nostri Iesu Christi et pietas per te uel per eos dominos meos qui 
 coronati fuerint, a quibus postulaturus es, subuenerit tam nefando 
 naufragio. memoratus sum enim caritatis tuae pristinae, quod

 
 
 
 cum omnes doleas pro sorore nostra *** quas et tu bene nosti, id 
 est, Numeriam et Candidam: pro quarum peccato, quia nos fratres 
 habent, debeamus excubare. credo enim Christum secundum 
 illarum paenitentiam et operas quas penes collegas nostros fecerunt 
 extorres qui a uobis uenerunt, a quibus ipsis de operibus 
 eorum audies, iam Christum eis uobis martyribus suis petentibus 
 indulturum credo.

Audiui enim te floridiorum ministerium percepisse. o te felicem 
 suscipe uota tua quae semper desiderasti uel m terra dormiens. 
 optasti pro nomine illius in carcerem mitti, quod nunc 
 tibi contingit, sicut scriptum est: det tibi Dominus secundum 
 cor tuum. et nunc super ipsos factus antistes Dei recognouit 
 t idem minister. rogo itaque, Domine, et peto per Dominum 
 nostrum Iesum Christum ut ceteris collegis tuis fratribus 
 tuis meis dominis referas et ab eis petas ut quicumque prior 
 uestrum coronatus fuerit, istis sororibus nostris Numeriae et 
 Candidae tale peccatum remittant. nam hanc ipsam Etecusam 
 semper appellaui, testis est nobis Deus, quia pro se dona numerauit 
 ne sacrificaret: sed tantum ascendisse uidetur usque ad 
 Tria fata et inde descendisse. hanc ergo non sacrificasse ego scio. 
 quarum iam causa audita praeceperunt eas praepositi tantisper 
 sic esse, donec episcopus constituatur. sed quatenus per uestras

 

 

 
 
 
 sanctas orationes et petitiones, in quas nos fidimus, quoniam 
 estis amici sed et testes Christi, qui omnia indulgeatis.

Peto ergo, Domine carissime Lnciane, memor sis mei et petitioni 
 meae annuas. sic Christus coronam illam sanctam quam tibi 
 non tantum in confessione sed et in sanctimonio tradidit, in qua 
 semper cucurristi et exemplum sanctorum semper et testis fuisti, 
 ut omnibus dominis meis fratribus tuis confessoribus referas de 
 hoc facto, ut a nobis auxilium recipiant. nam hoc, Domine frater, 
 scire debes me non solum hoc pro eis petere, sed et Statium et 
 Seuerianum et omnes confessores qui inde huc a nobis uenerunt, 
 ad quos ipsae in portum descenderunt, et in urbem leuauerunt, 
 quod sexaginta quinque ministrauerunt et usque in hodiernum 
 in omnibus fouerunt. sunt enim penes illas omnes. plus autem 
 grauare cor illud sanctum tuum non debui, cum sciam te prona 
 uoluntate operari. salutant te Macarius cum sororibus suis Cornelia 
 et Emerita, qui laetatur de confessione tua florida, sed et 
 omnium fratrum, et Saturninus, qui et ipse luctatus est cum 
 diabolo, qui et Christi nomen est fortiter confessus, qui et ibi in 
 poena ungularum fortiter est confessus, qui et hic nimis rogat et 
 petit. salutant te fratres tui Calpurnius et Maria et omnes sancti 
 fratres. nam et hoc scire debes me et dominis meis fratribus 
 tuis scripsisse, quas peto illis eas legere digneris.

LVCIANVS CELERINO DOMINO SI DIGNVS FVERO VOCARI COLLEGA IN CHRISTO S. 
 
 Accepi litteras tuas, Domine frater dilectissime, in quibus me 
 tantum grauasti, ut propter tuam grauationem tantum gaudium 
 paene exciderit, ut litteras quas et ego optabam post tantum 
 temporis legere, in quibus mei dignatus es memorare, beneficio 
 tantae tuae humilitatis legere exultaui, qui scribens mihi diceres 
 si dignus fuero frater nominari tuus,\' hominis qui apud pusilliores 
 nomen Dei cum timore confessus sum. nam tu Deo uolente 
 ipsum anguem maiorem, metatorem antichristi, non tantum confessus 
 deterruisti uocibus illis et uerbis deificis quibus scio t quasi 
 amatores fidei et zelotypi disciplinae Christi, in qua te noui 
 uiuacitate uersari et gaudeo, uicisti. nunc modo, carissime, iam 
 inter martyres deputande, uoluisti nos litteris tuis grauare, in 
 quibus significasti de sororibus nostris, pro quibus utinam fieri

 
 
 
 
 posset ut sine tanto scelere commisso memoriam faceremus. non 
 profecto tantis lacrimis incumberemus ut nunc.

Scire debuisti quid circa nos actum sit. cum benedictus martyr 
 Paulus adhuc in corpore esset, uocauit me et dixit mihi: 
 Luciane, coram Christo tibi dico ut si quis post arcessitionem 
 meam abs te pacem petierit, da in nomine meo. sed et omnes 
 quos Dominus in tanta tribulatione arcessire dignatus est, uniuersi 
 litteras ex conpacto uniuersis pacem dimisimus. uide ergo, 
 frater, quoniam partim quod mihi Paulus praecepit quam uniuersis 
 quod censuimus, ex quibus iam cum ante hanc tribulationem, 
 cum iussi sumus secundum praeceptum imperatoris fame 
 et siti necari, et reclusi sumus in duabus cellis, ita ut t non 
 efficiebat fame et siti. sed et ignis ab opere pressurae nostrae 
 tam intolerabilis erat quem nemo portare posset. sed nunc in 
 ipsam claritatem sumus constituti. et ideo, frater carissime, 
 saluta Numeriam et Candidam, quas *** secundum Pauli praeceptum 
 et ceterorum martyrum, quorum nomina subicio, Bassi in 
 petrario, Mappalici in quaestione, Fortunionis in carcere: Paulus 
 a quaestione, Fortunata, Victorinus, Victor, Herennius, Credula, 
 Hereda, Donatus, Firmus, Venustus, Fructus, Iulia, Martialis et

 
 
 
 Ariston, qui Deo uolente in carcere fame necati sunt: quorum et 
 nos socios futuros intra dies audietis. iam enim ut iterato reclusi 
 sumus sunt dies octo in die quo tibi litteras scripsi. nam et ante 
 dies octo per dies quinque medios modicum panis accepimus et 
 aquam ad mensuram. et ideo, frater, peto ut sicut hic, cum Dominus 
 coeperit ipsi ecclesiae pacem dare, secundum praeceptum 
 Pauli et nostrum tractatum exposita causa apud episcopum et 
 facta exomologesi habeant pacem, non tantum hae, sed et quas 
 scis ad animum nostrum pertinere..

Salutant uos collegae mei uniuersi. uos salutate confessores 
 Domini qui ibi uobiscum sunt, quorum nomina significasti inter 
 quos et Saturninus cum comitibus suis, sed et collega meus et 
 Maris, Collecta et Emerita, Calpurnius et Maria, Sabina, Spesina, 
 et sorores Ianuaria, Datiua, Donata. salutamus cum suis 
 Saturum, Bassianum et uniuersum clerum, Vranium, Alexium, 
 Quintianum, Colonicam et uniuersos peto, quorum nomina non 
 scripsi, quia tam lassus eram. ideo ignoscere debent. opto uos, 
 Alexium et Getulicum et argentarios et sorores bene ualere. salutant 
 uos sorores meae Ianuaria et Sophia quas uobis commendo.

VNIVERSI CONFESSORES CVPRIANO PAPATI S. 
 
 Scias nos uniuersos quibus ad te ratio constiterit quid post 
 commissum egerint dedisse pacem, et hanc formam per te et 
 aliis episcopis innotescere uolumus. optamus te cum sanctis martyribus 
 pacem habere. praesente de clero et exorcista et lectore 
 Lucianus scripsit.

CVPRIANO ET COMPRESBVTERIS CARTHAGINI CONSISTENTIBVS CALDONIVS S. 
 
 Necessitas temporis facit ut non temere pacem demus. sed 
 quoniam oportebat uobis scribere ut quoniam hi qui posteaquam 
 sacrificauerunt iterato temptati extorres sunt facti: uidentur ergo 
 mihi abluisse prius delictum, dum possessiones et domos

 

 
 
 
 dimittunt et paenitentiam agentes Christum secuntur. ergo Felix qui 
 presbyterium subministrabat sub Decimo proximus mihi uinculis 
 (plenius cognoui eundem Felicem) et Victoria coniunx eius et 
 Lucius fideles extorres facti reliquerunt possessiones quas nunc 
 fiscus tenet. sed et sub persecutione t eadem mulier nomine Bona 
 quae tracta est a marito ad sacrificandum, quae conscientiam 
 non commiscuit sed tenentes manus eius sic ipsi sacrificauerunt, 
 sic ipsa coepit dicere contra \'non feci, uos fecistis: sic et ipsa 
 extorris facta est. cum a me ergo uniuersi pacem peterent dicentes 
 \'recuperauimus fidem quam amiseramus, paenitentiam agentes 
 Christum publice sumus confessi,\' quamuis mihi uideatur ut 
 debeant pacem accipere, sed ad consultum uestrum eos dimisi, 
 ne quid uidear temere aliquid praesumere. si quid ergo ex communi 
 consilio placuerit scribite mihi. salutate nostros. uos nostri. 
 opto uos felicissimos bene ualere.

CVPRIANVS CALDONIO FRATRI S. 
 
 Accepimus litteras tuas, frater carissime, satis sobrias et integritatis 
 ac fidei plenas. nec miramur si exercitatus et in scripturis 
 dominicis peritus caute omnia et consulte geras. recte 
 autem sensisti circa inpertiendam fratribus nostris pacem quam 
 sibi ipsi uera paenitentia et dominicae confessionis gloria reddiderunt 
 sermonibus suis iustificati, quibus se ante damnauerant. 
 cum ergo abluerint omne delictum et maculam primam adsistente 
 sibi Domino posteriore uirtute deleuerint, iacere ultra sub diabolo 
 quasi prostrati non debent, qui extorres facti et bonis suis 
 omnibus spoliati erexerunt se et cam Christo stare coeperunt. 
 atque utinam sic et ceteri post lapsum paenitentes in statum 
 pristinum reformentur: quos nunc urgentes et pacem temere 
 atque inportune extorquentes quomodo disposuerimus ut scires, 
 librum tibi cum epistulis numero quinque misi quas ad clerum 
 et ad plebem et ad martyres quoque et confessores feci: quae 
 epistulae etiam plurimis collegis nostris missae placuerunt, et 
 rescripserunt se quoque nobiscum in eodem consilio secundum 
 catholicam fidem stare. quod ipsum tu etiam ad collegas nostros 
 quos potueris transmittes, ut apud omnes unus actus et una consensio 
 secundum Domini praecepta teneatur. opto te, frater 
 carissime, semper bene ualere.

CVPRIANVS PRESBVTERIS ET DIACONIBVS FRATRIBVS S. 
 
 Dominus loquitur et dicit: super quem respiciam nisi 
 super humilem et quietum et trementem sermones 
 meos? hoc cum debeamus omnes esse, tunc magis huiusmodi illi 
 esse debent quibus laborandum est ut post grauem lapsum uera 
 paenitentia et humilitate tota promereri Dominum possint. legi 
 autem et uniuersorum confessorum litteras quas uoluerunt per me 
 collegis omnibus innotescere et ad eos pacem a se datam peruenire, 
 quibus apud nos ratio constiterit quid post commissum egerint.) 
 quae res cum omnium nostrum consilium et sententiam spectet, 
 praeiudicare ego et solum mihi rem communem uindicare non 
 audeo. et ideo instetur interim epistulis quas ad uos proximis 
 feceram, quarum exemplum coilegis quoque multis iam misi: 
 qui perscripserunt placere sibi quod statuimus nec ad uos recedendum 
 esse, donec pace nobis a Domino reddita in unum conuenire 
 et singulorum causas examinare possimus. sed et quid 
 mihi Caldonius collega meus scripserit quidque ego ei

 

 
 
 
 rescripserim ut sciretis, utriusque epistulae exemplum litteris meis iunxi. 
 quod totum peto fratribus nostris legatis, ut magis ac magis ad 
 patientiam conponantur nec delicto priori adiciant adhuc aliud delictum, 
 ut dum nobis nec euangelio seruire nec secundum uniuersorum 
 confessorum litteras causas suas examinari permittunt.! 
 opto uos, fratres carissimi, bene ualere et nostri meminisse. 
 fraternitatem uniuersam salutate.

CVPEIANVS PRESBVTERIS ET DIACONIBVS ROMAE CONSISTENTIBVS FRATRIBVS S. 
 
 Factis ad uos litteris, fratres carissimi, quibus actus noster 
 expositus et disciplinae ac diligentiae quantulaecumque ratio 
 declarata est, aliud accessit quod nec ipsum latere uos debuit. 
 nam frater noster Lucianus et ipse unus de confessoribus, fide

 

 
 
 
 quidem calidus et uirtute robustus sed bene minus dominica 
 lectione fundatus, quaedam conatus est inperite, iam pridem se 
 auctorem constituens, ut manu eius scripti libelli gregatim multis 
 nomine Pauli darentur, cum Mappalicus martyr cautus et 
 uerecundus, legis ac disciplinae memor, nullas contra euangelium 
 litteras fecerit, sed tantum domestica pietate commotus matri et 
 sorori suae quae lapsae fuerant mandauerit pacem dari, Saturninus 
 quoque post tormenta adhuc in carcere constitutus nullas 
 eiusmodi litteras emiserit. Lucianus uero non tantum Paulo adhuc 
 in carcere posito nomine eius libellos manu sua scriptos 
 passim dedit, sed et post eius excessum eadem facere sub eius 
 nomine perseuerauit, dicens hoc sibi ab illo esse mandatum et 
 nesciens Domino magis quam conseruo obtemperandum. Aureli 
 quoque adulescentis tormenta perpessi nomine libelli multi dati 
 sunt eiusdem Luciani manu scripti, quod litteras ille non nosset.

Cui rei ut aliquantum posset obsisti, litteras ad eos feci quas 
 ad uos sub epistola priore transmisi, quibus petere et suadere 
 non destiti ut dominicae legis et euangelii ratio teneretur. post

 
 
 
 quas litteras quasi moderatius aliquid et temperantius fieret, 
 uniuersorum confessorum nomine Lucianus epistolam scripsit, 
 qua paene omne uinculum fidei et timor Dei et mandatum 
 Domini et euangelii sanctitas et firmitas solueretur. scripsit 
 enim omnium nomine uniuersos eos pacem dedisse et hanc formam 
 per me aliis episcopis innotescere uelle, cuius epistolae 
 exemplum ad uos transmisi. additum est plane cquibus ratio constiterit 
 quid post commissum egerint.\' quae res maiorem nobis 
 conflat inuidiam, ut nos cum singulorum causas audire et excutere 
 coeperimus, uideamur multis negare quod se nunc omnes 
 iactant a martyribus et confessoribus accepisse.

Denique huius seditionis origo iam coepit. namque in prouincia 
 nostra per aliquot ciuitates in praepositos impetus per multitudinem 
 factus est, et pacem quam semel cunctis a martyribus et 
 confessoribus datam clamitabant confestim sibi repraesentari 
 coegerunt, territis et subactis praepositis suis qui ad resistendum 
 minus uirtute animi et robore fidei praeualebant apud nos 
 etiam quidam turbulenti, qui uix a nobis in praeteritum regebantur 
 et in nostram praesentiam differebantur, per hanc epistolam 
 uelut quibusdam facibus accensi plus exardescere et pacem 
 sibi datam extorquere coeperunt. de quibus quales ad clerum 
 I

 
 
 
 litteras fecerim exemplum uobis misi. sed et quid mihi Caldonius 
 collega pro integritate et fide sua scripserit quidque ego ei 
 rescripserim, utrumque ad uos legendum transmisi. exempla 
 quoque epistolae Celerini boni et robusti confessoris, quam ad 
 Lucianum eundem confessorem scripserit, item quid Lucianus ei 
 rescripserit, misi uobis, ut sciretis elaborare circa omnia diligentiam 
 nostram et ueritate ipsa disceretis, Celerinus confessor 
 quam sit moderatus et cautus et humilitate ac timore sectae 
 nostrae uerecundus, Lucianus uero circa intellegentiam dominicae 
 lectionis ut dixi minus peritus et circa inuidiam uerecundiae 
 nostrae relinquendam facilitate sua immodestus. nam cum Dominus 
 dixerit in nomine patris et filii et spiritus sancti gentes tingui 
 et in baptismo praeterita peccata dimitti, hic praecepti et 
 legis ignarus mandat pacem dari et peccata dimitti in Pauli 
 nomine et hoc sibi ab illo dicit esse mandatum, sicut in litteris 
 eiusdem Luciani ad Celerinum factis animaduertetis, quibus 
 minus considerauit quod non martyres euangelium faciant, sed 
 per euangelium martyres fiant, quando et Paulus apostolus quem 
 Dominus. uas electionis suae dixit posuerit in epistola sua dicens: 
 miror quod sic tam cito demutamini ab eo qui uos

 

 
 
 
 uocauit in gratiam ad aliud euangelium, quod non 
 est aliud: nisi si sunt aliqui qui uos turbant et 
 uolunt conuertere euangelium Christi. sed licet 
 nos aut angelus de caelo aliter adnuntiet praeterquam 
 quod adnuntiauimus nobis, anathema sit, 
 sicut praediximus, et nunc iterum dico: si quis 
 nobis adnuntiauerit praeterquam quod accepistis, 
 anathema sit.

Opportune uero superuenerunt litterae uestrae quas accepi ad 
 clerum factas, item quas beati confessores Moyses, Maximus, 
 Nicostratus et ceteri Saturnino et Aurelio et ceteris miserunt, in 
 quibus euangelii plenus uigor et disciplina robusta legis dominicae 
 continetur. laborantes hic nos et contra inuidiae impetum 
 totis fidei uiribus renitentes multum sermo uester adiuuit ut 
 diuinitus conpendium fieret, et prius quam uenerint ad uos litterae 
 quas nobis proxime misi, declararetis nobis quod secundum 
 euangelii legem stet nobiscum fortiter atque unanimiter etiam 
 uestra sententia. opto uos, fratres carissimi ac desiderantissimi, 
 semper bene ualere.

CVPRIANVS MOVSI ET MAXIMO PRESBVTERIS ET CETERIS CONFESSORIBVS DILECTISSIMIS FRATRIBVS S. 
 
 Gloriam fidei et uirtutis uestrae, fortissimi ac beatissimi fratres, 
 iam pridem de opinione cognoueram, laetatus satis et plurimum 
 gratulatus quod uos confessione sui nominis parauerit ad 
 coronam Domini nostri praecipua dignatio. uos enim primores et 
 duces ad nostri temporis proelium facti caelestis militiae signa 
 mouistis. uos spiritale certamen quod nunc geri Deus uoluit 
 uestris uirtutibus inbuistis. uos surgentis belli inpetus primos 
 inmobili robore adque inconcussa stabilitate fregistis. inde initia 
 felicia pugnandi orta sunt. inde uincendi auspicia coeperunt. contigit 
 hic per tormenta consummari martyria: sed qui in congressione 
 praecedens exemplum uirtutis fratribus factus est, cum 
 martyribus in honore communis est. coronas uestra manu sertas 
 inde huc tradidistis et de poculo salutari fratribus propinastis.

Accessit ad confessionis exordia glonosa et militiae uictricis 
 auspicia disciplinae tenor quem de epistulae uestrae uigore perspeximus, 
 quam modo ad collegas uestros in confessione uobiscum 
 Domini copulatos sollicita admonitione misistis, ut euangelii 
 sancta praecepta et tradita nobis semel mandata uitalia forti et 
 stabili obseruatione teneantur. ecce alius gloriae uestrae sublimis 
 gradus, ecce iterum cum confessione geminatus promerendi Dei

 

 

 
 
 
 titulus, stare firmo gradu et in hac acie quae euangelium conatur 
 inrumpere, et praeceptis Domini subruendis manus inpias inferentes 
 fidei robore submouere, praebuisse ante initia uirtutum, 
 nunc et morum magisteria praebere. Dominus post resurrectionem 
 mittens apostolos mandat et dicit: data est mihi omnis 
 potestas in caelo et in terra. ite ergo et docete gentes 
 omnes, tinguentes eos in nomine patris et filii 
 et spiritus sancti, docentes eos obseruare omnia 
 quaecumque praecepi uobis. et Iohannes apostolus mandati 
 memor in epistula sua postmodum ponit. in hoc, inquit, 
 intellegimus quia cognouimus eum, si praecepta 
 eius custodiamus. qui dicit quoniam cognouit eum 
 et mandata eius non seruat, mendax est, et ueritas 
 in illo non est. haec praecepta custodienda suggeritis, diuina 
 et caelestia mandata seruatis. hoc est esse confessorem Domini, 
 hoc est esse martyrem Christi, seruare uocis suae inuiolatam 
 circa omnia et solidam firmitatem, nec per Dominum martyrem 
 fieri et praecepta Domini destruere conari. uti aduersus illum 
 dignatione quam tibi dederit, armis ab illo acceptis rebellem 
 quodammodo fieri, hoc est Christum confiteri uelle et euangelium 
 Christi negare. laetor igitur ex uobis, fortissimi ac fidelissimi 
 fratres, et quantum gratulor martyribus istic honoratis ob uirium

 

 
 
 
 gloriam, tantum gratulor pariter et uobis ob dominicae etiam 
 disciplinae coronam. dignationem suam Dominus multiplici 
 genere largitatis infudit, bonorum militum laudes et glorias 
 spiritales copiosa uarietate distribuit. honores uestri participes et 
 nos sumus, gloriam uestram nostram gloriam conputamus, quorum 
 tempora inlustrauit tanta felicitas ut aetate nostra uidere 
 contingeret probatos seruos Dei et Christi milites coronatos. opto 
 uos, fortissimi ac beatissimi fratres, semper bene ualere et nostri 
 meminisse.

CVPRIANVS PRESBVTERIS ET DIACONIBVS FRATRIBVS S. 
 
 Ne quid conscientiam uestram lateret, fratres carissimi, quid 
 mihi scriptum sit quidque ego rescripserim, utriusque epistolae 
 exemplum uobis misi: et credo uobis id quod rescripsi non displicere. 
 sed et illud ad uos perferre litteris meis debui urguente 
 causa clero in urbe consistenti litteras me misisse. et quoniam 
 oportuit me per clericos scribere, scio autem nostros plurimos

 

 

 
 
 
 absentes esse, paucos uero qui illic sunt uix ad ministerium cotidianum 
 operis sufficere, necesse fuit nouos aliquos constituere 
 qui mitterentur. fecisse me autem sciatis lectorem Saturum et 
 hypodiaconum Optatum confessorem, quos iam pridem communi 
 consilio clero proximos feceramus, quando aut Saturo die Paschae 
 semel atque iterum lectionem dedimus aut modo cum presbyteris 
 doctoribus lectores diligenter probaremus, Optatum inter lectores 
 doctorum audientium constituimus, examinantes an congruerent 
 illis omnia quae esse deberent in his qui ad clerum parabantur. 
 nihil ergo a me absentibus uobis nouum factum est, sed quod 
 iam pridem communi consilio omnium nostrum coeperat necessitate 
 urguente promotum est. opto uos, fratres carissimi, semper 
 bene ualere et nostri meminisse. fraternitatem salutate. ualete.

CVPRIANO PAPAE PRESBVTERI ET DIACONI ROMAE CONSISTENTES S. 
 
 Quamquam bene sibi conscius animus et euangelicae disciplinae 
 uigore subnixus et uerus sibi m decretis caelestibus testis 
 effectus soleat se solo Deo iudice esse contentus nec alterius aut 
 \' laudes petere aut accusationes pertimescere, tamen geminata sunt 
 laude condigni qui cum conscientiam sciant Deo soli debere se 
 iudici, actus tamen suos desiderant etiam ab ipsis suis fratribus 
 conprobari. quod te, frater Cypriane, facere non mirum est, qui 
 pro tua uerecundia et ingenita industria consiliorum tuorum nos 
 non tam iudices uoluisti quam participes inueniri, ut in tuis 
 rebus gestis laudem tecum dum illas probamus inueniremus et 
 tuorum consiliorum bonorum coheredes quia et adfirmatores esse 
 possemus. idem enim omnes credemur operati, in quo deprehendimur 
 omnes eadem censurae et disciplinae consensione sociati.

Quid enim magis aut in pace tam aptum aut in bello persecutionis 
 tam necessarium quam debitam seueritatem diuini 
 uigoris tenere? quam qui remiserit instabili rerum cursu erret 
 semper necesse est et huc adque illuc uariis et incertis negotiorum 
 tempestatibus dissipetur et quasi extorto de manibus

 
 
 
 consiliorum gubernaculo nauem ecclesiasticae salutis inlidat in 
 scopulos, ut adpareat non aliter saluti ecclesiasticae consuli 
 posse, nisi si qui et contra ipsam faciunt quasi quidam aduersi 
 fluctus repellantur et disciplinae ipsius semper custodita ratio 
 quasi salutare aliquod gubernaculum in tempestate seruetur. nec 
 hoc nobis nunc nuper consilium cogitatum est nec haec apud nos 
 aduersus inprobos modo superuenerunt repentina subsidia, sed 
 antiqua haec apud nos seueritas, antiqua fides, disciplina legitur 
 antiqua, quoniam nec tantas de nobis laudes apostolus protulit 
 dicendo: quia fides uestra praedicatur in toto mundo 
 nisi iam exinde uigor iste radices fidei de temporibus illis mutuatus 
 fuisset, quarum laudum et gloriae degenerem fuisse maximum. 
 crimen est. minus est enim dedecoris numquam ad praeconium 
 laudis accessisse quam de fastigio laudis ruisse. minus est criminis 
 honoratum bono testimonio non fuisse quam honorem 
 bonorum testimoniorum perdidisse. minus est sine praeiudicio 
 uirtutum ignobilem sine laude iacuisse quam exheredem fidei 
 factum laudes proprias perdidisse. ea enim quae in alicuius 
 gloriam proferuntur, nisi anxio et sollicito labore seruentur, in 
 inuidiam maximi criminis intumescunt.

Hoc nos non falso dicere superiores nostrae litterae probauerunt, 
 in quibus uobis sententiam nostram dilucida expositione 
 protulimus aduersus eos qui se ipsos infideles inlicita nefariorum 
 libellorum professione prodiderant, quasi hoc euasuri inretientes

 

 
 
 
 illos diaboli laqueos uiderentur, quo non minus quam si ad 
 nefarias aras accessissent hoc ipso quod ipsum contestati fuerant 
 tenerentur, sed etiam aduersus illos qui accepta fecissent, licet 
 praesentes cum fierent non adfuissent, cum praesentiam suam 
 utique ut sic scriberentur mandando fecissent. non est enim inmunis 
 a scelere qui ut fieret inpetrauit, nec est alienus a crimine 
 cuius consensu licet non admissum crimen tamen publice legitur: 
 et cum totum fidei sacramentum in confessione Christi nominis 
 intellegatur esse digestum, qui fallaces in excusationem praestigias 
 quaerit negauit, et qui uult uideri propositis aduersus 
 euangelium uel edictis uel legibus satisfecisse, hoc ipso iam 
 paruit quo uideri paruisse se uoluit. necnon etiam contra illos 
 quoque qui inlicitis sacrificiis manus suas adque ora polluerant 
 pollutis ante mentibus propriis, unde etiam sunt ipsae manus 
 adque ora polluta, fidem nostram consensumque monstrauimus. 
 absit enim ab ecclesia Romana uigorem suum tam profana facilitate 
 dimittere et neruos seueritatis euersa fidei maiestate dissoluere, 
 ut cum adhuc non tantum iaceant, sed et cadant euersorum 
 fratrum ruinae, properata nimis remedia communicationum 
 utique non profutura praestentur et noua per misericordiam falsam 
 uulnera ueteribus transgressionis uulneribus inprimantur, ut 
 miseris ad euersionem maiorem eripiatur et paenitentia. ubi enim 
 poterit indulgentiae medicina procedere, si etiam ipse medicus 
 intercepta paenitentia indulget periculis, si tantummodo operit 
 uulnus nec sinit necessaria temporis remedia obducere cicatricem? 
 hoc non est curare, sed si dicere uerum uolumus occidere.

Quamquam confessoram quoque, quos hic adhuc in carcerem 
 dignitas suae confessionis inclusit et ad certamen euangelicum 
 sua fides in confessione iam gloriose semel coronauit, litteras 
 habeas conspirantes cum litteris nostris, quibus seueritatem 
 euangelicae disciplinae protulerunt et inlicitas petitiones ab 
 ecclesiae pudore reuocarunt, ne si hoc facile fecissent, disciplinae 
 euangelicae ruinas non facile sarcirent, praesertim cum nulli 
 magis tam congruens esset tenore euangelici uigoris inlibatam 
 dignitatem seruare quam qui se excruciandos et excarnificandos 
 pro euangelio furentibus tradidissent, ne martyrii honorem 
 merito perderent, si in occasione martyrii praeuaricatores euangelii 
 esse uoluissent. nam qui id quod habet non custodit in eo 
 ex quo illud possidet, dum id ex quo possidet uiolat, amittit illud 
 quod possidebat.

In quo loco marimafi tibi adque nberes gratias referre debemos 
 et reddimus quod illorum carceris tenebras litteris tuis inluminasti, 
 quod ad illos uenisti quomodo introire potuisti, quod 
 illorum animos sua fide et confessione robustos tuis adlocutionibus 
 litterisque recreasti, quod felicitates eorum condignis laudibus 
 prosecutus accendisti ad multo ardentiorem caelestis gloriae 
 cupididatem, quod pronos inpulisti, quod ut credimus et optamus 
 uictores futuros uiribus tui sermonis animasti: ut quamquam 
 hoc totum de fide confitentium et de diuina indulgentia uenire

 
 
 
 uideatur, tamen in martyrio suo tibi ex aliquo debitores facti 
 esse uideantur. sed ut ad id unde digressus sermo uidebatur esse 
 rursus reuertatur, quales litteras in Siciliam quoque miserimus 
 subiectas habebis. quamquam nobis differendae huius rei necessitas 
 maior incumbat, quibus post excessum nobilissimae memoriae 
 uiri Fabiani nondum est episcopus propter rerum et temporum 
 difficultates constitutus, qui omnia ista moderetur et eorum qui 
 lapsi sunt possit cum auctoritate et consilio habere rationem. 
 quamquam nobis in tam ingenti negotio placeat quod et tu ipse 
 tractasti, prius ecclesiae pacem sustinendam, deinde sic conlatione 
 consiliorum cum episcopis presbyteris diaconis confessoribus 
 pariter ac stantibus laicis facta lapsorum tractare 
 rationem. perquam enim nobis et inuidiosum et onerosum uidetur 
 non per multos examinare quod per multos commissum 
 uideatur fuisse et in unum sententiam dicere, cum tam grande 
 crimen per multos diffusum notetur exisse, quoniam nec firmum 
 decretum potest esse quod non plurimorum uidebitur habuisse 
 consensum. aspice totum orbem paene uastatum et ubique iacere 
 deiectorum reliquias et ruinas, et idcirco tam grande expeti consilium 
 quam late propagatum uidetur esse delictum. non sit 
 minor medicina quam uulnus est, non sint minora remedia quam 
 funera, ut quomodo qui ruerunt hoc ruerunt quod caeca temeritate 
 nimis incauti fuerunt, ita qui hoc disponere nituntur, omni 
 consiliorum moderamine utantur, ne quid non ut oportet factum 
 tamquam inritum ab omnibus iudicetur.

Vno igitur eodemque consilio, isdem precibus et fletibus tam 
 nos qui usque adhuc uidemur temporis istius ruinas subterfugisse, 
 quam illi qui in has temporis uidentur clades incidisse, diuinam 
 maiestatem deprecantes pacem ecclesiastico nomini postulemus. 
 mutuis uotis nos inuicem foueamus, custodiamus, armemus. 
 oremus pro lapsis ut erigantur, oremus pro stantibus ut non ad 
 ruinas usque temptentur, oremus ut qui cecidisse referuntur 
 delicti sui magnitudinem agnoscentes intellegant non momentaneam 
 neque praeproperam desiderare medicinam. oremus ut 
 effectus indulgentiae lapsorum subsequatur et paenitentiam, 
 intellecto suo crimine uelint nobis interim praestare patientiam, 
 nec adhuc fluctuantem turbent ecclesiae statum, ne interiorem 
 nobis persecutionem ipsi incendisse uideantur et accedat ad criminum 
 cumulum quod etiam inquieti fuerunt maxime enim illis 
 congruit uerecundia quorum in delictis damnatur mens inuerecunda. 
 pulsent sane fores, sed non utique confringant. adeant ad 
 limen ecclesiae, sed non utique transiliant. castrorum caelestium 
 excubent portis, sed armati modestia qua intellegant se desertores 
 fuisse. resumant precum suarum tubam, sed qua non bellicum 
 clangant. arment se quidem modestiae telis et quem negando 
 mortis metu fidei dimiserant clipeum resumant, sed ut contra 
 hostem diabolum uel nunc armati, non contra ecclesiam quae 
 illorum dolet casus, armatos esse se credant. multum illis proficiet 
 petitio modesta, postulatio uerecunda, humilitas necessaria,

 
 
 
 patientia non otiosa. mittant legatos pro suis doloribus lacrimas, 
 aduocatione fungantur ex intimo pectore prolati gemitus dolorem 
 probantes commissi criminis et pudorem.

Immo si dedecoris admissi magnitudinem perhorrescunt, si 
 pectoris et conscientiae suae letalem plagam et sinuosi uulneris 
 altos recessus uere medica manu tractant, erubescant et petere: 
 nisi quia maioris est rursum et periculi et pudoris auxilium pacis 
 non petisse. sed hoc totum in sacramento, sed in ipsius postulationis 
 lege temporis facto temperamento, sed postulatione demissa, 
 sed prece subdita: quoniam et qui petitur flecti debet, non incitari, 
 et sicut respici debet diuina clementia, sic respici debet et 
 diuina censura, et ut scriptum est: donaui tibi omne debitum, 
 quia me rogasti, sic scriptum est: qui me negauerit 
 coram hominibus, negabo et ego eum coram 
 patre meo et coram angelis eius. Deus enim ut est indulgens, 
 ita est praeceptorum suorum exactor et quidem diligens, 
 et sicut ad conuiuia uocat, sic habitum nuptiarum non habentem 
 manibus et pedibus extra sanctorum coetum foras iactat. parauit 
 caelum, sed parauit et tartarum. parauit refrigeria, sed parauit 
 etiam aeterna supplicia. parauit inaccessibilem lucem, sed parauit 
 etiam perpetuae noctis uastam aeternamque caliginem. 
 Cuius temperamenti moderamen nos hic tenere quaerentes diu 
 et quidem multi et quidem cum quibusdam episcopis uicinis

 

 
 
 
 nobis et adpropinquantibus et quos ex aliis prouinciis longe positis 
 persecutionis istius ardor deiecerat,. ante constitutionem episcopi 
 nihil innouandum putauimus, sed lapsorum curam mediocriter 
 temperandam esse credidimus, ut interim dum episcopus 
 dari a Deo nobis sustinetur in suspenso eorum qui moras possunt 
 dilationis sustinere causa teneatur, eorum autem quorum uitae 
 suae finem urgens exitus dilationem non potest ferre, acta paenitentia 
 et professa frequenter suorum detestatione factorum, si 
 lacrimis, si gemitibus, si fletibus dolentes ac uere paenitentes 
 animi signa prodiderunt, cum spes uiuendi secundum hominem 
 nulla substiterit, ita demum caute et sollicite subueniri, Deo 
 ipso sciente quid de talibus faciat et qualiter iudicii sui examinet 
 pondera, nobis tamen anxie curantibus ut nec pronam nostram 
 inprobi homines laudent facilitatem nec uere paenitentes accusent 
 nostram quasi duram crudelitatem. optamus te, beatissime ac 
 gloriosissime papa, semper in Domino bene ualere et nostri 
 meminisse.

CVPRIANO PAPAE MOVSES ET MAXMVS PRESBVTERI ET NICOSRATVS ET RVFINVS ET CETERI QVI CVM EIS CONFESSORES S. 
 
 Inter uarios et multiplices, frater, dolores nobis constitutis 
 propter praesentes multorum per totum paene orbem ruinas 
 hoc praecipuum nobis solacium superuenit quod acceptis litteris 
 tuis erecti sumus et dolentis animi maeroribus fomenta suscepimus. 
 unde intellegere iam possumus gratiam diuinae prouidentiae 
 forsitan non ob aliam causam nos tam diu clausos 
 uinculis carceris reseruare uoluisse nisi ut instructi et robustius 
 animati litteris tuis uoto proniore ad coronam destinatam 
 possemus peruenire. inluxerunt enim nobis litterae tuae ut in 
 tempestate quadam serenitas, ut in turbido mari exoptata tranquillitas, 
 ut in laboribus requies, ut in periculis et doloribus 
 sanitas, ut in densissimis tenebris candida lux et refulgens. 
 ita illas animo sitiente perbibimus et uoto esuriente suscepimus, 
 ut ad certamen inimici ex illis nos satis pastos et saginatos 
 gaudeamus. reddet tibi Dominus pro ista tua caritate 
 mercedem et huius tam boni operis repraesentabit debitam

 
 
 
 frugem. non minus enim coronae mercede condignus est qui 
 hortatus est quam qui et passus est, non magis laude condignus 
 est qui fecit quam qui et docuit. non minus honorandus 
 est qui monuit quam qui et exhortatori paruit, nisi quoniam 
 nonnumquam magis gloriae cumulus redundat ad eum 
 qui instituit quam ad eum qui se docibilem discipulum subministrauit. 
 hic enim fortassis hoc quod exercuit non habuisset, 
 nisi ille docuisset.

Percepimus igitur, iterum dicemus, frater Cypriane, magna 
 gaudia, magna solacia, magna fomenta, maxime quod et gloriosas 
 martyrum non dicam mortes sed inmortalitates gloriosis 
 et condignis laudibus prosecutus es. tales enim excessus talibus 
 uocibus personandi fuerunt, ut quae referebantur sic dicerentur 
 qualiter facta sunt. ex tuis ergo litteris uidimus gloriosos 
 illos martyrum triumphos et oculis nostris quodammodo 
 caelum illos petentes prosecuti sumus et inter angelos ac potestates 
 dominationesque caelestes constitutos quasi contemplati 
 sumus. sed et Dominum apud patrem suum testimonium illis 
 promissum perhibentem auribus nostris quodammodo sensimus. 
 hoc est ergo quod et nobis animum in dies erigit et ad consequendos 
 gradus tantae dignationis incendit.

Quid enim gloriosius quidue felicius ulli homiaum poterit 
 ex diuina dignatione contingere quam inter ipsos carnifices interritum 
 confiteri Dominum Deum, quam inter saeuientis saecularis 
 potestatis uaria et exquisita tormenta etiam extorto et 
 excruciato et excarnificato corpore Christum Dei filium etsi 
 recedente sed tamen libero spiritu confiteri, quam relicto mundo 
 caelum petisse, quam desertis hominibus inter angelos stare, 
 quam inpedimentis omnibus saecularibus ruptis in conspectu 
 Dei iam se liberum sistere, quam caeleste regnum sine ulla 
 cunctatione retinere, quam collegam passionis cum Christo in 
 Christi nomine factum fuisse, quam iudicis sui diuina dignatione 
 iudicem factum fuisse, quam inmaculatam conscientiam 
 de confessione nominis reportasse, quam humanis et sacrilegis 
 legibus contra fidem non oboedisse, quam ueritatem uoce publica 
 contestatum fuisse, quam ipsam quae ab omnibus metuatur 
 moriendo mortem subegisse, quam per ipsam mortem inmortalitatem 
 consecutum fuisse,, quam omnibus saeuitiae instrumentis 
 excarnificatum et extortum ipsis tormentis tormenta 
 superasse, quam omnibus dilaniati corporis doloribus robore 
 animi reluctatum fuisse, quam sanguinem suum profluentem 
 non horruisse, quam supplicia sua post fidem amare coepisse, 
 quam detrimentum uitae suae putare uixisse?

Ad hoc enim proelium quasi quadam tuba euangelii sui nos 
 
 excitat Dominus dicendo: qui plus diligit patrem aut

 

 
 
 
 matrem quam me non est me dignus, et qui plus 
 diligit animam suam quam me non est me dignus, 
 et qui non tollit crucem suam et sequitur me non 
 est me dignus. et iterum: beati qui persecutionem 
 passi fuerint propter iustitiam, quoniam ipsorum 
 est regnum caelorum. beati estis cum uos persecuti 
 fuerint et odio habuerint. gaudete et exultate. sic 
 enim et prophetas persecuti sunt, qui ante uos fuerunt. 
 et: quoniam ante reges et praesides stabitis, 
 et tradet frater fratrem ad mortem, et pater filium 
 et qui perseuerauerit usque in finem, hic saluus 
 erit. et: uincenti dabo sedere super thronum meum, 
 sicut et ego uici et sedi super thronum patris mei. 
 . sed et apostolus: quis nos separabit a caritate Christi? 
 pressura an angustia an persecutio an fames an 
 nuditas an periculum an gladius? sicut scriptum 
 est: quia propter te interficimur tota die, aestimati 
 sumus ut oues occisionis, sed in his omnibus 
 superamus propter eum qui nos dilexit.

Haec et huiusmodi cum in euangelio conlata perlegimus, et 
 quasi faces quasdam ad inflammandam fidem dominicis uocibus 
 subpositas nobis sentiamus: hostes ueritatis iam non tantum non 
 perhorrescimus, sed et prouocamus, et inimicos Dei iam hoc ipso

 

 
 
 
 quod non cessimus uicimus, et nefarias contra ueritatem leges 
 subegimus. et si nondum nostrum sanguinem fudimus, sed fudisse 
 parati sumus, nemo hanc dilationis nostrae moram clementiam 
 iudicet, quae nobis officit, quae inpedimentum gloriae facit, 
 quae caelum differt, quae gloriosum Dei conspectum inhibet. in 
 huiusmodi enim certamine et in huiusmodi ubi decertat fides 
 proelio moram martyres non distulisse uera clementia est. pete 
 ergo, Cypriane carissime, ut nos gratia sua Dominus magis ac 
 magis in dies singulos quosque uberius atque propensius et armet 
 et inlustret, uiribus potentiae firmet ac roboret, ut qua optimus 
 imperator milites suos, quos usque adhuc in castris carceris exercuit 
 et probauit, producat iam ad propositi certaminis campum. 
 porrigat nobis arma diuina, illa tela quae nesciunt uinci, loricam 
 iustitiae quae numquam solet rumpi, clipeum fidei qui non potest 
 perforari, [galeam salutis quae non potest frangi et] gladium 
 spiritus qui non consueuit uulnerari. cui enim magis haec ut pro 
 nobis petat mandare debemus quam tam glorioso, episcopo, ut 
 hostiae destinati petant auxilium de sacerdote?.

Ecce aliud gaudium nostrum, quod in officio episcopatus tui, 
 licet interim a fratribus pro temporis condicione distractus es, 
 tamen non defuisti, quod litteris confessores frequenter corroborasti, 
 quod etiam sumptus necessarios de tuis laboribus iustis

 

 .

 
 
 
 praebuisti, quod in omnibus te praesentem quodammodo semper 
 exhibuisti, quod in nulla officii tui parte quasi aliquis desertor 
 claudicasti. sed quod nos ad maiorem laetitiam robustius prouocauit 
 tacere non possumus quin omni uocis nostrae testimonio 
 prosequamur. animaduertimus enim te congruente censura et eos 
 digne obiurgasse, qui inmemores delictorum suorum pacem a 
 presbyteris per absentiam tuam festinata et praecipiti cupididate 
 extorsissent, et illos qui sine respectu euangelii sanctum Domini 
 et margaritas prona facilitate donassent, cum tam grande delictum 
 et per totum paene orbem incredibili uastatione grassatum 
 non oporteat nisi, ut ipse scribis, caute moderateque tractari, 
 consultis omnibus episcopis presbyteris diaconibus confessoribus 
 et ipsis stantibus laicis, ut in tuis litteris et ipse testaris, ne dum 
 uolumus inportune ruinis subuenire, alias maiores ruinas uideamur 
 parare. ubi enim diuinus metus relinquetur, si tam facile 
 peccantibus uenia praestatur? fouendi sunt sane ipsorum animi 
 et ad maturitatis suae tempus nutriendi et de scripturis quia 
 ingens et supra omnia peccatum commiserint instruendi. nec hoc 
 animentur quia multi sunt, sed hoc ipso magis reprimantur quia 
 non pauci sunt. nihil ad extenuationem delicti numerus inpudens 
 ualere consueuit, sed pudor, sed modestia, sed paenitentia, sed

 
 
 
 disciplina, sed humilitas atque subiectio, sed alienum de se expectasse 
 iudicium, sed alienam de suo actu sustinuisse sententiam. 
 hoc est quod paenitentiam probat. hoc est quod inpresso uulneri 
 inducit cicatricem. hoc est quod deiectae mentis ruinas erigit et 
 adtollit, quod ardentem delictorum aestuantium morbum restinguit 
 et finit. non enim ea quae sanorum sunt corporum medicus 
 aegris dabit, ne inportunus cibus tempestatem ualetudinis saeuientis 
 non reprimat, sed accendat: scilicet ne quod potuisset 
 maturius ieiunio adtenuante sanari uideatur per inpatientiam 
 longius pasta cruditate produci.

Eluendae sunt igitur impio sacrificio manus inquinatae operi 
 bus bonis et nefario cibo ora misera polluta paenitentiae sunt 
 uerae sermonibus expianda, et in secretis cordis fidelis nouellandus 
 et conserendus est animus. crebri paenitentium gemitus 
 audiantur et iterum fideles ex oculis lacrimae profundantur, ut 
 illi ipsi oculi, qui male simulacra conspexerunt, quae inlicite 
 commiserant satisfacientibus Deo fletibus deleant. non est ni 
 patientia in morbis necessaria. luctantur cum suo dolore qui languent 
 et ita demum sperant sanitatem, si tolerantia superarint 
 dolorem. infidelis enim cicatrix quam cito festinans medicus induxit 
 et ad quemlibet casum medella rescinditur, si non fideliter

 

 
 
 
 de ipsa tarditate remedia praestantur. cito rursus in incendium 
 flamma reuocatur, nisi totius ignis etiam usque ad extremam 
 scintillam materia restinguitur, ut merito huiusmodi homines 
 sciant sibi etiam de ipsa mora magis consuli et fideliora de necessariis 
 dilationibus remedia praestari.

Ceterum ubi erit quod custodia squalidi carceris includuntur 
 qui Christum confitentur, si sine periculo fidei sunt qui negauerunt? 
 ubi quod in nomine Dei catenarum ambitu uinciuntur, 
 si sine communicatione non sunt qui confessionem Dei renuerunt? 
 ubi quod detenti gloriosas animas ponunt, si qui dereliquerunt 
 fidem periculorum et delictorum suorum non sentiunt 
 magnitudinem ? quod si nimiam inpatientiam praeferunt et intolerabilem 
 festinationem communicationis exposcunt, frustra 
 querula ista et inuidiosa ac nihil aduersus ueritatem ualentia 
 iactant petulanti et infreni ore conuicia, quandoquidem licuerit 
 illis suo iure retinere quod nunc sua sponte quaesita necessitate 
 coguntur postulare. fides enim quae Christum potuit confiteri 
 potuit et a Christo in communicatione retineri. optamus te, frater, 
 bene ualere et nostri meminisse.

CVPRIANVS PRESBVTERIS ET DIACONIBVS FRATRIBVS S. 
 
 Quales litteras ad clerum Romae agentem fecerim quidque 
 illi mihi rescripserint, quid etiam Moyses et Maximus presbyteri 
 et Nicostratus et Rufinus diaconi et ceteri cum eis confessores 
 in custodia constituti aeque ad litteras meas rescripserint 
 at scire possetis, fratres carissimi, exempla uobis legenda 
 transmisi. uos curate quantum potestis pro diligentia uestra ut 
 et scripta nostra et illorum rescripta fratribus nostris innotescant. 
 sed et si qui de peregrinis episcopi collegae mei uel 
 presbyteri uel diacones praesentes fuerint uel superuenerint, 
 haec omnia de uobis audiant. et si exempla epistularum transcribere 
 et ad suos perferre uoluerint, facultatem transcriptionis 
 accipiant, quamuis et Satyro lectori fratri nostro mandauerim 
 ut singulis desiderantibus describendi faciat potestatem, ut in 
 ecclesiarum statu quoquo modo interim componendo seruetur 
 ab omnibus una fida consensio. de ceteris uero quae agenda 
 erunt, sicut et collegis meis plurimis scripsi, plenius consilio 
 communi tractabimus, quando conuenire in unum permittente 
 Domino coeperimus. opto uos, fratres carissimi ac desiderantissimi, 
 semper bene ualere. fraternitatem salutate. ualete.

Dominus noster, cuius praecepta metuere et seruare debemus, 
 episcopi honorem et ecclesiae suae rationem disponens in euangelio 
 loquitur et dicit Petro: ego tibi dico quia tu es 
 Petrus, et super istam petram aedificabo ecclesiam 
 meam, et portae inferorum non uincent eam, et tibi 
 dabo claues regni caelorum, et quae ligaueris super 
 terram erunt ligata et in caelis, et quaecumque solueris 
 super terram erunt soluta et in caelis. inde per 
 temporum et successionum uices episcoporum ordinatio et eccle 
 siae ratio decurrit ut ecclesia super episcopos constituatur et 
 omnis actus ecclesiae per eosdem praepositos gubernetur. cum 
 hoc ita diuina lege fundatum sit, miror quosdam audaci temeritate 
 sic mihi scribere uoluisse ut ecclesiae nomine litteras 
 facerent, quando ecclesia in episcopo et clero et in omnibus 
 stantibus sit constituta. absit enim nec Domini misericordia 
 et potestas eius inuicta patiatur ut ecclesia esse dicatur lapsorum 
 numerus, cum scriptum sit: Deus non est mortuorum

 

 
 
 
 sed uiuorum. omnes quidem uiuificari optamus et ut in statum 
 pristinum restituantur precibus nostris et gemitibus oramus. 
 si autem quidam lapsi ecclesiam se uolunt esse et si apud 
 illos atque in illis est ecclesia, quid superest quam ut ipsi 
 rogentur a nobis ut nos ad ecclesiam dignentur admittere? 
 summissos ergo et quietos et uerecundos esse oportet eos qui 
 delicti sui memores satisfacere Deo debent nec ecclesiae nomine 
 litteras facere, cum se magis sciant ecclesiae scribere.

Scripserunt autem mihi quidam de lapsis humiles et mites 
 et trementes ac metuentes Deum et qui in ecclesiis semper gloriose 
 et granditer operati sunt et opus suum numquam Domino 
 inputauerunt, scientes illum dixisse: et cum haec omnia 
 feceritis, dicite: serui superuacui sumus, quod debuimus 
 facere fecimus. quae illi cogitantes et quamuis 
 libello a martyribus accepto, ut tamen ad Dominum satisfactio 
 ipsa admitti possit, orantes scripserunt mihi se delictum suum 
 cognoscere et paenitentiam ueram agere, nec ad pacem temere 
 aut inportune properare, sed expectare praesentiam nostram, 
 dicentes pacem quoque ipsam, si eam nobis praesentibus acceperint, 
 dulciorem sibi futuram. quibus quantum gratulatus sim 
 Dominus testis est, qui dignatus est ostendere quid eiusmodi 
 et tales serui de eius bonitate mereantur. quas cum litteras

 

 
 
 
 acceperim et nunc aliud scripsisse uos legerim, peto discernatis 
 desideria uestra et quicumque estis qui has litteras nunc 
 misistis nomina uestra libello subiciatis et libellum cum singulorum 
 nominibus ad me transmittatis. ante est enim scire 
 quibus rescribere habeam. tunc ad singula quae scripsistis pro 
 loci et actus nostri mediocritate rescribam. opto uos, fratres, 
 bene ualere et secundum Domini disciplinam quiete et tranquille 
 agere. ualete.

CVPRIANVS PRESBVTERIS ET DIACONIBVS FRATRIBVS S. 
 
 Integre et cum disciplina fecistis, fratres carissimi, quod ex 
 consilio collegarum meorum qui praesentes erant Gaio Didensi 
 presbytero et diacono eius censuistis non communicandum, qui 
 communicando cum lapsis et offerendo oblationes eorum in prauis 
 erroribus suis frequenter deprehensi et semel atque iterum

 

 
 
 
 secundum quod mihi scripsistis a collegis meis moniti, ne hoc 
 facerent, in praesumptione et audacia sua pertinaciter perstiterunt, 
 decipientes quosdam fratres ex plebe nostra, quibus nos 
 omni utilitate consultum cupimus et quorum saluti non adulatione 
 corrupta sed sincera fide prospicimus, ut uera paenitentia 
 et gemitu ac dolore pleno Deum deprecentur, quia scriptum est: 
 memento unde cecideris, et age paenitentiam, et 
 iterum loquitur diuina scriptura: sic dicit Dominus: cum 
 conuersus gemueris, tunc saluaberis et scies ubi 
 fueris.

Ingemescere autem et agere paenitentiam quomodo possunt 
 quorum gemitibus et lacrimis intercedunt quidam de presbyteris, 
 ut communicandum cum illis temere existiment, nescientes scriptum 
 esse: qui uos beatos esse dicunt, in errorem uos 
 mittunt et semitam pedum uestrorum turbant. merito 
 salubria nostra et uera consilia nihil promouent, dum blanditiis 
 et palpatione perniciosa salutaris ueritas impeditur, et 
 patitur lapsorum saucia et aegra mens quod corporaliter quoque 
 aegri et infirmi saepe patiuntur, ut dum salubres cibos et utiles 
 potus quasi amaros et abhorrentes respuunt et illa quae oblectare 
 et ad praesens suauia uidentur esse adpetunt, perniciem sibi et 
 mortem per inaudientiam et intemperantiam prouocent nec

 

 
 
 
 proficiant ad salutem artificis medella uera, dum blandientis decipit 
 dulcis inlecebra.

Vos itaque secundum litteras meas fideliter et salnbriter consnlentes 
 a consiliis melioribus ne recedatis. legite uero has easdem 
 litteras et collegis meis, si qui ant praesentes fuerint aut 
 superuenerint, ut unanimes et concordes ad fouenda et sananda 
 lapsorum uulnera consilium salubre teneamus, tractaturi plenissime 
 de omnibus cum conuenire in unum per Domini misericordiam 
 coeperimus. interea si quis inmoderatus et praeceps siue 
 de nostris presbyteris uel diaconis siue de peregrinis ausus fuerit 
 ante sententiam nostram communicare cum lapsis, a communicatione 
 nostra arceatur, apud omnes nos causam dicturus temeritatis 
 suae, quando in unum permittente Domino conuenerimus.

Desiderastis quoque ut de Philumeno et Fortunato hypodiaconis 
 et Fauorino acolutho qui medio tempore recesserunt et 
 nunc uenerunt quid mihi uideatur rescribam. cui rei non puto me 
 solum debere sententiam dare, cum multi adhuc de clero absentes 
 sint nec locum suum uel sero repetendum putauerint et cognitio 
 haec singulorum tractanda sit et limanda plenius, non tantum 
 cum coilegis meis, sed cum plebe ipsa uniuersa. expensa enim 
 moderatione libranda et pronuntianda res est quae in posterum

 
 
 
 circa ministros ecclesiae constituat exemplum. interea se a diuisione 
 mensuma tantum contineant non quasi a ministerio ecclesiastico 
 priuati esse uideantur, sed ut integris omnibus ad nostram 
 praesentiam differantur. opto uos, fratres carissimi, semper bene 
 ualere. fraternitatem uniuersam salutate. ualete.

CVPRIANVS PRESBVTERIS ET DIACONIBVS ROMAE CONSISTENTIBVS FRATRIBVS S. 
 
 Et dilectio communis et ratio exposcit, fratres carissimi, nihil 
 conscientiae uestrae subtrahere de his quae apud nos geruntur, 
 ut sit nobis circa utilitatem ecclesiasticae administrationis commune 
 consilium. nam posteaquam ad uos litteras feci quas misi 
 per Saturum lectorem et Optatum hypodiaconum fratres nostros, 
 quorundam lapsorum conspirata temeritas, qui paenitentiam agere 
 et Deo satisfacere detractant, litteras ad me fecerunt, pacem non 
 dandam sibi postulantes sed quasi iam datam uindicantes, quod 
 dicant Paulum omnibus pacem dedisse, sicut in litteris eorum,

 

 
 
 
 quarum exemplum ad uos transmisi. legetis: simul quid eis ego 
 breuiter interim rescripserim, sed et quales postea ad clerum litteras 
 fecerim ut scire possetis. huius quoque rei exemplum uobis 
 misi. quod si ultra temeritas eorum nec meis nec uestris litteris 
 conpressa fuerit nec con?iliis salubribus optemperauerit. agemus 
 ea quae secundum euangelium Dominus agere praecepit. opto 
 uos, fratres carissimi, semper bene ualere. ualete.

CVPRIANO PAPATI PBESBVTERI ET DIACOXES ROMAE CONSISTENTES S. 
 
 Cum perlegissemus, frater, litteras tuas quas per Fortunatum 
 hypodiaconum miseras, gemino sumus dolore percussi et duplici 
 maerore confusi, quod neque tibi requies ulla in tantis persecutionis 
 necessitatibus traderetur et lapsorum fratrum inmoderata 
 petulantia usque ad periculosam uerborum temeritatem producta 
 denotaretur. sed quamquam nos atque animum nostrum ista quae 
 diximus grauiter adfligerent, tamen maeroris nostri tam grauem 
 sarcinam uigor tuus et secundum euangelicam disciplinam

 

 
 
 
 adhibita seueritas temperat, dum et quorundam inprobitatem iuste 
 coerces et cohortando ad paenitentiam uiam legitimae salutis 
 ostendis. quos quidem satis mirati sumus ad hoc usque prosilire 
 uoluisse ut tam urgenter et tam inmaturo atque acerbo tempore, 
 in tam ingenti et inmenso crimine atque delicto pacem sibi non 
 adpeterent quam uindicarent, immo iam et in caelis habere se 
 dicerent. qui si habent, quid petunt quod tenent? si autem non 
 habere illos probatur hoc ipso quod petunt, cur non iudicium 
 eorum sustinent a quibus petendam pacem quam utique non 
 habent putauerunt? quod si aliunde praerogatiuam communicationis 
 habere se credunt, cum euangelio illam conferre conentur, 
 ut ita demum firmiter ualeat, si ab euangelica lege non dissonat. 
 ceterum quo pacto euangelicam poterit praestare communicationem 
 quod contra euangelicam decretum uidetur ueritatem? 
 nam cum omnis praerogatiua ita demum ad indulgentiae priuilegium 
 spectet, si ab eo cui sociari quaerit non discrepet, quia ab 
 eo cui sociari quaerit discrepat, necesse est indulgentiam et priuilegium 
 societatis amittat.

Videant igitur quid hoc negotio agere conentur. nam si aliud 
 quidem euangelium, aliud uero martyres dicunt posuisse decretum, 
 conlidentes contra euangelium martyres utrobique periclitabuntur. 
 nam et euangelii fracta iam et iacens uidebitur esse 
 maiestas, si potuit alterius decreti nouitate superari, et de martyrum 
 capite gloriosa confessionis corona detracta, si non illam 
 de euangelii conseruatione inuenientur consecuti unde martyres 
 fiunt, ut merito nulli magis tam sit competens nihil contra

 
 
 
 euangelium decernere quam qui martyris nomen ex euangelio laborat 
 accipere. illud praeterea uellemus addiscere: si martyres non 
 propter aliud martyres fiunt nisi ut non sacrificantes teneant 
 ecclesiae usque ad effusionem sanguinis sui pacem, ne cruciatus 
 dolore superati perdendo pacem perdant salutem, quo pacto salutem 
 quam se, si sacrificassent, habituros non putauerunt, illis 
 existimant donandam qui sacrificasse dicantur, cum legem hanc 
 debent in aliis tenere quam ipsi uidebantur sibi ante posuisse? 
 in quo negotio hoc ipsum quod pro se ipsis facere putauerunt 
 animaduertimus contra se ipsos protulisse. nam si dandam illis 
 pacem martyres putauerunt, cur ipsi non dederunt? cur illos ad 
 episcopum, ut ipsi dicunt, remittendos censuerunt ? is enim qui 
 iubet fieri potest utique facere quod fieri iubet. sed ut intellegimus, 
 immo ut res ipsa loquitur et clamat, sanctissimi martyres 
 utrobique adhibendum putauerunt temperamentum et pudoris et 
 ueritatis. nam quia a multis urguebantur, dum ad episcopum illos 
 remittunt, uerecundiae propriae, ne ulterius inquietarentur, consulendum 
 putauerunt: et dum illis non ipsi communicant, euangelicae 
 legis inlibatam sinceritatem custodiendam iudicauerunt

Tu tamen, frater, numquam pro tua caritate desistas lapsorum 
 animos temperare et errantibus ueritatis praestare medicinam, 
 licet animus aegrotans medentium respuere soleat industriam. 
 recens est lapsorum nuper hoc uulnus et adhuc in tumorem plaga 
 consurgens. et idcirco certi sumus quod spatio productions temporis 
 inpetu isto consenescente amabunt hoc ipsum ad fidelem se 
 dilatos esse medicinam, si tamen desint qui illos arment ad

 
 
 
 periculum proprium et in peruersum instruentes pro salutaribus dilationis 
 remediis exitiosa deposcant illis properatae communicationis 
 uenena. neque enim credimus sine instinctu quorundam ausuros 
 fuisse omnes tam petulanter sibi iam pacem uindicare. nouimus 
 Carthaginensis ecclesiae fidem, nouimus institutionem, nouimus 
 humilitatem. unde etiam mirati sumus quod quaedam inter uos 
 per epistolam iniecta durius notaremus, cum amorem uestrum 
 mutuum et caritatem exemplis multis reciprocae adfectionis in 
 uos inuicem saepe conperissemus. tempus est igitur ut agant 
 delicti paenitentiam, ut probent lapsus sui dolorem, ut ostendant 
 uerecundiam, ut monstrent humilitatem, ut exhibeant modestiam 
 ut de submissione prouocent in se Dei clementiam et de honore 
 debito in Dei sacerdotem eliciant in se diuinam misericordiam, 
 quando meliores ipsorum litterae fuissent, si pro ipsis preces 
 stantium humilitate ipsorum adiutae fuissent, quoniam et facilius 
 inpetratur quod petitur, quando is pro quo petitur condignus 
 est ut quod petitur inpetretur.

Quod autem pertinet ad Priuatum Lambesitanum, pro tuo 
 more fecisti, qui rem nobis tamquam sollicitam nuntiare uoluisti. 
 omnes enim nos decet pro corpore totius ecclesiae, cuius per 
 uarias quasque prouincias membra digesta sunt, excubare. sed 
 nos etiam ante litteras tuas fraus callidi hominis latere non potuit. 
 nam cum antehac quidam ex ipsius nequitiae cohorte uenisset 
 uexillarius Priuati Futurus ac fraudulenter litteras a nobis elicere 
 curaret, nec quis esset latuit nec litteras quas uolebat accepit. 
 optamus te semper bene ualere.

CVPRIANVS MOVSI ET MAXIMO PRESBVTERIS ET CETERIS CONFESSORIBVS FRATRIBVS S. 
 
 Et cunctos uos pariter et singulos repraesentauit adfectibus 
 nostris, fratres carissimi, Celerinus aduenieus, fidei ac uirtutis 
 uestrae comes et gloriosis congressibus Dei miles. uniuersos nos 
 in illo ueniente conspeximus, et cum caritatem circa me uestram 
 dulciter ac saepe loqueretur, in eius sermonibus uos audiebamus. 
 satis ac plurimum gaudeo quando a uobis per tales talia perferuntur. 
 uobiscum illic in carcere quodam modo et nos sumus, diuinae 
 dignationis ornamenta uobiscum sentire nos credimus qui sic 
 uestris cordibus adhaeremus. honori nos uestro caritas uestra indiuidua 
 conectit, separari dilectionem spiritus non sinit. uos illic 
 confessio, me adfectio includit. et nos quidem uestri diebus ac 
 noctibus memores, et quando in sacrificiis precem cum pluribus 
 facimus et cum in secessu priuatis precibus oramus, coronis ac 
 laudibus uestris plenam Domini fauentiam postulamus. sed ad 
 reddendam nobis uicem minor est nostra mediocritas. plus uos 
 datis quando nostri in oratione meministis, qui sperantes iam 
 sola caelestia et tantum diuina meditantes, ad fastigia celsiora 
 mora ipsa passionis ascenditis longoque temporum ductu glorias 
 uestras non trahitis, sed augetis. beatum facit prima et una confessio. 
 uos totiens confitemini quotiens rogati ut de carcere

 
 
 
 recedatis carcerem fide et uirtute praeligitis. tot uestrae laudes quot 
 dies, quot mensium curricula tot incrementa meritorum. semel 
 uincit qui statim patitur. at qui manens semper in poenis congreditur 
 cum dolore nec uincitur, cottidie coronatur.

Eant nunc magistratus et consules siue proconsules, annuae 
 dignitatis insignibus et duodecim fascibus glorientur. ecce dignitas 
 caelestis in uobis honoris annui claritate signata est et iam 
 reuertentis anni uolubilem circulum uictricis gloriae diuturnitate 
 transgressa est. inluminabat mundum sol oriens et luna decurrens: 
 sed uobis idem qui solem fecit et lunam maius in carcere 
 lumen fuit, et in corde ac mentibus uestris Christi claritudo 
 resplendens horribiles ceteris adque funestas paenalis loci tenebras 
 aeterna illa et candida luce radiauit. per uicissitudines mensium 
 transmeauit hibernum: sed uos inclusi tempora hiemis persecutionis 
 hieme pensatis. successit hiemi uerna temperies rosis laeta 
 et floribus coronata: sed uobis rosae et flores de paradisi deliciis 
 aderant et caput uestrum serta caelestia coronabant. aestas ecce 
 messium fertilitate fecunda est et area frugibus plena est: sed 
 uos qui gloriam seminastis frugem gloriae metitis adque in 
 Domini area constituti exuri paleas inextinguibili igne perspicitis, 
 ipsi ut tritici grana purgata et frumenta pretiosa iam probati 
 et conditi hospitium carceris horreum conputatis. nec deest te 
 autumno ad munera fungenda temporis gratia spiritalis. uindemia 
 foris premitur et profutura poculis in torcularibus uua calcatur: 
 uos de Domini uinea pingues racemi et iam maturis fructibus

 

 

 
 
 
 botrui pressurae saecularis infestatione calcati torcular nostram 
 carcere torquente sentitis, uini uice sanguinem funditis, ad passionis 
 tolerantiam fortes martyrii poculum libenter hauritis. sic 
 apud seruos Dei annus euoluitur. sic spiritalibus meritis et caelestibus 
 praemiis temporum uicissitudo celebratur.

Beati satis qui ex uobis per haec gloriarum uestigia commeantes 
 iam de saeculo recesserunt confectoque itinere uirtutis ac fidei 
 ad conplexum et osculum Domini Domino ipso gaudente uenerunt. 
 sed et uestra non minor gloria, qui adhuc in certamine constituti 
 et comitum glorias secuturi pugnam diu geritis inmotaque 
 et inconcussa fide stabiles cottidie spectaculum Deo uestris 
 uirtutibus exhibetis. quo longior uestra pugna, hoc corona sublimior: 
 agon unus sed multiplici proeliorum numerositate congestus. 
 famem uincitis et sitim spernitis et squalorem carceris 
 ac receptaculi paenalis horrorem roboris uigore calcatis. paena 
 illic subigitur, cruciatus obteritur, nec mors metuitur sed optatur, 
 quae scilicet inmortalitatis praemio uincitur, ut uitae aeternitate 
 qui uicerit honoretur. qui nunc in uobis animus, quam 
 sublime quam capax pectus, ubi talia et tanta uoluuntur, ubi non 
 nisi Dei praecepta et Christi praemia cogitantur? uoluntas est 
 illic tantum Dei, et in carne adhue licet uobis positis uita iam 
 uiuitur non praesentis saeculi sed futuri.

Nunc est, fratres beatissimi, ut memores mei sitis, ut inter 
 magnas adque diuinas cogitationes uestras nos quoque animo ac 
 mente uoluatis, simque in precibus et orationibus uestris cum 
 uox illa purificatione confessionis inlustris et iugi honoris sui

 
 
 
 tenore laudabilis ad Dei aures penetrat et aperto sibi caelo de 
 his subacti mundi partibus ad superna transmissa inpetrat de 
 Domini bonitate quod postulat. quid enim petitis de indulgentia 
 Domini quod non inpetrare mereamini? qui sic Domini mandata 
 seruastis, qui euangelicam disciplinam sincero fidei uigore tenuistis, 
 qui incorrupto honore uirtutis cum praeceptis Domini et 
 cum apostolis eius fortiter stantes nutantem multorum fidem 
 martyrii uestri ueritate solidastis. uere euangelii testes et uere 
 martyres Christi radicibus eius innixi, super petram robusta mole 
 fundati, disciplinam cum uirtute iunxistis, ad timorem Dei 
 ceteros prouocastis, martyria uestra exempla fecistis. opto uos 
 fortissimi ac beatissimi fratres, semper bene ualere et nostri 
 meminisse.

CVPRIANVS PRESBVTERIS ET DIACONIBVS ITEM PLEBI VNIVERSAE S. 
 
 In ordinationibus clericis, fratres carissimi, solemus uos ante 
 consulere et mores ac merita singulorum communi consilio ponderare. 
 sed expectanda non sunt testimonia humana cum

 

 

 
 
 
 praecedunt diuina suffragia. Aurelius frater noster inlustris adulescens 
 a Domino iam probatus et Deo carus est, in annis adhuc nouellus, 
 sed in uirtutis ac fidei laude prouectus, minor in aetatis suae 
 indole, sed maior in honore: gemino hic agone certauit, bis confessus 
 et bis confessionis suae uictoria gloriosus, et quando uicit 
 in cursu factus extorris et cum denuo certamine fortiore pugnauit 
 triumphator et uictor in proelio passionis. quotiens aduersarius 
 prouocare seruos Dei uoluit, totiens promptissimus ac fortissimus 
 miles et pugnauit et uicit. parum fuerat sub oculis ante 
 paucorum, quando extorris fiebat, congressum fuisse: meruit et 
 in foro congredi clariore uirtute, ut post magistratus et proconsulem 
 uinceret, post exilium tormenta superaret. nec inuenio 
 quid in eo praedicare plus debeam, gloriam uulnerum an uerecundiam 
 morum, quod honore uirtutis insignis est an quod 
 pudoris admiratione laudabilis ita et dignitate excelsus est et 
 humilitate summissus ut appareat illum diuinitus reseruatum 
 qui ad ecclesiasticam disciplinam ceteris esset exemplo, quomodo 
 serui Dei in confessione uirtutibus uincerent, post confessionem 
 moribus eminerent. 
 
 Merebatur talis clericae ordinationis ulteriores gradus et incrementa 
 maiora, non de annis suis sed de meritis aestimandus. 
 sed interim placuit ut ab officio lectionis incipiat, quia et nihil 
 magis congruit uoci quae Deum gloriosa praedicatione confessa 
 est quam celebrandis diuinis lectionibus personare, post uerba 
 sublimia quae Christi martyrium prolocuta sunt euangeliumÂ»

 
 
 
 Christi legere unde martyres fiunt, ad pulpitum post catastam 
 uenire, illic fuisse conspicuum gentilium multitudini, hic a fratribus 
 conspici, illic auditum esse cum miraculo circumstantis 
 populi, hic cum gaudio fraternitatis audiri. hunc igitur, fratres 
 dilectissimi, a me et a collegis qui praesentes aderant ordinatum 
 sciatis. quod uos scio et libenter amplecti et optare tales in 
 ecclesia nostra quam plurimos ordinari. et quoniam semper gaudium 
 properat nec potest moras ferre laetitia, dominico legit interim 
 nobis, id est auspicatus est pacem, dum dedicat lectionem. 
 uos orationibus frequenter insistite et preces nostras uestris precibus 
 adiuuate, ut Domini misericordia fauens nobis cito plebi 
 suae et sacerdotem reddat incolumem et martyrem cum sacerdote 
 lectorem. opto uos, fratres carissimi, [in Deo patre et Christo 
 Iesu] semper bene ualere.

CVPRIANVS PRESBVTERIS ET DIACONIS ET PLEBI VNIVERSAE FRATRIBVS S. 
 
 Agnoscenda et amplectenda sunt, fratres dilectissimi, beneficia 
 diuina quibus ecclesiam suam Dominus inlustrare temporibus 
 nostris et honestare dignatus est, commeatum dando bonis confessoribus 
 suis et martyribus gloriosis, ut qui sublimiter Christum 
 confessi essent clerum postmodum Christi ministeriis ecclesiasticis 
 adornarent. exultate itaque et gaudete nobiscum lectis

 

 
 
 
 litteris nostris quibus ego et collegae mei qui praesentes aderant 
 referimus ad uos Celerinum fratrem nostrum uirtutibus pariter 
 et moribus gloriosum clero nostro non humana suffragatione sed 
 diuina dignatione coniunctum. qui cum consentire dubitaret, 
 ecclesiae ipsius admonitu et hortatu in uisione per noctem conpulsus 
 est ne negaret. nobis suadentibus cui plus licuit et coegit, 
 quia nec fas fuerat nec decebat sine honore ecclesiastico esse 
 quem sic Dominus honorauit caelestis gloriae dignitate.

Hic ad temporis nostri proelium primus, hic inter Christi 
 milites antesignanus, hic inter persecutionis initia feruentia cum 
 ipso infestationis principe et auctore congressus, dum inexpugnabili 
 firmitate certaminis sui aduersarium uincit, uincendi 
 ceteris uiam fecit, non breui conpendio uulnerum uictor, sed adhaerentibus 
 diu et permanentibus paenis longae conluctationis 
 miraculo triumphator. per decem nouem dies custodia carceris 
 saeptus in neruo ac ferro fuit. sed posito in uinculis corpore 
 solutus ac liber spiritus mansit. caro famis ac sitis diuturnitate 
 contabuit, sed animam fide et uirtute uiuentem nutrimentis spiritalibus 
 Deus pauit. iacuit inter paenas paenis suis fortior, inclusus 
 includentibus maior, iacens stantibus celsior, uincientibus 
 firmior uinctus, sublimior iudicantibus iudicatus, et quamuis 
 ligati neruo pedes essent, galeatus serpens et obtritus et uictus 
 est. lucent in corpore glorioso clara uulnerum signa, eminent et 
 apparent in neruis hominis ac membris longa tabe consumptis 
 expressa uestigia. sunt magna, sunt mira quae de uirtutibus 
 eius ac laudibus fraternitas audiat. et si aliquis Thomae similis 
 extiterit qui minus auribus credat, nec oculorum fides deest ut

 
 
 
 quis quod audit et uideat. in seruo Dei uictoriam gloria uulnerum 
 fecit, gloriam cicatricum memoria custodit.

Nec rudis iste aut nouus est m Celerino canssimo nostro titulus 
 gloriarum. per uestigia cognationis suae graditur, parentibus 
 ac propinquis suis honore consimili diuinae dignationis aequatur. 
 auia eius Celerina iam pridem martyrio coronata est. item patruus 
 eius et auunculus Laurentinus et Egnatius in castris et ipsi 
 quondam saecularibus militantes, sed ueri et spiritales Dei milites, 
 dum diabolum Christi confessione prosternunt, palmas Domini 
 et coronas inlustri passione meruerunt. sacrificia pro eis. semper 
 ut meministis, offerimus, quotiens martyrum passiones et dies 
 anniuersaria commemoratione celebramus. nec degener ergo esse 
 nec minor poterat quem sic domesticis exemplis uirtutis ac fidei 
 prouocabat familiae dignitas et generosa nobilitas. quod si in 
 familia saeculari praedicationis et laudis est esse patricium, 
 quanto maioris laudis et honoris est fieri in caelesti praedicatione 
 generosum. non inuenio quem beatiorem magis dicam, utrumne 
 illos de posteritate tam clara an hunc de origine gloriosa. ita 
 aequaliter apud eos recurrit et commeat diuina dignatio ut et 
 illorum coronam dignitas sobolis inlustret et huius gloriam\' 
 sublimitas generis inluminet.

Hunc ad nos, fratres dilectissimi, cum tanta Domini dignatione 
 uenientem, testimonio et miraculo eius ipsius qui se persecutus 
 fuerat inlustrem, quid aliud quam super pulpitum id est super 
 tribunal ecclesiae oportebat inponi, ut loci altioris celsitate subnixus 
 et plebi uniuersae pro honoris sui claritate conspicuus legat

 
 
 
 praecepta et euangelium Domini quae fortiter ac fideliter sequitur? 
 uox Dominum confessa in his cottidie quae Dominus locutus 
 est audiatur. uiderit an sit ulterior gradus ad quem profici in 
 ecclesia possit. nihil est in quo magis confessor fratribus prosit 
 quam ut dum euangelica lectio de ore eius auditur, lectoris fidem 
 quisque audierit imitetur. iungendus in lectione Aurelio fuerat, 
 cum quo et diuini honoris societate coniunctus est, cum quo 
 omnibus uirtutis et laudis insignibus copulatus est. pares ambo 
 et uterque consimiles, in quantum gloria sublimes, in tantum 
 uerecundia humiles, quantum diuina dignatione promoti, tantum 
 sua quiete et tranquillitate summissi, et uirtutum pariter et 
 morum singulis exempla praebentes et congressioni et paci congruentes, 
 illic robore hic pudore laudabiles.

In talibus seruis laetatur Dominus, m eiusmodi coniessonbus 
 gloriatur, quorum secta et conuersatio sic proficit ad praeconium 
 gloriae ut magisterium ceteris praebeat disciplinae. ad hoc eos 
 Christus esse hic in ecclesia diu uoluit, ad hoc de media morte 
 subtractos quadam dixerim resurrectione circa eos facta incolumes 
 reseruauit, ut dum nihil in honore sublimius, nihil in 
 humilitate summissius a fratribus cernitur, hos eosdem fraternitas 
 sectata comitetur. hos tamen lectores interim constitutos 
 sciatis, quia oportebat lucernam super candelabrum poni unde 
 omnibus luceat et gloriosos uultus in loco altiore constitui, ubi 
 ab omni circumstante conspecti incitamentum gloriae uidentibus 
 praebeant. ceterum presbyterii honorem designasse nos illis iam

 
 
 
 sciatis, ut et sportulis idem cum presbyteris honorentur et 
 diuisiones mensurnas aequatis quantitatibus partiantur, sessuri 
 nobiscum prouectis et corroboratis annis suis, quamuis in nullo 
 minor possit uideri aetatis indole qui consummauit aetatem 
 gloriae dignitate. opto uos, fratres carissimi et desiderantissimi, 
 semper bene ualere.

CVPRIANVS PRESBVTERIS ET DIACONIBVS ET PLEBI VNIVERSAE CARISSIMIS AC DESIDERANTISSIMIS FRATRIBVS S. 
 
 Nuntiandum uobis fuit, fratres carissimi, quod pertineat et ad 
 communem laetitiam et ad ecclesiae nostrae maximam gloriam. 
 nam admonitos nos et instructos sciatis dignatione diuina ut 
 Numidicus presbyter adscribatur presbyterorum Carthaginensium 
 numero et nobiscum sedeat in clero, luce clarissima confessionis. 
 inlustris et uirtutis ac fidei honore sublimis: qui hortatu suo 
 gloriosum martyrum numerum lapidibus et flammis necatum ante

 

 
 
 
 se misit quique ad uxorem haerentem lateri suo igne crematam 
 simul cam ceteris, sed conseruatam magis dixerim, laetus aspexit. 
 ipse semiustilatus et lapidibus obrutus et pro mortuo derelictus, 
 dum postmodum filia sollicito pietatis obsequio cadauer patris 
 inquirit, semianimis inuentus et extractus et focillatus a comitibus 
 quos ipse praemiserat remansit inuitus. sed remanendi, ut 
 uidemus. haec fuit causa ut eum clero nostro Dominus adiungeret 
 et desolatam per lapsum quorundam presbyterorum nostrorum 
 copiam gloriosis sacerdotibus adornaret. et promouebitur quidem, 
 cum Deus permiserit, ad ampliorem locum religionis suae, quando 
 in praesentiam protegente Domino uenerimus. interim quod ostenditur 
 fiat, ut cum gratiarum actione suscipiamus hoc Dei munus, 
 sperantes de misericordia Domini eiusmodi ornamenta conplura, 
 ut redintegrato ecclesiae suae robore tam mites et humiles faciat 
 in consessus nostri honore florere. opto uos, fratres carissimi ac 
 desiderantissimi, semper bene ualere.

CVPRIANVS CALDONIO ET HERCVLANO COLLEGIS ITEM ROGATIANO ET NVMIDICO COMPRESBVTERIS S. 
 
 Vehementer contristatus sum, fratres carissimi, acceptis litteris 
 uestris, ut cum mihi propositum semper et uotum sit 
 uniuersam fraternitatem nostram incolumem continere et inlibatum 
 gregem secundum quod caritas exigit reseruare, nunc 
 nuntietis Felicissimum multa inprobe et insidiose esse molitum, 
 ut praeter fraudes suas et rapinas, de quibus iam pridem 
 multa cognoueram, nunc quoque cum episcopo portionem plebis 
 inlidere id est a pastore oues separare et filios a parente 
 secernere et Christi membra dissipare temptauerit, cumque ego 
 uos pro me uicarios miserim, ut expungeretis necessitates fratrum 
 nostrorum sumptibus istis, si qui uellent etiam suas artes 
 exercere additamento quantum satis esset desideria eorum iuuaretis, 
 simul etiam et aetates et condiciones eorum et merita 
 . discerneretis, ut etiam nunc ego, cui cura incumbit, omnes opto

 
 
 
 me nosse et dignos quosque et humiles et mites ad ecclesiasticae 
 administrationis officia promouere, ille intercesserit ne qui posset 
 expungi neue ea quae desideraueram possent diligentiae uestrae 
 examinatione discerni, comminatus sit etiam fratribus nostris 
 qui primi expungi accesserant potentatu inprobo et terrore uiolento 
 quod secum in morte non communicarent qui nobis obtemperare 
 uoluissent.

Cumque post haec omnia nec loci mei honore motus nec 
 uestra auctoritate et praesentia fractus instinctu suo quietem 
 fratrum turbans proripuerit se cum plurimis, ducem se factionis 
 et seditionis principem temerario furore contestans â in 
 quo quidem gratulor plurimos fratres ab eius audacia recessisse 
 et uobis adquiescere maluisse ut cum ecclesia matre remanerent 
 et stipendia eius episcopo dispensante perciperent, quod 
 quidem et ceteros pro certo scio cum pace facturos et cito ab 
 errore temerario recessuros â interim, cum Felicissimus comminatus 
 sit non communicaturos in morte secum qui nobis obtemperassent 
 id est [qui] communicarent, accipiat sententiam

 
 
 
 quam prior dixit, ut abstentum se a nobis sciat, quando ad 
 fraudes eius et rapinas quas dilucida ueritate cognouimus, adulterii 
 etiam crimen accedit, quod fratres nostri graues uiri 
 deprehendisse se nuntiauerunt et probaturos se adseuerauerunt. 
 quae omnia cognoscemus, quando in unum cum collegis pluribus 
 permittente Domino conuenerimus. sed et Augendus, qui 
 nec episcopum nec ecclesiam cogitans pari se cum illo conspiratione 
 sociauit, si ultra cum eodem perseuerauerit, sententiam 
 ferat quam ille in se factiosus et temerarius prouocat. 
 sed quisque se conspirationi et factioni eius adiunxerit sciat 
 se in ecclesia nobiscum communicaturum non esse, qui se sponte 
 maluit ab ecclesia separare. has litteras meas fratribus nostris 
 legite et Carthaginem ad clerum transmittite additis nominibus 
 eorum quicumque se Felicissimo iunxerint. opto uos, fratres 
 carissimi, semper bene ualere.

CALDONIVS CVM HERCVLANO ET VICTORE COLLEGIS ITEM ROGATIANO CVM NVMIDICO PRESBVTERIS. 
 
 Abstinuimus a communicatione Felicissimum et Augendum, 
 item Repostum. de extorribus et Irenem Rutilorum et Paulam 
 sarcinatricem, quod ex adnotatione mea scire debuisti. item 
 abstinuimus Sophronium et ipsum de extorribus Soliassum 
 budinarium.

CVPRIANVS PLEBI VNIVERSAE S. 
 
 Quamquam, fratres carissimi, Virtius fidelissimus adque integerrimus 
 presbyter, item Rogatianus et Numidicus presbyteri 
 confessores et gloria diuinae dignationis inlustres, sed et diaconi 
 boni uiri et ecclesiasticae administrationi per omnia obsequia 
 deuoti, cum ceteris ministeriis plenam uobis praesentiae

 

 
 
 
 suae diligentiam praebeant et exhortationibus adsiduis singulos 
 corroborare sed et lapsorum mentes consiliis salubribus regere 
 et reformare non desinant, tamen ego quantum possum admoneo 
 et quomodo possum uisito uos litteris meis. litteras inquam, 
 fratres carissimi. hoc enim quorundam presbyterorum malignitas 
 et perfidia perfecit ne ad uos ante diem Paschae uenire 
 licuisset, dum coniurationis suae memores et antiqua illa contra 
 episcopatum meum immo contra suffragium uestrum et Dei 
 iudicium uenena retinentes instaurant ueterem contra nos inpugnationem 
 suam et sacrilegas machinationes insidiis solitis . 
 denuo renouant. et quidem de Dei prouidentia nobis hoc nec 
 uolentibus nec optantibus immo et ignoscentibus et tacentibus 
 paenas quas meruerant pependerunt, ut a nobis non eiecti ultro 
 se eicerent, ipsi in se pro conscientia sua sententiam darent, 
 secundum uestra diuina suffragia coniurati et scelerati de ecclesia 
 sponte se pellerent.

Nunc apparuit Felicissimi factio unde uenisset, quibus radicibus 
 et quibus uiribus staret. hi fomenta olim quibusdam confessoribus 
 et hortamenta tribuebant, ne concordarent cum episcopo 
 suo nec ecclesiasticam disciplinam cum fide et quiete 
 iuxta praecepta dominica continerent, ne confessionis suae gloriam 
 incorrupta et inmaculata conuersatione seruarent. ac ne 
 parum fuisset corrupisse quorundam confessorum mentes et 
 aduersus sacerdotium Dei portionem ruptae fraternitatis armare 
 uoluisse, nunc se et ad lapsorum perniciem uenenata sua

 
 
 
 deceptione uerterunt, ut aegros et saucios et ad capienda fortiora 
 consilia per calamitatem ruinae suae minus idoneos et 
 minus solidos a medella uulneris sui auocent et intermissis 
 precibus et orationibus quibus Dominus longa et continua satisfactione 
 placandus est ad exitiosam temeritatem mendacio captiosae 
 pacis inuitent.

Sed oro uos, fratres, uigilate contra insidias diaboli et pro 
 uestra salute solliciti contra mortiferam fallaciam diligentius 
 excubate. persecutio est haec alia et alia est temptatio et quinque 
 isti presbyteri nihil aliud sunt quam quinque primores 
 illi qui edicto nuper magistratibus fuerant copulati, ut fidem 
 nostram subruerent, ut gracilia fratrum corda ad letales laqueos 
 praeuaricatione ueritatis auerterent. eadem nunc ratio, eadem 
 rursus euersio per quinque presbyteros Felicissimo copulatos 
 ad ruinam salutis inducitur, ut non rogetur Deus nec qui negauit 
 Christum eundem Christum quem negauerat deprecetur, post 
 culpam criminis tollatur et paenitentia, nec per episcopos et 
 sacerdotes Domini Domino satisfiat, sed relictis Domini sacerdotibus 
 contra euangelicam disciplinam noua traditio sacrilegae 
 institutionis exurgat, cumque semel placuerit tam nobis quam 
 confessoribus et clericis urbicis, item uniuersis episcopis uel in 
 nostra prouincia uel trans mare constitutis ut nihil innouetur 
 circa lapsorum causam, nisi omnes in unum conuenerimus et 
 conlatis consiliis cum disciplina pariter et misericordia temperatam 
 sententiam fixerimus, contra hoc consilium nostrum rebelletur 
 et omnis sacerdotalis auctoritas et potestas factiosis conspirationibus 
 destruatur.

Quas nunc paenas patior, fratres carissimi, quod ipse ad uos 
 inpraesentiarum uenire non possum, ipse singulos adgredi, ipse 
 uos secundum Domini et euangelii eius magisterium cohortari. 
 non suffecerat exilium iam bienni et a uultibus adque ab 
 oculis uestris lugubris separatio, dolor iugis et gemitus qui 
 me solum sine uobis continua lamentatione discruciat, lacrimae 
 diebus ac noctibus profluentes, quod sacerdoti quem tanto amore 
 et ardore fecistis necdum uos salutare et necdum conplexibus 
 uestris inhaerere contingat. accessit hic tabescenti animo nostro. 
 dolor maior, quod in tanta sollicitudine ac necessitate excurrere 
 ad uos ipse non possum, dum per minas et per insidias 
 perfidorum cauemus ne aduenientibus nobis tumultus illic maior 
 oriatur et cum paci et tranquillitati episcopus prouidere in 
 omnibus debeat, ipse materiam seditioni dedisse et persecutionem 
 denuo exacerbasse uideatur. hinc tamen, fratres dilectissimi, 
 hinc admoneo pariter et consulo ne perniciosis uocibus 
 temere credatis, ne fallacibus uerbis consensum facile commodetis, 
 ne pro luce tenebras, pro die noctem, pro cibo famem, 
 pro potu sitim, uenenum pro remedio, mortem pro salute 
 sumatis. nec aetas uos eorum nec auctoritas fallat, qui ad 
 I duorum presbyterorum ueterem nequitiam respondentes, sicut 
 illi Susannam pudicam corrumpere et uiolare conati sunt, sic 
 et hi adulterinis doctrinis ecclesiae pudicitiam corrumpere et 
 ueritatem euangelicam uiolare conantur.

Clamat etdicitDeus: nolite audire sermones pseudoprophetarum, 
 quoniam uisiones cordis eorum

 

 

 

 
 
 
 frustrantur eos. locuntur, sed non ab ore Domini. dicunt 
 eis qui abiciunt uerbum Domini: pax erit uobis. pa 
 cem nunc offerunt qui ipsi non habent pacem nec ecclesiam 
 lapsos reducere et reuocare permittunt qui de ecclesia reccssere 
 rant Deos una est et Christus unus et una ecclesia et cathedra 
 ima super Petrum Domini uoce fundata. aliud altare constitui 
 ant sacerdotium nouum fieri praeter unum altare et unum 
 sacerdotium non potest. quisque alibi collegerit spargit. adulterum 
 est, impium est, sacrilegum est quodcumque humano furore 
 instituitur ut dispositio diuina uioletur. procul ab huiusmodi 
 hominum contagione discedite et sermones eorum uelut cancer 
 et pestem fugiendo uitate praemonente Domino et dicente: 
 caeci sunt duces caecorum. caecus autem caecum 
 ducens simul in foueam cadent. intercedunt precibus 
 nostris quas nobiscum diebus ac noctibus Deo funditis at eum 
 iusta satisfactione placetis. intercedunt lacrimis nostris, quibus 
 commissi delicti crimen abluitis. intercedunt paci quam uere 
 et fideliter de Domini misericordia postulatis, nesciunt scriptum 
 esse: et propheta ille aut somnium somnians, 
 ille qui locutus est, ut errare te faceret a Domine 
 Deo tuo. nemo uos, fratres, errare a Domini uiis faciat. nemo 
 uos Christianos ab euangelio Christi rapiat, nemo filios ecclesiae 
 de ecclesia tollat. pereant sibi soli qui perire uoluerunt, 
 extra ecclesiam soli remaneant qui de ecclesia recesserunt, soli

 

 
 
 
 cum episcopis non sint qui contra episcopos rebellarunt, coniurationis 
 suae paenas soli subeant qui olim secundum uestra 
 suffragia, nunc secundum Dei iudicia sententiam coniurationis 
 et malignitatis suae subire meruerunt.

Monet nos Dominus in euangelio suo dicens: reicitis mandatum 
 Dei ut traditionem uestram statuatis. qui 
 mandatum Dei reiciunt et traditionem suam statuere conantur 
 fortiter a uobis et firmiter respuantur. sufficiat lapsis ruina 
 una. nemo uolentes surgere sua circumuentione praecipitet. 
 nemo iacentes, pro quibus nos rogamus ut Dei manu et brachio 
 subleuentur, prosternat grauius et deprimat. nemo semianimes 
 et ut salutem suam pristinam recipiant deprecantes ab omni 
 spe salutis auertat. nemo nutantibus lapsus sui caligine omne 
 itineris salutaris lumen extinguat. instruit apostolus dicens: 
 si quis aliter docet et non adquiescit sanis uerbis 
 Domini nostri lesu Christi et doctrinae eius stupore 
 elatus, discede ab huiusmodi. et iterum dicit ipse: 
 nemo uos decipiat inanibus uerbis. propterea enim 
 uenit ira Dei super filios contumaciae. nolite ergo 
 esse participes eorum. non est quod decepti inanibus uerbis 
 prauitatis eorum incipiatis esse participes. discedite a talibus 
 quaeso uos et adquiescite consiliis nostris qui pro uobis cottidie 
 continuas Domino preces fundimus, qui uos ad ecclesiam 
 reuocari per Domini clementiam cupimus, qui de Deo pacem 
 plenissimam primo matri, tunc et filiis eius oramus. cum

 

 

 
 
 
 precibus adque orationibus nostris uestras quoque orationes et 
 preces iungite, cum fletibus nostris uestras lacrimas copulate. 
 uitate lupos que oues a pastore secernunt, uitate linguam diaboli 
 uenenatam qui ab initio mundi fallax semper et mendax 
 mentitur at fallat, blanditur ut noceat. bona promittit ut 
 malum tribuat, uitam pollicetur ut perimat. lucent nunc quoque 
 uerba eius et uenena manifesta sunt pacem pollicetur, ne 
 perueniri possit ad pacem. salutem promittit, ne qui deliquit 
 ueniat ad salutem ecclesiam spondet, quando id agat ut qui 
 illi credit in totum ab ecclesia pereat.

Nunc est fratres dilectissimi, nt et qui statis fortiter perseneretis 
 et stabilitatem uestram gloriosam quam in persecutione 
 tenuistis perpetua firmitate seruetis, et qui circumueniente 
 aduersario lapsi estis in secunda hac temptatione spei 
 et paci uestrae fideliter consulatis et ut uobis Dominus ignoscat, 
 a sacerdotibus Domini non recedatis, cam scriptum sit: 
 et homo quicumque fecerit in superbia, ut non exaudiat 
 sacerdotem ant iudicem quicumque fuerit in 
 diebus illis, morietur homo ille. persecutionis istius 
 nouissima haec est et extrema temptatio, quae et ipsa cito. 
 Domino protegente transibit, ut repraesenter uobis post Paschae 
 diem cum collegis meis: quibus praesentibus secundum arbitrium 
 quoque uestrum et omnium nostrum commune consilium, 
 sicut semel placuit, ea quae agenda sunt disponere pariter et 
 limare poterimus. si quis autem paenitentiam agere et Deo

 

 
 
 
 satisfacere detractans in Felicissimi et satellitum eius partes 
 concesserit et se haereticae factioni coniunxerit, sciat se postea 
 ad ecclesiam redire et cum episcopis et plebe Christi communicare 
 non posse. opto uos, fratres carissimi, semper bene 
 ualere et circa Domini misericordiam exorandam continuis 
 nobiscum precibus insistere.\'

CVPRIANVS CORNELIO FRATRI S. 
 
 Venerunt ad nos, frater carissime, missi a Nouatiano Maximus 
 presbyter et Augendus diaconus et Machaeus quidam et Longinus. 
 sed enim cum ex litteris quas secum ferebant et ei eorum 
 sermone adque adseueratione Nouatianum episcopum factum 
 conperissemus, inlicitae et contra ecclesiam catholicam factae 
 ordinationis prauitate commoti a communicatione eos nostra 
 statim cohibendos esse censuimus. et refutatis interim ac retusis 
 quae obstinate ac pertinaciter adserere temptabant, tamen ego et 
 collegae plurimi qui ad me conuenerant expectauimus aduentum 
 collegarum nostrorum Caldoni et Fortunati quos ad te nuper et

 

 
 
 
 coepiscopos nostros qui ordinationi tuae adfuerant legatos miseramus, 
 ut eis aduentantibus et rei gestae ueritatem reportantibus 
 maiore auctoritate et elucida per eos probatione partis aduersae 
 inprobitas frangeretur. superuenerunt uero Pompeius ac Stephanus 
 collegae nostri, qui et ipsi quoque ad instruendos istinc nos 
 manifesta secundum grauitatem ac fidem suam indicia ac testimonia 
 protulerunt, ut nec necesse fuerit audiri ultra eos qui a 
 Nouatiano uenerant missi.

Qui cum in statione inuidiosis quoque conuiciis et clamoribus 
 turbulentis proruerent et flagitarent ut crimina quae se adferre 
 ac probare dicebant publice a nobis et plebe cognoscerentur, 
 grauitati nostrae negauimus conuenire, ut collegae nostri iam 
 delecti et ordinati et laudabili multorum sententia conprobati 
 uentilari ultra honorem maledica aemulantium uoce pateremur. 
 et quia quibus refutati et conpressi sunt et inlicitis conatibus 
 haeresim fecisse nudati sunt, in epistula congerere longum fuit, 
 ex Primitiuo compresbytero nostro plenissime singula quando ad 
 uos uenerit audietis. 
 
 Ac ne eorum furens audacia umquam desisteret, hic quoque in 
 schismatis partes Christi membra distrahere et catholicae ecclesiae 
 corpus suum scindere ac laniare nituntur, ut ostiatim per 
 multorum domos uel oppidatim per quasdam ciuitates

 
 
 
 discurrentes obstinationis suae et erroris scissi sibi quaerant comites. quibus 
 semel responsum dedimus nec mandare desistimus ut perniciosa 
 dissensione et concertatione deposita inpietatem esse 
 sciant matrem deserere et agnoscant adque intellegant episcopo 
 semel facto et collegarum ac plebis testimonio et iudicio conprobato 
 alium constitui nullo modo posse: proinde si pacifice sibi 
 ac fideliter consuluisse, si se adsertores euangelii et Christi esse 
 confitentur, prius ad ecclesiam reuertantur. opto te, frater carissime, 
 semper bene ualere.

CVPRIANVS CORNELIO FRATRI S. 
 
 Quod seruis Dei et maxime sacerdotibus iustis et pacificis congruebat, 
 frater carissime, miseramus nuper collegas nostros Caldonium 
 et Fortunatum, ut non tantum persuasione litterarum 
 nostrarum, sed praesentia sua et consilio omnium uestrum eniterentur 
 quantum possent et elaborarent, ut ad catholicae ecclesiae 
 unitatem scissi corporis membra conponerent et Christianae

 

 
 
 
 caritatis uinculum copularent. sed quoniam diuersae partis obstinata 
 et inflexibilis pertinacia non tantum radicis et matris sinum adque 
 conplexum recusauit, sed etiam gliscente et in peius recrudescente 
 discordia episcopum sibi constituit et contra sacramentum 
 semel traditum diuinae dispositionis et catholicae unitatis adulterum 
 et contrarium caput extra ecclesiam fecit, acceptis litteris 
 tam tuis quam collegarum nostrorum, item aduentantibus bonis 
 uiris et nobis carissimis collegis nostris Pompeio et Stephano, 
 a quibus haec omnia nobis cum laetitia communi adseuerata sunt 
 firmiter et probata, secundum quod diuinae traditionis et ecclesiasticae 
 institutionis sanctitas pariter ac ueritas exigebat, litteras 
 nostras ad te direximus. sed et per prouinciam nostram haec 
 eadem collegis singulis in notitiam perferentes ab his quoque 
 fratres cum litteris redigendos esse mandauimus.

Quamquam mens nostra et propositum iam tunc fratribus et 
 plebi istic uniuersae manifestatum fuisset, quando litteris nuper 
 ab utraque parte susceptis tuas litteras legimus et episcopatus 
 tui ordinationem singulorum auribus intimauimus. honoris etiam 
 communis memores et grauitatis sacerdotalis ac sanctitatis 
 respectum tenentes ea quae ex diuerso in librum missum congesta 
 fuerant acerbationibus criminosis respuimus, considerantes pariter 
 et ponderantes quod in tanto fratrum religiosoque conuentu considentibus 
 Dei sacerdotibus et altari posito et legi debeat et

 
 
 
 audiri. neque enim facile promenda sunt et incaute ac temere 
 publicanda quae discordioso stilo audientibus scandalum moueant 
 et fratres, longe positos ac trans mare constitutos incerta opinione 
 confundant. uiderint qui uel furori suo uel libidini seruientes et 
 diuinae legis et sanctitatis inmemores uel iactitare interim 
 gestiunt quae probare non possunt, et cum innocentiam destruere 
 adque expugnare non ualeant, satis habent fama mendaci et falso 
 rumore maculas inspergere. certe. quod praepositis ac sacerdotibus 
 congruit danda opera est ut talia cum a quibusdam 
 scribuntur per nos respuantur. ubi enim erit quod discimus ac 
 docemus scriptum esse: contine linguam tuam a malo, 
 et labia tua ne loquantur dolum? item alibi: os tuum 
 abundauit malitia, et lingua tua conplectebatur 
 insidias. sedens aduersus fratrem tuum detrahebas 
 et aduersus filium matris tuae ponebas scandalum, 
 item quod apostolus dicit: omnis sermo malus de ore 
 uestro non procedat, sed bonus ad aedificationem 
 fidei, ut det gratiam audientibus. porro haec fieri debere 
 ostendimus, si quando talia quorundam calumniosa temeritate 
 conscripta sunt, legi apud nos patimur. et idcirco, frater 
 carissime, cum ad me talia aduersum te et conpresbyteri tecum

 

 
 
 
 considentis scripta uenissent, clero et plebi legi praecepi quae 
 religiosam simplicitatem sonabant nec ullis maledictorum et 
 conuiciorum latratibus perstrepebant

Quod autem scripta collegarum nostrorum qui illic ordinationi 
 tuae adfuerant desiderauimus, non ueteres mores obliti nouum 
 aliquid quacrebamus nam satis est ut te episcopum factis litteris 
 nuntiares, nisi esset M diucrso discrepans factio quae criminosis 
 et calumniosis commentis suis collegarum pariter ac fratrum 
 plurimorum turbaret mentes et corda confunderet cui rei sopiendae 
 necessarium duximus at scribentium nobis uobis collegarum 
 nostrorum firma et solida auctoritas pararetur : qui moribus ac 
 uitae et disciplinae tuae condigna litterarum suarum testimonia 
 praedicantes aemulis quoque.. rerum uel nouitate uel prauitate 
 gaudentibus omnem ambigendi et discrepandi scrupulum sustulerunt. 
 et secundum consilium nostrum salubri ratione libratum 
 in hoc fluctu aestuantium fratrum mentes sincere ac firmiter 
 tuum sacerdotium probauerunt. hoc enim uel maxime, frater, 
 et laboramus et laborare debemus ut unitatem a Domino et 
 per apostolos nobis successoribus traditam quantum possumus 
 obtinere curemus et quod in nobis est balabundas et errantes 
 oues, quas quorundam peruicax factio et haeretica temptatio a 
 matre secernit, in ecclesia colligamus, illis solis foris

 
 
 
 remanentibus qui obstinatione sua uel furore supersederunt et ad nos redire 
 noluerunt, discretionis et separationis a se factae et ecclesiae 
 derelictae ipsi rationem Domino reddituri.

Quantum uero hic ad presbyterium quorundam et Felicissimi causam 
 pertinet, quid hic actum sit ut scire posses, litteras ad te 
 collegae nostri manu sua subscriptas miserunt, qui auditis eis 
 quid senserint et quid pronuntiauerint ex eorum litteris disces. 
 melius autem, frater, facies, si etiam exempla litterarum quae ad 
 te legenda pro dilectione communi per Caldonium et Fortunatum 
 collegas nostros proxime miseram, quae de eodem Felicissimo et 
 de presbyteris isdem ad clerum istic, non et ad plebem scripseram, 
 legi illic fratribus iubeas, quae et ordinationem et rationem rei 
 gestae loquantur, ut tam istic quam illic circa omnia per nos 
 fraternitas instruatur. exemplaria autem eadem nunc quoque per 
 Mettium hypodiaconum a me missum et Nicephorum acoluthum 
 transmisi. opto te, frater carissime, semper bene ualere.

CVPRIANVS MAXIMO ET NICOSTRATO ET CETERIS CONFESSORIBVS S. 
 
 
Cum frequenter, carissimi, cognoueritis ex litteris meis quem 
 et confessioni uestrae honorem et fraternitati conexae dilectionem 
 meo sermone seruauerim, credatis quaeso et adquiescatis his litteris 
 meis, quibus uobis et actui ac laudibus uestris et scribo et 
 simpliciter ac fideliter consulo. grauat enim me adque contristat, 
 intolerabilis perculsi et paene prostrati pectoris maestitia praestringit, 
 cum uos illic conperissem contra Dei dispositionem, 
 contra euangelicam legem, contra institutionis catholicae unitatem 
 alium episcopum fieri consensisse, id est, quod nec fas 
 est nec licet fieri, ecclesiam alteram institui, Christi membra 
 discerpi, dominici gregis animum et corpus unum discissa aemulatione 
 lacerari. quod quaeso ut in nobis saltem inlicitum istud 
 fraternitatis nostrae discidium non perseueret, sed et confessionis 
 uestrae et diuinae traditionis memores ad matrem reuertamini 
 unde prodistis, unde ad confessionis gloriam cum eiusdem matris 
 exultatione uenistis.

Nec putetis sic uos euangelium Christi adserere, dum uos 
 met ipsos a Christi grege et ab eius pace et concordia separatis, 
 cum magis militibus gloriosis et bonis congruat intra domestica 
 castra consistere et intus positos ea quae incommune tractanda 
 sunt agere ac prouidere. nam cum unanimitas et concordia nostra 
 scindi omnino non debeat, quia nos ecclesia derelicta foras exire 
 et ad uos uenire non possumus, ut uos magis ad ecclesiam matrem 
 et ad uestram fraternitatem reuertamini quibus possumus hortamentis 
 petimus et rogamus. opto uos, fratres carissimi, semper 
 bene ualere.

CVPRIANVS CORNELIO FRATRI S. 
 
 Et religiosum uobis et necessarium existimaui, frater carissime, 
 ad confessores qui illic sunt et Nouatiani ac Nouati obstinatione 
 et prauitate seducti de ecclesia recesserunt litteras breues facere, 
 quibus eos pro adfectione mutua conuenirem ut ad matrem suam 
 id est ecclesiam catholicam reuertantur. quas litteras tibi a Mettio 
 hypodiacono legi prius mandaui, ne quis aliud me scripsisse fingeret 
 quam quod meis litteris continetur. mandaui tamen eidem

 

 
 
 
 Mettio a me ad uos misso at de tuo arbitrio rem gerat. et si easdem 
 litteras confessoribus putaueris esse credendas,. tunc eas 
 tradat. opto te, frater carissime. semper bene ualera.

CVPRIANVS COEXELIO FRATRI S. 
 
 Legi litteras tuas, frater carissime. quas per Primitiuum conpresbyterum 
 nostrum misisti, in quibus te conperi motum quod 
 cam de Hadrumetina colonia Polycarpi nomine ad te litterae 
 dirigerentur, posteaquam nos ego et Liberalis in eundem locum 
 uenissemus, coepissent illuc ad presbyteros et ad diaconos litterae 
 dirigi.

Quod scire te aolnmas et pro certo credere nulla id leaitate 
 aut contumelia factum. sed cum statuissemus collegae conplures 
 qui in unum conueneramus ut legatis ad nos coepiscopis nostris 
 Caldonio et Fortunato missis omnia interim integra suspenderentur, 
 donec ad nos idem collegae nostri rebus illic aut ad pacem 
 redactis aut pro ueritate conpertis redirent, presbyteri et diaconi 
 in Hadrumetino consistentes Polycarpo coepiscopo nostro absente

 

 
 
 
 ignorabant quid nobis in commune placuisset. at ubi nos in praesentia 
 uenimus, conperto consilio nostro ipsi quoque id quod et 
 ceteri obseruare coeperunt, ut in nullo ecclesiarum istic consistentium 
 consensio discreparet.

Quidam tamen mentes nonnumquam et animos sermonibne 
 suis turbant, dum aliter quaedam quam se habet ueritas nuntiant. 
 nos enim singulis nauigantibus, ne cum scandalo ullo nauigarent, 
 rationem reddentes, nos scimus hortatos esse ut ecclesiae catholicae 
 matricem et radicem agnoscerent ac tenerent. sed quoniam 
 latins fusa est nostra prouincia, habet etiam Numidiam et Mauritaniam 
 sibi cohaerentes, ne in urbe schisma factum absentium 
 animos incerta opinione confunderet, placuit ut per episcopos 
 retenta a nobis rei ueritate et ad conprobandam ordinationem 
 tuam facta auctoritate maiore, tunc demum scrupulo omni de 
 singulorum pectoribus excusso, per omnes omnino istic positos 
 litterae fierent, sicuti fiunt, ut te uniuersi collegae nostri et communicationem 
 tuam id est catholicae ecclesiae unitatem pariter 
 et caritatem probarent firmiter ac tenerent. quod diuinitus euenisse 
 et consilium nostrum prouidenter processisse gaudemus.

Ita enim nunc episcopatus tui et ueritas pariter et dignitas 
 apertissima luce, manifestissima et firmissima conprobatione

 
 
 
 fundata est. at ei rescriptis collegarum nostrorum qui ad nos 
 litteras inde fecerunt et ex relatione ae testimoniis coepiscoporum 
 Pompei et Stephani et Caldoni ac Fortunati ordinationis tuae et 
 origo necessaria et ratio iusta et gloriosa quoque innocentia 
 omnibus nosceretur. quod ut simul cum ceteris quoque collegis 
 nostris stabiliter ac firmiter administremus adque [ut] catholicae 
 ecclesiae concordi unanimitate teneamus, perficiet diuina 
 protectio. ut Dominus qui sacerdotes sibi in ecclesia sua eligere 
 et constituere dignatur. electos quoque et constitutos sua uoluntate 
 adque opitulatione tueatur, gubernanter inspirans ac subministrans 
 et ad inproborum contumaciam frenandam uigorem 
 et ad lapsorum fouendam paenitentiam lenitatem. opto te, frater 
 carissime, semper bene ualere.

COHNELIVS CYPRIANO FRATBI S. 
 
 Quantam sollicitudinem et anxietatem sustinuimus de his 
 confessoribus qui dolo et malitia hominis callidi et ueteratoris 
 fuerant circumuenti et paene decepti et ab ecclesia alienati, tanta

 

 
 
 
 laetitia adfecti sumus et Deo omnipotenti et Christo Domino 
 nostro gratias agimus, cum cognito suo errore et intellecta 
 hominis maligni. uelut serpentis astutia uenenata ad ecclesiam 
 unde exierant, sicuti ipsi ex suo corde profitentur, simplici uoluntate 
 uenerunt. et primo quidem fratres nostri probatae fidei 
 amantes pacem unitatem optantes tumorem illorum horum 
 mollitiam nuntiabant, fides tamen non idonea, ut facile nobis 
 credere daretur illos repente esse mutatos. postea uero Vrbanus 
 et Sidonius confessores ad compresbyteros nostros uenerunt adfirmantes 
 Maximum confessorem et presbyterum ** secum pariter 
 cupere in ecclesiam redire. sed quoniam multa praecesserant ab 
 eis designata, quae tu quoque a coepiscopis nostris et ex litteris 
 meis cognouisti, ut non temere eis fides haberetur, ex ipsorum 
 ore et confessione ista quae per legationem mandauerant placuit 
 audiri. qui cum uenissent et a presbyteris quae gesserant exigerentur, 
 nouissime quod per omnes ecclesias litterae calumniis et 
 maledictis plenae eorum nomine frequentes missae fuissent et 
 paene omnes ecclesias perturbassent, circumuentos se esse

 

 

 
 
 
 adfirmarunt neque quae in istis litteris inessent scisse, tantummodo 
 subscripsisse, calliditate eius circumductos se commisisse 
 quoque schismati et haeresis auctores fuisse ut paterentur ci 
 manum quasi in episcopatum inponi qui cum haec et cetera eis 
 fuissent exprobrata, ut abolerentur et de memoria tollerentur 
 deprecati sunt.

Omni acta ad me perlato placuit contrahi presbyterium. adfnerant 
 etiam episcopi quinque, qui et eo die praesentes fuerunt, 
 ut firmato consilio quid circa personam eorum obseruari deberet 
 consensu omnium statueretur. et ut motum omnium et consilium 
 singulorum dinosceres, etiam sententias nostras placuit in noti. 
 tiam nestram perferri, quas et subiectas leges. his ita gestis in 
 presbyterium uenerunt Maximus, Vrbanus, Sidonius et plerique 
 fratres qui eis se adiunxerant, summis precibus desiderantes ut 
 ea quae ante fuerant gesta in obliuionem cederent nullaque eorum 
 mentio haberetur, proinde atque si nihil esset uel commissum 
 uel dictum, inuicem omnibus remissis, cor mundum et purum 
 iam Deo exhiberent, sequentes euangelicam uocem beatos esse

 
 
 
 puros corde, quoniam ipsi Deum uidebunt. quod erat consequens, 
 omnis hic actus populo fuerat insinuandus, ut et ipsos uiderent 
 in ecclesia constitutos quos errantes et palabundos tam diu uiderant 
 et dolebant. quorum uoluntate cognita magnus fraternitatis 
 concursus factus. una uox erat omnium gratias Deo agentium 
 gaudium pectoris lacrimis exprimentes, conplectentes eos quasi 
 hoc die poena carceris fuissent liberati. et ut ipsorum propria 
 uerba designem, \'nos\', inquiunt \'Cornelium episcopum sanctissimae 
 catholicae ecclesiae electum a Deo omnipotente et Christo Domino 
 nostro scimus. nos errorem nostrum confitemur. inposturam 
 passi sumus. circumuenti sumus perfidia et loquacitate captiosa. 
 nam tametsi uidebamur quasi quandam communicationem cum 
 schismatico et haeretico homine habuisse, cor tamen nostrum 
 semper in ecclesia fuit. nec enim ignoramus unum Deum esse et 
 unum Christum esse Dominum quem confessi sumus, unum 
 sanctum spiritum, unum episcopum in catholica esse debere/ 
 ista eorum professione quis non moueretur, ut quod apud

 

 
 
 
 potestatem saeculi erant confessi m ecclesia constituti conprobarent? 
 quapropter Maximum presbyterum locum suum agnoscere iussimus. 
 ceteris cum ingenti populi suffragio omnia ante gesta remisimus 
 Deo omnipotenti, in cuius potestate sunt omnia reseruata. 
 
 
 Haec igitur, frater carissime, eadem hora eodem momento ad 
 te per scripta transmisimus et Niceforum acoluthum descendere 
 ad nauigandum festinantem de statione ad uos statim dimisi, ut 
 nulla procrastinatione habita uelut praesens in isto clero et in 
 isto populi coetu nobiscum pariter Deo omnipotenti et Christo 
 Domino nostro gratias ageres. credimus fore, quin immo pro certo 
 iam confidimus ceteros quoque qui in errore hoc sunt constituti 
 in ecclesiam breui reuersuros, cum auctores suos uiderint nobiscum 
 agere. has litteras puto te debere, frater carissime, et ad ceteras 
 ecclesias mittere, ut omnes sciant schismatici huius et haeretici 
 dolum et praeuaricationem de die euacuari. bene uale, frater 
 carissime.

JCORNELIVS CVPRIANO FRATRI S. 
 
 Ne quid minus ad poenam futuram huius scelerati hominis deesset, 
 prostratus uirtutibus Dei, cum Maximus et Longinus et 
 Machaeus inde fuissent expulsi, denuo resurrexit, et sicut prioribus 
 litteris tibi quas per Augendum confessorem misi significaui, 
 putem Nicostratum et Nouatum et Euaristum et Primum et 
 Dionysium illo iam peruenisse. inuigiletur ergo ut omnibus 
 coepiscopis nostris et fratribus innotescat: Nicostratum multorum 
 criminum reum et non solum patronae suae carnali cuius rationes 
 gessit fraudes et rapinas fecisse, uerum etiam, quod est illi ad 
 perpetuam poenam reseruatum, ecclesiae deposita non modica 
 abstulisse, Euaristum uero cum auctore schismatis fuisse et successorem 
 plebi cui antea praefuerat Zetum in locum eius episcopum 
 esse constitutum. Nouatus uero ea hic designauit malitia et

 
 
 
 inexplebili auaritia sua qualia illic apud nos semper exercuit: ut 
 scias quales duces et protectores iste schismaticus et haereticus 
 lateri suo semper iunctos habeat. bene uale, frater carissime.

CVPRIANVS CORNELIO FRATRI S. 
 
 Et egisse nos et agere, frater carissime, maximas gratias 
 sine cessatione profitemur Deo patri omnipotenti et Christo eius 
 Domino et Deo nostro salutari, quod sic ecclesia diuinitus protegatur 
 ut unitas eius et sanctitas non iugiter nec in totum perfidiae 
 et haereticae prauitatis obstinatione uitietur. legimus enim 
 litteras uestras et uoti communis amplissimum gaudium exultanter 
 excepimus Maximum presbyterum et Vrbanum confessores 
 cum Sidonio et Macario ad ecclesiam catholicam regressos esse, 
 id est errore deposito et schismatico immo haeretico furore deserto 
 unitatis ac ueritatis domicilium fideli sanitate repetisse, ut

 

 
 
 
 unde ad gloriam processerant illuc gloriosi redirent, ne qui 
 Christum confessi essent Christi postmodum castra desererent, 
 nec temptarentur caritatis adque unitatis fide qui uicti robore et 
 uirtute non fuerant. ecce incolumis et inmaculata laudis integritas, 
 ecce incorrupta et solida confitentium dignitas, a desertoribus 
 et profugis recessisse, proditores fidei et ecclesiae catholicae inpugnatores 
 reliquisse, merito illos reuertentes summo ut scribitis 
 gaudio et clerus et plebs, fraternitas omnis excepit, quoniam in 
 confessoribus gloriam suam conseruantibus et ad unitatem reuertentibus 
 nemo non socium se et participem eorum gloriae conputat. 
 
 Huius diei laetitiam de nostris possumus sensibus aestimare.

nam cum istic ad litteras uestras quas de eorum confessione 
 misistis laetatus sit omnis fratrum numerus et summa alacritate 
 hunc nuntium communis gratulationis exceperit, quid illic ubi 
 res ipsa et praesens laetitia sub oculis omnium gerebatur? cum 
 enim Dominus in euangelio suo dicat esse summum gaudium in 
 caelo super peccatore paenitentiam agente, quanto maius est 
 gaudium et in terris pariter et in caelo super confessoribus ad 
 ecclesiam Dei cum gloria sua et cum laude redeuntibus et 
 redeundi uiam ceteris exempli sui fide et probatione facientibus? 
 hic enim quosdam fratres nostros error induxerat quod sibi communicationem 
 confessorum sequi uiderentur. suo errore sublato 
 lux omnium pectoribus infusa est et ecclesia catholica una esse 
 nec scindi nec diuidi posse monstrata est. nec quisquam iam

 
 
 
 facile poterit schismatici furentis uerbis loquacibus decipi, quando 
 probatum sit bonos et gloriosos Christi milites non potuisse diu 
 aliena fallacia et perfidia extra ecclesiam detineri. opto te, frater 
 carissime, semper bene ualere.

CVPRIANVS CORNELIO FRATRI S. 
 
 Et cum diligentia et cum dilectione fecisti, frater carissime, festinato ad nos mittendo Niceforum acoluthum, qui nobis et de 
 confessoribus regressis gloriosam laetitiam nuntiaret et aduersus 
 Nouatiani et Nouati nonas et perniciosas ad inpugnandam Christi 
 ecclesiam machinas plenissime instrueret. nam cum pridie istic 
 uenisset haereticae prauitatis nocens factio ipsa iam perdita et 
 alios qui sibi consenserint perditura, postero die Niceforus cum 
 uestris litteris superuenit, quibus et didicimus et docere adque 
 instruere ceteros coepimus Euaristum de episcopo iam nec laicum 
 remansisse, cathedrae et plebis extorrem et de ecclesia Christi 
 exulem per alias longe prouincias oberrare et ipsum ueritatis ac 
 fidei naufragum factum circa quosdam sui similes paria

 

 
 
 
 naufragia concitare, Nicostratum quoque diaconio sanctae administrationis 
 amisso, ecclesiasticis pecuniis sacrilega fraude subtractis 
 et uiduarum ac pupillorum depositis denegatis non tam in 
 Africam uenire uoluisse quam conscientia rapinarum et criminum 
 nefandorum illinc ab urbe fugisse. et nunc ecclesiae desertor ac 
 profugus, quasi mutasse sit hominem mutare regionem, confessorem 
 se ultra iactat et praedicat, cum Christi confessor nec dici 
 nec esse iam possit qui ecclesiam Christi negauit. nam cum 
 Paulus apostolus dicat: propter hoc relinquet homo 
 patrem et matrem, et erunt duo in carne una. 
 sacramentum istud magnum est, ego autem dico in 
 Christum et ecclesiam, cum hoc, inquam, beatus apostolus 
 dicat et Christi pariter adque ecclesiae unitatem indiuiduis nexibus 
 cohaerentem sancta sua uoce testetur, quomodo potest esse 
 cum Christo qui cum sponsa Christi adque in eius ecclesia non 
 est? aut quomodo adsumit sibi regendae aut gubernandae ecclesiae 
 curam qui spoliauit et fraudauit ecclesiam Christi?

Nam de Nouato nihil inde ad nos fuerat nuntiandum, cum 
 magis per nos uobis debeat Nouatus ostendi rerum nouarum 
 semper cupidus, auaritiae inexplebilis rapacitate furibundus, 
 adrogantia et stupore superbi tumoris inflatus, semper istic episcopis 
 male cognitus, quasi haereticus semper et perfidus omnium 
 sacerdotum uoce damnatus, curiosus semper ut prodat, ad hoc

 

 
 
 
 adulator ut fallat, numquam fidelis ut diligat, fax et ignis ad 
 conflanda, seditionis incendia, turbo et tempestas ad fidei facienda 
 naufragia, hostis quietis, tranquillitatis aduersarius, pacis inimicus. 
 denique Nouato illinc a uobis recedente id est procella et 
 turbine recedente ex parte illic quies facta est, et gloriosi ac 
 boni confessores qui de ecclesia illo incitante discesserant, posteaquam 
 ab urbe ille discessit, ad ecclesiam reuerterunt. idem est 
 Nouatus, qui apud nos primum discordiae incendium seminauit, 
 qui quosdam istic ex fratribus ab episcopo segregauit, qui in ipsa 
 persecutione ad euertendas fratrum mentes alia. quaedam persecutio 
 nostri fuit. ipse est qui Felicissimum satellitem suum 
 diaconum nec permittente me nec sciente sua factione et ambitione 
 constituit et cum sua tempestate Romae quoque ad euertendam 
 ecclesiam nauigans similia illic et paria molitus est, 
 a clero portionem plebis auellens, fraternitatis bene sibi cohaerentis 
 et se inuicem diligentis concordiam scindens. plane quoniam 
 pro magnitudine sua debeat Carthaginem Roma praecedere, illic 
 maiora et grauiora commisit. qui istic aduersus ecclesiam diaconum 
 fecerat, illic episcopum fecit. nec hoc quisquam miretur 
 in talibus. feruntur semper mali suo furore dementes et posteaquam 
 scelera fecerunt, conscientia ipsa sceleratae mentis agitantur. 
 nec remanere in ecclesia Dei possunt qui deificam et ecclesiasticam 
 disciplinam nec actus sui conuersatione nec morum pace

 
 
 
 tenuerunt. spoliati ab illo pupilli, fraudatae uiduae, pecuniae 
 quoque ecclesiae denegatae has de illo exigunt poenas quas in 
 eius furore conspicimus. pater etiam eius in uico fame mortuus 
 et ab eo in morte postmodum nec sepultus. uterus uxoris calce 
 percussus et abortione properante in parricidium partus expressus. 
 et damnare nunc audet sacrificantium manus, cum sit 
 ipse nocentior pedibus, quibus filius qui nascebatur occisus est.

Hanc conscientiam criminum iam pridem timebat. propter hoc 
 se non de presbyterio excitari tantum, sed et communicatione 
 prohiberi pro certo tenebat, et urguentibus fratribus imminebat 
 cognitionis dies quo apud nos causa eius ageretur, nisi persecutio 
 ante uenisset, quam iste uoto quodam euadendae et lucrandae 
 damnationis excipiens haec omnia commisit et miscuit, ut qui 
 eici de ecclesia et excludi habebat, iudicium sacerdotum uoluntaria 
 discessione praecederet, quasi euasisse sit poenam praeuenisse 
 sententiam.

Circa ceteros autem tratres elaboramus, quos ab eo circumuentos 
 dolemus, ut ueteratoris perniciosum latus fugiant, ut 
 letales laqueos sollicitantis euadant, ut de qua ille pelli diuinitus 
 meruit ecclesiam repetant: quos quidem Domino adiuuante per 
 eius misericordiam regredi posse confidimus. neque enim potest 
 perire nisi quem constat esse periturum, cum Dominus in euangelio 
 suo dicat: omnis plantatio quam non plantauit 
 pater meus caelestis eradicabitur. qui plantatus non

 

 
 
 
 est praeceptis Dei patris et monitis, solus poterit de ecclesia ille 
 discedere, solus episcopis derelictis cum schismaticis et haereticis 
 in furore remanere. ceteros uero nobis adunabit Dei patris misericordia 
 et Christi Domini nostri indulgentia et nostra patientia. 
 opto te, frater carissime, semper bene ualere.

CVPRIANO FRATRI MAXIMVS VRBANVS SIDONIVS MACAEIVS S. , 
 
 Certi sumus, frater carissime, te quoque nobiscum pari uoto 
 congaudere quod nos habito consilio utilitatibus ecclesiae et paci 
 magis consulentes, omnibus rebus praetermissis et iudicio Dei 
 seruatis, cum Cornelio episcopo nostro pariter et cum uniuerso 
 clero pacem fecisse. cum gaudio etiam uniuersae ecclesiae prona 
 etiam omnium caritate hoc factum his litteris nostris certissime 
 scire debuisti. oramus te, frater carissime, multis annis bene 
 ualere.

CVPEIANVS MAXIMO PRESBVTERO ITEM VRBANO ET SIDONIO ET MACABIO PRATRIBVS S. 
 
 Lectis litteris uestris, fratres carissimi, quas ad me de uestra 
 regressione et de ecclesiastica pace ac fraterna redintegratione 
 fecistis, in tantum me laetatum esse confiteor in quantum. 
 fueram et ante laetatus quando confessionis uestrae gloriam 
 conperi et militiae uestrae caelestem ac spiritalem laudem 
 gratulabundus excepi. nam et haec fidei et laudis uestrae alia 
 confessio est unam esse ecclesiam confiteri nec alieni erroris 
 uel potius prauitatis participem fieri, repetere eadem castra 
 unde prodistis, unde ad gerendum proelium et aduersarium 
 subigendum fortissimis uiribus prosilistis. illuc enim erant de 
 acie tropaea referenda unde ad aciem fuerant arma suscepta, 
 ne quos ad gloriam Christus parasset eosdem gloriosos Christi 
 ecclesia non haberet. nunc uero et uos congruentem fidei uestrae 
 tenorem adque indiuiduae caritatis et concordiae legem dominica 
 pace tenuistis et exemplum ceteris dilectionis et pacis 
 uestro itinere fecistis, ut ecclesiae ueritas et euangelii ac 


 
 
 
 sacramenti unitas quae a nobis tenebatur uestro etiam consensu ac 
 uinculo necteretur nec confessores Christi erroris duces fierent 
 qui uirtutis et honoris auctores laudabiles extitissent.

Viderint quantum uobis ceteri gratulentur uel quantum aput 
 se ipsos singuli glorientur: ego me et gratulari satis uobis et 
 plus ceteris gloriari in hac uestra pacifica regressione et caritate 
 confiteor. simpliciter enim quid in meo corde fuerit debetis 
 audire. dolebam uehementer et grauiter angebar quod eis communicare 
 non possem quos semel diligere coepissem. posteaquam 
 uos de carcere prodeuntes schismaticus et haereticus error 
 excepit, sic res erat quasi uestra gloria in carcere remansisset. 
 illic enim resedisse uestri nominis dignitas uidebatur quando 
 milites Christi non ad ecclesiam de carcere redirent, in quem 
 prius cum ecclesiae laude et gratulatione uenissent.

Nam etsi uidentur in ecclesia esse zizania, non tamen inpediri 
 debet aut fides aut caritas nostra ut quoniam zizania esse in 
 ecclesia cernimus, ipsi de ecclesia recedamus. nobis tantummodo 
 laborandum est ut frumentum esse possimus, ut cum 
 coeperit frumentum dominicis horreis condi, fructum pro opere 
 nostro et labore capiamus. apostolus in epistula sua dicit: in 
 domo autem magna non solum uasa sunt aurea et 
 argentea, sed et lignea et fictilia, et quaedam

 

 
 
 
 quidem honorata, quaedam inhonorata. nos operam demus 
 et quantum possumus laboremus ut uas aureum uel argenteum 
 simus. ceterum fictilia uasa confringere Domino soli concessum 
 est cui et uirga ferrea data est. esse non potest maior domino 
 suo seruus nec quisquam sibi quod soli filio pater tribuit uindicare, 
 ut se putet aut ad aream uentilandam et purgandam palam 
 iam ferre posse aut a frumento uniuersa zizania humano iudicio 
 separare. superba est ista obstinatio et sacrilega praesumptio 
 quam sibi furor prauus adsumit. et dum sibi semper quidam 
 plus quam mitis iustitia deposcit adsumunt, de ecclesia pereunt, 
 et dum se insolenter extollunt, ipso suo tumore caecati ueritatis 
 lumen amittunt. propter quod et nos temperamentum 
 tenentes et libram Domini contemplantes et Dei patris pietatem 
 ac misericordiam cogitantes diu multumque tractatu inter nos 
 habito iusta moderatione agenda librauimus.

Quae omnia penitus potestis inspicere lectis libellis quos hic 
 nuper legeram et ad uos quoque legendos pro communi dilectione 
 transmiseram, ubi lapsis nec censura deest quae increpet nec 
 medicina quae sanet. sed et catholicae ecclesiae unitatem quantum 
 potuit expressit nostra mediocritas: quem libellum magis 
 ac magis nunc uobis placere confido, quando eum iam sic 
 legitis ut et probetis et ametis, siquidem quod nos uerbis 


 
 
 
 conscripsimus uos factis inpletis, quando ad ecclesiam caritatis 
 ac pacis unitate remeatis. opto uos, fratres carissimi, semper 
 bene ualere.

CVPRIANVS ANTONIANO FRATRI S. 
 
 Accepi primas litteras tuas, frater carissime, concordiam collegii 
 sacerdotalis firmiter optinentes et catholicae ecclesiae 
 cohaerentes, quibus significasti cum Nouatiano te non communicare, 
 sed sequi consilium nostrum et cum Cornelio coepiscopo 
 earundem litterarum ad Cornelium collegam nostrum 
 transmitterem, ut deposita omni sollicitudine iam sciret te 
 secum hoc est cum catholica ecclesia communicare.

Sed enim superuenerunt postmodum aliae litterae tuae per 
 Quintum conpresbyterum missae, in quibus animaduerti animum 
 tuum Nouatiani litteris motum nutare coepisse. nam cum 
 et consilium et consensum tuum firmiter ante fixisses, desiderasti 
 in his litteris ut rescriberem tibi quam haeresim Nouatianus 
 introduxisset uel Cornelius qua ratione Trofimo et turificatis 
 communicet. quod quidem si pro sollicitudine fidei anxie K 
 curas et rei dubiae ueritatem sollicitus exploras, reprehendenda 
 non est in timore diuino aestuantis animi sollicitudo suspensa.

Quoniam tamen uideo post primam sententiam epistulae tuae 
 Nouatiani litteris postmodum te esse commotum, illud, frater 
 carissime, primo in loco pono graues uiros et semel super 
 petram solida stabilitate fundatos non dico aura leui sed nec 
 uento aut turbine commoueri, ne animus dubius et incertus 
 uariis opinionibus uelut quibusdam uentorum incursantium 
 flatibus frequenter agitetur et a proposito suo cum quadam 
 leuitatis reprehensione mutetur. quod ne apud te uel apud 
 quemquam Nouatiani litterae faciant, ut desiderasti, frater, 
 rationem rei tibi breuiter exponam. et quidem primum, quoniam 
 de meo quoque actu motus uideris, mea apud te et persona et 
 causa purganda est, ne me aliquis existimet a proposito meo 
 leuiter recessisse, et cum euangelicum uigorem primo et inter 
 initia defenderim, postmodum uidear animum meum a disciplina 
 et censura priore flexisse, ut his qui libellis conscientiam suam 
 maculauerint uel nefanda sacrificia commiserint laxandam pacem 
 putauerim. quod utrumque non sine librata diu et ponderata 
 ratione a me factum est.

Nam cum acies adhuc inter manus esset et proelium gloriosi 
 certaminis in persecutione ferueret, toto hortatu et pleno 
 inpetu militum uires fuerant excitandae et maxime lapsorum 
 mentes classico quodam nostrae uocis animandae, ut paenitentiae 
 uiam non solum precibus et lamentationibus sequerentur, 
 sed quoniam repetendi certaminis et reparandae salutis dabatur 
 occasio, ad confessionis potius ardorem et martyrii gloriam

 

 

 
 
 
 nostris increpiti uocibus prouocarentur. denique cum de quibusdam 
 ad me presbyteri et diaconi scripsissent eos inmoderatos 
 esse et ad communicationem accipiendam festinanter urgere, 
 rescribens eis in epistula mea quae extat et hoc addidi: qui 
 si nimium properant, habent in sua potestate quods 
 postulant tempore ipso sibi plus quam quod postulant 
 largiente. acies adhuc geritur et agon cotidie 
 celebratur. si commissi uere et firmiter paenitet, 
 et fidei calor praeualet, qui differri non potest 
 potest coronari. de eo tamen quod statuendum esset circa 
 causam lapsorum distuli, ut cum quies et tranquillitas data 
 esset et episcopis in unum conuenire indulgentia diuina permitteret, 
 tunc communicato et librato de omnium conlatione 
 consilio statueremus quid fieri oporteret, si quis uero ante consilium 
 nostrum et ante sententiam de omnium consilio statutam 
 lapsis temere communicare uoluisset, ipse a communicatione 
 abstineretur.

Quod etiam Romam ad clerum tunc adhuc sine episcopo 
 agentem et ad confessores Maximum presbyterum et ceteros in 
 custodia constitutos, nunc in ecclesia cum Cornelio iunctos, 
 plenissime scripsi, quod me scripsisse de eorum rescriptis potes

 
 
 
 noscere. nam in epistula sua ita posuerunt: quamquam nobis 
 in tam ingenti negotio placeat quod et tu ipse 
 tractasti, prius esse ecclesiae pacem sustinendam, 
 deinde sic conlatione consiliorum cum episcopis 
 presbyteris diaconis confessoribus pariter ac stantibus 
 laicis facta lapsorum tractare rationem. additum 
 est etiam Nouatiano tunc scribente et quod scripserat sua 
 uoce recitante et presbytero Moyse tunc adhuc confessore nunc 
 iam martyre subscribente, ut lapsis infirmis et in exitu constitutis 
 pax daretur. quae litterae per totum mundum missae 
 sunt et in notitiam ecclesiis omnibus et uniuersis fratribus 
 perlatae [sunt].

Secundum quod tamen ante fuerat destinatum, persecutione 
 sopita. cum data esset facultas m unum conueniendi, copiosus 
 episcoporum numerus, quos integros et incolumes fides sua et 
 Domini tutela protexit, in unum conuenimus et scripturis [diu] 
 ex utraque parte prolatis temperamentum salubri moderatione 
 librauimus, ut nec in totum spes communicationis et pacis 
 lapsis denegaretur, ne plus desperatione deficerent et eo quod 
 sibi ecclesia cluderetur secuti saeculum gentiliter uiuerent, nec, 
 tamen rursus censura euangelica solueretur, ut ad communicationem 
 temere prosilirent, sed traheretur diu paenitentia et 
 rogaretur dolenter paterna clementia et examinarentur causae

 

 
 
 
 et uolontates et necessitates singulorum, secundum quod libello 
 continetur quem ad te peruenisse confido, ubi singula placitorum 
 capita conscripta sunt. ac si minus sufficiens episcoporum 
 in Africa numerus uidebatur, etiam Romam super hac re scripsimus 
 ad Cornelium collegam nostrum, qui et ipse cum plurimis 
 coepiscopis habito concilio in eandem nobiscum sententiam 
 pari grauitate et salubri moderatione consensit.

De quo tibi necesse nunc fuit scribere, ut scias me nihil 
 leuiter egisse, sed secundum quod litteris meis fueram ante 
 conplexus, omnia ad commune concilii nostri consilium distulisse 
 et nemini quidem ex lapsis prius communicasse, quando 
 adhuc erat unde non tantum indulgentiam sed et coronam 
 lapsus acciperet, postea tamen, sicut et collegii concordia et 
 conligendae fraternitatis ac medendi uulneris utilitas exigebat 
 necessitate temporum succubuisse et saluti multorum prouidendum 
 putasse, et nunc ab his non recedere quae semel in concilio 
 nostro de communi conlatione placuerunt, quamuis multa 
 multorum uocibus uentilentur et mendacia aduersus sacerdotes 
 Dei de diaboli ore prolata ad rumpendam catholicae unitatis 
 concordiam ubique iactentur. sed te oportet ut bonum fratrem 
 adque unanimem consacerdotem, non quid maligni adque apostatae 
 dicant facile suscipere, sed quid collegae tui modesti et 
 graues uiri faciant de uitae et disciplinae nostrae exploratione 
 perpendere.

Venio iam nunc, frater carissime, ad personam Corneli collegae 
 nostri, ut Cornelium nobiscum uerius noueris, non de 
 malignorum et detrahentium mendacio, sed de Dei iudicio qui 
 episcopum eum fecit et coepiscoporum testimonio quorum numerus 
 uniuersus per totum mundum concordi unanimitate consensit. 
 nam quod Cornelium carissimum nostrum Deo et Christo 
 et ecclesiae eius, item consacerdotibus cunctis laudabili praedicatione 
 commendat, non iste ad episcopatum subito peruenit, 
 sed per omnia ecclesiastica officia promotus et in diuinis administrationibus 
 Dominum saepe promeritus ad sacerdotii sublime 
 fastigium cunctis religionis gradibus ascendit. tunc deinde episcopatum 
 ipsum nec postulauit nec uoluit, nec ut ceteri quos adrogantiae 
 et superbiae suae tumor inflat inuasit, sed quietus alias 
 et modestus et quales esse consuerunt qui ad hunc locum diuinitus 
 eliguntur, pro pudore uirginalis continentiae suae et pro 
 humilitate ingenitae sibi et custoditae uerecundiae non ut quidam 
 uim fecit ut episcopus fieret, sed ipse uim passus est ut 
 episcopatum coactus exciperet. et factus est episcopus a plurimis 
 collegis nostris qui tunc in urbe Roma aderant, qui ad nos 
 litteras honorificas et laudabiles et testimonio suae praedicationis 
 inlustres de eius ordinatione miserunt. factus est autem 
 Cornelius episcopus de Dei et Christi eius iudicio, de clericorum 
 paene omnium testimonio, de plebis quae tunc adfuit 
 suffragio, de sacerdotum antiquorum et bonorum uirorum

 
 
 
 collegio, cum nemo ante se factus esset, cum Fabiani locus id 
 est cum locus Petri et gradus cathedrae sacerdotalis uacaret 
 quo occupato et de Dei uoluntate adque omnium nostrum consensione 
 firmato quisque iam episcopus fieri uoluerit foris fiat 
 necesse est nec habeat ecclesiasticam ordinationem. qui ecclesiae 
 non tenet unitatem. quisque ille fuerit multum de se licet 
 iactans et sibi plurimum uindicans profanus est, alienus est, 
 foris est. et cum post primum secundus esse non possit, quisque 
 post unum qui solus esse debeat factus est iam non secundus 
 ille sed nullus est.

Tunc deinde post episcopatum non exambitum nec extortum, 
 sed de Dei qui sacerdotes facit uoluntate susceptum, quanta 
 in ipso suscepto episcopatu suo uirtus, quantum robur animi, 
 qualis firmitas fidei, quod nos simplici corde et perspicere penitus 
 et laudare debemus, sedisse intrepidum Romae in sacerdotali 
 cathedra eo tempore cum tyrannus infestus sacerdotibus 
 Dei fanda adque infanda comminaretur, cum multo patientius 
 et tolerabilius audiret leuari aduersus se aemulum principem 
 quam constitui Romae Dei sacerdotem. nonne hic, frater carissime, 
 summo uirtutis et fidei testimonio praedicandus est, nonne 
 inter gloriosos confessores et martyras deputandus, qui tantum 
 temporis sedit expectans corporis sui carnifices et tyranni ferocientis 
 ultores, qui Cornelium aduersus edicta feralia resistentem 
 et minas et cruciatus et tormenta fidei uigore calcantem

 
 
 
 uel gladio inuaderent uel crucifigerent uel igne torrerent uel 
 quolibet inaudito genere poenarum uiscera eius et membra laniarent? 
 etiamsi maiestas Domini protegentis et bonitas sacerdotem 
 quem fieri uoluit factum quoque protexit, tamen Cornelius, 
 quantum ad eius deuotionem pertinet et timorem, passus 
 est quidquid pati potuit et tyrannum armis et bello postmodum 
 uictum prior sacerdotio suo uicit.

Quod autem quaedam de illo inhonesta et magna iactantur, 
 nolo mireris, cum scias hoc esse opus semper diaboli ut seruos 
 Dei mendacio laceret et opinionibus falsis gloriosum nomen infamet, 
 ut qui conscientiae suae luce clarescunt alienis rumoribus 
 sordidentur. explorasse autem collegas nostros scias et uerissime 
 conperisse nulla illum libelli, ut quidam iactitant, labe maculatum 
 esse, sed neque cum episcopis qui sacrificauerint communicationem 
 sacrilegam miscuisse, sed eos demum quorum 
 causa audita et innocentia conprobata sit coniunxisse nobiscum.

Nam et de Trofimo, de quo tibi scribi desiderasti, non ita 
 res est ut ad te pertulit rumor et mendacium malignorum. 
 nam, sicut et antecessores nostri saepe fecerunt, conligendis 
 fratribus nostris carissimus frater noster necessitate succubuit. 
 et quoniam cum Trofimo pars maxima plebis abscesserat, redeunte 
 nunc ad ecclesiam Trofimo et satisfaciente et paenitentia 
 deprecationis errorem pristinum confitente et fraternitatem quam 
 nuper abstraxerat cum plena humilitate et satisfactione reuocante 
 auditae sunt eius preces et in ecclesiam Domini non tam

 
 
 
 Trofimus quam maximus fratrum numerus qui cum Trofimo 
 fuerat admissus est, qui omnes regressuri ad ecclesiam non 
 essent, nisi cum Trofimo comitante uenissent. tractatu ergo illic 
 cum collegis plurimis habito susceptus est Trofimus, pro quo 
 satisfaciebat fratrum reditus et restituta multorum salus. sic 
 tamen admissus est Trofimus ut laicus communicet, non secundum 
 quod ad te malignorum litterae pertulerunt quasi locum 
 sacerdotii usurpet.

Sed et quod passim communicare sacrificatis Cornelius tibi 
 nuntiatus est, hoc quoque de apostatarum fictis rumoribus 
 nascitur. neque enim possunt laudare nos qui recedunt, aut expectare 
 debemus ut placeamus illis qui nobis displicentes et 
 contra ecclesiam rebelles sollicitandis de ecclesia fratribus uiolenter 
 insistunt. quare et de Cornelio et de nobis quaecumque 
 iactantur nec audias facile nec credas, frater carissime.

Si qui enim infirmitatibus occupantur, illis sicut placuit in 
 periculo subuenitur. postea quam tamen subuentum est et 
 periclitantibus pax data est, offocari a nobis non possunt aut 
 opprimi aut ui et manu nostra in exitum mortis urgeri, ut 
 quoniam morientibus pax datur necesse sit mori eos qui acceperint 
 pacem, cum magis in hoc indicium diuinae pietatis et 
 paternae lenitatis appareat quod qui pignus uitae in data pace 
 percipiunt hic quoque ad uitam percepta pace teneantur. et 
 idcirco si accepta pace commeatus a Deo datur, nemo hoc debet 
 in sacerdotibus criminari, cum semel placuerit fratribus in

 
 
 
 periculo subueniri. nec tu existimes, frater carissime, sicut quibusdam 
 uidetur, libellaticos cum sacrificatis aequari oportere, quando 
 inter ipsos etiam qui sacrificauerint et condicio frequenter et 
 causa diuersa sit. neque enim aequandi sunt ille qui ad sacrificium 
 nefandum statim uoluntate prosiliuit et qui reluctatus et 
 congressus diu ad hoc funestum opus necessitate peruenit, ille qui 
 et se et omnes suos prodidit et qui ipse pro cunctis ad discrimen 
 accedens uxorem et liberos et domum totam periculi sui pactione 
 protexit, ille qui inquilinos uel amicos suos ad facinus 
 conpulit et qui inquilinis et colonis pepercit, fratres etiam plurimos 
 qui extorres et profugi recedebant in sua tecta et hospitia 
 recepit, ostendens et offerens Domino multas uiuentes et incolumes 
 animas quae pro una saucia deprecentur.

Cum ergo inter ipsos qui sacrificauerint multa sit diuersitas, 
 quae inclementia est et quam acerba duritia libellaticos cum his 
 qui sacrificauerint iungere, quando is cui libellus acceptus est\' 
 dicat: cego prius legeram et episcopo tractante cognoueram non 
 sacrificandum idolis nec simulacra seruum Dei adorare debere, 
 et idcirco ne hoc facerem quod non licebat, cum occasio libelli 
 fuisset oblata, quem nec ipsum acciperem nisi ostensa fuisset 
 occasio, ad magistratum uel ueni uel alio eunte mandaui, Christianum 
 me esse, sacrificare mihi non licere, ad aras diaboli me

 
 
 
 uenire non posse, dare me ob hoc praemium, ne quod non licet 
 faciam\'. nunc tamen etiam iste qui libello maculatus est, posteaquam 
 nobis admonentibus didicit nec hoc se facere debuisse, etsi 
 manus pura sit et os eius feralis cibi contagia nulla polluerint, 
 conscientiam tamen eius esse pollutam, flet auditis nobis et 
 lamentatur et quod deliquerit nunc admonetur et non tam crimine 
 quam errore deceptus quod iam de cetero instructus et 
 paratus sit contestatur.

Quorum si paenitentiam respuamus habentium aliquam fiduciam 
 tolerabilis conscientiae, statim cum uxore cum liberis, quos 
 incolumes reseruauerant, in haeresim uel schisma diabolo inuitante 
 rapiuntur: et adscribetur nobis in die iudicii nec ouem sauciam 
 curasse et propter unam sauciam multas integras perdidisse: 
 et cum Dominus relictis nonaginta nouem sanis unam errantem 
 et lassam quaesierit et inuentam umeris suis ipse portauerit, 
 nos non tantum non quaeramus lassos, sed et uenientes arceamus, 
 et cum pseudoprophetae gregem Christi nunc uastare et lacerare 
 non desinant, occasionem canibus et lupis demus ut quos persecutio 
 infesta non perdidit eos nos duritia nostra et inhumanitate 
 perdamus. et ubi erit, frater carissime, quod apostolus dicit: 
 omnibus per omnia placeo, non quaerens quod mihi 
 est utile, sed quod multis; ut saluentur. imitatores 
 mei estote, sicut et ego Christi. et iterum: factus sum

 

 
 
 
 infirmus infirmis ut infirmos lucrarer. et iterum: si 
 patitur membrum unum, conpatiuntur et cetera 
 membra: et si laetatur unum membrum, conlaetantur 
 et cetera membra. ,

Alia est philosophorum et Stoicorum ratio, frater carissime, 
 qui dicunt omnia peccata paria esse et uirum grauem non facile 
 flecti oportere. inter Christianos autem et philosophos plurimum 
 distat. et cum apostolus dicat: uidete ne quis uos depraedetur 
 per philosophiam et inanem fallaciam, uitanda 
 sunt quae non de Dei clementia ueniunt, sed de philosophiae 
 durioris praesumptione descendunt. de Moyse autem legimus in 
 scripturis dictum: et fuit Moyses homo lenis nimis. et 
 Dominus in euangelio suo dicit: estote misericordes, sicut 
 et pater uester misertus est uestri. et iterum: non 
 est opus sanis medicus, sed male habentibus. quam 
 potest exercere medicinam qui dicit: (ego solos sanos curo, quibus 
 medicus necessarius non est\'. opem nostram, medellam nostram 
 uulneratis exhibere debemus. nec putemus mortuos esse, sed 
 magis semianimes iacere eos quos persecutione funesta sauciatos 
 uidemus: qui si in totum mortui essent, numquam de isdem postmodum 
 et confessores et martyres fierent.

Sed quoniam est in illis quod paenitentia sequente reualescat 
 ad fidem et ad uirtutem de paenitentia robur armatur, â quod

 

 
 
 
 . armari non poterit, si quis desperatione deficiat, si ab ecclesia 
 dure et crudeliter segregatus ad gentiles se uias et saecularia 
 opera conuertat uel ad haereticos et schismaticos reiectus ab 
 , ecclesia transeat, ubi etsi occisus propter nomen postmodum fuerit 
 extra ecclesiam constitutus et ab unitate adque a caritate diuisus 
 coronari in morte non poterit â: et ideo placuit frater carissime, 
 examinatis causis singulorum libellaticos interim admitti, 
 sacrificatis in exitu subueniri, quia exomologesis apud inferos non 
 est nec ad paenitentiam quis a nobis conpelli potest, si fructus 
 paenitentiae subtrahatur. si proelium prius uenerit, corroboratus 
 a nobis inuenietur [armatus] ad proelium: si uero ante proelium 
 infirmitas urserit, cum solacio pacis et communicationis abscedit.

Neque enim praeiudicamus Domino iudicaturo quo minus si 
 paenitentiam plenam et iustam peccatoris inuenerit, tunc ratum 
 faciat quod a nobis fuerit hic statutum. si uero nos aliquis paenitentiae 
 simulatione deluserit, Deus qui non deridetur et qui 
 cor hominis intuetur de his quae nos minus perspeximus iudicet 
 et seruorum sententiam Dominus emendet, dum tamen nos 
 meminisse, frater, debemus scriptum esse. frater fratrem adiuuans 
 exaltabitur, et apostolum quoque dixisse: in contemplatione 
 habentes unusquisque, ne et uos

 

 
 
 
 temptemini, alterutrum onera sustinete, et sic adinplebitis 
 legem Christi, item quod superbos redarguens et adrogantiam 
 frangens in epistula sua ponat: et qui se putat stare, uideat 
 ne cadat, et alio in loco dicat: tu quis es qui iudicas 
 alienum seruum? domino suo stat aut cadit. stabit 
 autem: potens est enim Deus stabilire eum, Iohannes 
 quoque legum Christum Dominum nostrum aduocatum et deprecatorem 
 pro peccatis nostris probet dicens: filioli mei, ista 
 scribo uobis ne delinquatis: etsi qui deliquerit, aduocatum 
 habemus apud patrem legum Christum 
 iustum, et ipse est deprecatio pro delictis nostris. 
 et Paulus quoque apostolus in epistula sua posuit: si cum adhuc 
 peccatores essemus, Christus pro nobis mortuus 
 est, multo magis nunc iustificati in sanguine illius 
 eliberabimur per illum ab ira.

Cuius pietatem et clementiam cogitantes, non acerbi adeo nee 
 duri nec m fouendis fratribus inhumani esse debemus, sed dolere 
 cum dolentibus et cum flentibus flere, et eos quantum possumus 
 auxilio et solacio nostrae dilectionis erigere, nec adeo inmites et 
 pertinaces ad eorum paenitentiam retundendam nec iterum soluti 
 et faciles ad communicationem temere laxandam. iacet ecce saucius 
 frater ab aduersario in acie uulneratus. inde diabolus conatur 
 occidere quem uulnerauit, hinc Christus hortatur ne in totum

 

 
 
 
 pereat quem redemit. cui de duobus adsistimus, in cuius parte 
 stamus? utrumne diabolo fauemus ut perimat, et semianimem 
 fratrem iacentem, sicut in euangelio sacerdos et leuites, praeterimus? 
 an uero ut sacerdotes Dei et Christi quod Christus et docuit 
 et fecit imitantes uulneratum de aduersarii faucibus rapimus, 
 hunc curatum Deo iudici reseruamus?

Nec putes, frater carissime, hinc aut uirtutem fratrum minui 
 aut martyria deficere quod lapsis laxata sit paenitentia et quod 
 paenitentibus spes pacis oblata. manet uere fidentium robur inmobile 
 et apud timentes ac diligentes corde toto Deum stabilis 
 et fortis perseuerat integritas. nam et moechis a nobis paenitentiae 
 tempus conceditur et pax datur. non tamen idcirco uirginitas in 
 ecclesia deficit aut continentiae propositum gloriosum per aliena 
 peccata languescit. floret ecclesia tot uirginibus coronata et castitas 
 ac pudicitia tenorem gloriae suae seruat nec quia adultero 
 paenitentia et uenia laxatur, continentiae uigor frangitur. aliud 
 est ad ueniam stare, aliud ad gloriam peruenire, aliud missum 
 in carcerem non exire inde donec soluat nouissimum quadrantem, 
 aliud statim fidei et uirtutis accipere mercedem, aliud pro peccatis 
 longo dolore cruciatum emundari et purgari diu igne, aliud 
 peccata omnia passione purgasse, aliud denique pendere in die 
 iudicii ad sententiam Domini, aliud statim a Domino coronari.

Et quidem apud antecessores nostros quidam de episcopis istic 
 in prouincia nostra dandam pacem moechis non putauerunt et in 
 totum paenitentiae locum contra adulteria cluserunt. non tamen

 
 
 
 a coepiscoporum suorum collegio recesserunt aut catholicae ecclesiae 
 unitatem uel duritiae uel censurae suae obstinatione ruperunt, 
 ut quia apud alios adulteris pax dabatur, qui non dabat de 
 ecclesia separaretur. manente concordiae uinculo et perseuerante 
 catholicae ecclesiae indiuiduo sacramento, actum suum disponit, 
 et dirigit unusquisque episcopus rationem propositi sui Domino 
 redditurus.

Miror autem quosdam sic obstinatos esse ut dandam non 
 putent lapsis paenitentiam aut paenitentibus existiment ueniam 
 denegandam, cum scriptum sit: memento unde cecideris 
 et age paenitentiam et fac priora opera. quod utique 
 ei dicitur quem constet cecidisse et quem Dominus hortatur per 
 opera rursus exurgere, quia scriptum est: eleemosyna a morte 
 liberat, et non utique ab illa morte quam semel Christi sanguis 
 extinxit et a qua aqua nos salutaris baptismi et redemptoris nostri 
 gratia liberauit, sed ab ea quae per delicta postmodum serpit. 
 alio item loco paenitentiae tempus datur et paenitentiam non 
 agenti Dominus comminatur, habeo, inquit, aduersus te 
 multa, quod uxorem tuam Iezabel quae se dicit propheten 
 sinis docere et seducere seruos meos, fornicari 
 et manducare de sacrificio, et dedi illi tempus 
 ut paenitentiam ageret, et paeniteri non uult a 
 fornicatione. ecce mitto eam in lectum et qui cum

 

 
 
 
 ea fornicati sunt in maximam tribulationem, nisi 
 paenitentiam gesserint ab operibus suis. quod utique 
 ad paenitentiam Dominus non hortaretur, nisi quia paenitentibus 
 indulgentiam pollicetur. et in euangelio, dico, inquit, uobis, 
 sic erit gaudium in caelo super peccatore paenitentiam 
 agente quam super nonaginta nouem iustis 
 quibus non est opus paenitentia. nam cum scriptum 
 sit: Deus mortem non fecit nec laetatur in perditione 
 . uiuorum, utique qui neminem uult perire cupit peccatores 
 paenitentiam agere et per paenitentiam denuo ad uitam 
 redire. ideo et per Iohel prophetam clamat et dicit: et nunc 
 dicit Dominus Deus uester: reuertimini ad me ex 
 toto corde uestro simulque et ieiunio et fletu et 
 planctu, et discindite corda uestra et non uestimenta 
 uestra, et reuertimini ad Dominum Deum 
 uestrum, quia misericors et pius est et patiens et 
 multae miserationis, et qui sententiam flectat aduersus 
 malitiam inrogatam. in psalmis etiam legimus 
 censuram pariter et clementiam Dei comminantis simul adque 
 parcentis, punientis ut corrigat et cum correxerit reseruantis 
 uisitabo, inquit, in uirga facinora eorum, et in flagellis 
 delicta eorum. misericordiam autem meam 
 non dispargam ab eis.

Dominus quoque in euangelio pietatem Dei patris ostendens 
 ait: quis est ex uobis homo quem si petierit filius

 

 
 
 
 eius panem, lapidem porrigat illi, aut si piscem 
 postulauerit, serpentem illi porrigat? si ergo uos, 
 cum sitis nequam, scitis bona data dare filiis uestris, 
 quanto magis pater uester caelestis dabit 
 bona poscentibus eum? conparat hic Dominus carnalem 
 patrem et Dei patris aeternam largamque pietatem. quod si iste 
 in terris nequam pater offensus grauiter a filio peccatore et malo, 
 si tamen eundem postmodum uiderit reformatum et depositis 
 prioris uitae delictis ad sobrios et bonos mores et ad innocentiae 
 disciplinam paenitentiae dolore correctum, gaudet et gratulatur 
 et susceptum quem ante proiecerat cum uoto paternae exultationis 
 amplectitur: quanto magis unus ille et uerus pater bonus 
 misericors et pius, immo ipse bonitas et misericordia et pietas, 
 laetatur in paenitentia filiorum suorum nec iram paenitentibus aut 
 plangentibus et lamentantibus poenam comminatur, sed ueniam 
 magis et indulgentiam pollicetur. unde Dominus in euangelio 
 beatos dicit plangentes, quia qui plangit misericordiam prouocat: 
 qui peruicax et superbus est, iram sibi et poenam iudicii uenientis 
 exaggerat. et idcirco, frater carissime, paenitentiam non agentes 
 nec dolorem delictorum suorum toto corde et manifesta 
 lamentationis suae professione testantes prohibendos omnino censuimus 
 a spe communicationis et pacis, si in infirmitate adque 
 in periculo coeperint deprecari, quia rogare illos non delicti

 

 

 
 
 
 paeniteutia sed mortis urgentis admonitio conpellit, nec dignus est ia 
 morte accipere solacium qui se non cogitauit esse moriturum.

Qvoa nero ad Nouatiani persanam pertinet, frater carissime, 
 de quo desiderasti tibi seribi quam haeresim introduxisset, scias 
 nos primo in loco nec curiosos esse debere quid ille doceat, cum 
 foris doceat. quisque ille est et qualiscumque est, christianus non 
 est qui in Christi ecclesia non est. iactet se licet et philosophiam 
 uel eloquentiam suam superbis uocibus praedicet, qui nec fraternam 
 caritatem nec ecclesiasticam unitatem tenuit etiam quod 
 prius fuerat amisit nisi si episcopus tibi uidetur qui episcopo in 
 ecclesia a sedecim coepiscopis facto adulter adque extraneus episcopus 
 fieri a desertoribus per ambitum nititur, et cum sit a 
 Christo una ecclesia per totum mundum in multa membra diuisa, 
 item episcopatus unus episcoporum multorum concordi numerositate 
 diffusus, ille post Dei traditionem, post conexam et ubique 
 coniunctam catholicae ecclesiae unitatem humanam conetur 
 ecclesiam facere et per plurimas ciuitates nouos apostolos suos 
 mittat, ut quaedam recentia institutionis suae fundamenta constituat, 
 cumque iam pridem per omnes prouincias et per urbes 
 singulas ordinati sint episcopi in aetate antiqui, in fide integri, 
 in pressura probati, in persecutione proscripti, ille super eos 
 creare alios pseudoepiscopos audeat: quasi possit aut totum orbem 
 noui conatus obstinatione peragrare aut ecclesiastici corporis 
 conpaginem discordiae suae seminatione rescindere, nesciens

 
 
 
 schismaticos semper inter initia feruere, incrementa uero habere 
 non posse nec augere quod inlicite coeperint, sed statim cum 
 praua sua aemulatione deficere. episcopatum autem tenere non 
 posset, etiam si episcopus prius factus a coepiscoporum suorum 
 corpore et ab ecclesiae unitate descisceret, quando apostolus admoneat 
 ut inuicem nosmet ipsos sustineamus, ne ab unitate quam 
 Deus constituit recedamus, et dicat: sustinentes inuicem 
 in dilectione, satis agentes seruare unitatem spiritus 
 in coniunctione pacis. qui ergo nec unitatem spiritus 
 nec coniunctionem pacis obseruat et se ab ecclesiae uinculo adque 
 a sacerdotum collegio separat, episcopi nec potestatem potest 
 habere nec honorem qui episcopatus nec unitatem uoluit tenere 
 nec pacem.

Tunc deinde quantus adrogantiae twqior est, quajita humilitatis 
 et lenitatis obliuio, adrogantiae suae quanta iactatio, ut 
 quis aut audeat aut facere posse se credat quod nec apostolis concessit 
 Dominus, at zizania a frumento putet se posse discernere 
 ant quasi ipsi palam ferre et aream purgare concessum sit, paleas 
 conetur a tritico separare, cumque apostolus dicat: in domo 
 autem magna non solum uasa aurea sunt et argentea, 
 sed et lignea et fictilia, aurea et argentea uasa uideatur 
 eligere, lignea uero et fictilia contemnere abicere damnare, 
 quando non nisi die Domini uasa lignea diuini ardoris incendio

 

 

 
 
 
 concrementur et fictilia ab eo cui data est ferrea uirga frangantur.

Aut si se cordis et renis scmtatorem constituit et iudicem, per 
 omnia aequaliter iudicet et cum sciat scriptum esse: eccesanus 
 factus es, iam noli peccare, ne quid tibi deterius 
 fiat, fraudatores et moechos a latere adque a comitatu suo 
 separet, quando multo et grauior et peior sit moechi quam libellatici 
 causa, cum hic necessitate, ille uoluntate peccauerit, hic 
 existimans sibi satis esse quod non sacrificarit errore deceptus 
 sit, ille matrimonii expugnator alieni uel lupanar ingressus ad 
 cloacam et caenosam uoraginem uulgi sanctificatum corpus et 
 Dei templum detestabili conluuione uiolauerit, sicut apostolus 
 dicit: omne peccatum quodcumque fecerit homo, 
 extra corpus est: qui autem moechatur, in corpus 
 suum peccat. quibus tamen et ipsis paenitentia conceditur et 
 lamentandi ac satisfaciendi spes relinquitur secundum ipsum 
 apostolum dicentem: timeo ne forte ueniens ad uos 
 lugeam multos ex his qui ante peccauerunt et non 
 egerunt paenitentiam de inmunditiis quas fecerunt 
 et fornicationibus et libidinibus.

Nec sibi in hoc noui haeretici blandiantur quod se dicant idololatris 
 non communicare, quando sint apud illos et adulteri et 
 fraudatores qui teneantur idololatriae crimine secundum

 

 
 
 
 apostolum dicentem: hoc enim scitote intellegentes quia 
 omnis fornicator aut inmundus aut fraudator, quod 
 est idololatria, non habet reditatem|reditatem in regno 
 Christi et Dei. et iterum: mortificate itaque membra 
 uestra quae in terra sunt, exponentes fornicationem 
 inmunditiam et concupiscentiam malam et cupiditatem, 
 quae sunt idolorum seruitus, propter quae 
 uenit ira Dei. nam cum corpora nostra membra sint Christi 
 et singuli simus templum Dei, quisque adulterio templum Dei 
 uiolat Deum uiolat, et qui in peccatis committendis uoluntatem 
 diaboli facit daemoniis et idolis seruit. neque enim mala facta 
 de sancto spiritu ueniunt, sed de aduersarii instinctu et de inmundo 
 spiritu natae concupiscentiae contra Deum facere et diabolo 
 seruire conpellunt. ita fit ut si peccato alterius inquinari 
 alterum dicunt et idololatriam delinquentis ad non delinquentem 
 transire sua. adseueratione contendunt, excusari secundum suam 
 uocem non possint ab idololatriae crimine, cum constet de 
 apostolica probatione moechos et fraudatores quibus illi communicant 
 idololatras esse. nobis autem secundum fidem nostram 
 et diuinae praedicationis datam formam conpetit ratio ueritatis 
 unumquemque in peccato suo ipsum teneri nec posse alium pro 
 altero reum fieri, cum Dominus praemoneat et dicat: iustitia 
 iusti super eum erit et scelus scelerati super eum

 

 
 
 
 erit. et iterum: non morientur patres. pro filiis et 
 filii non morientur pro patribus. unusquisque in 
 peccato suo morietur. quod legentes scilicet et tenentes 
 neminem putamus & fructu satisfactionis et spe pacis arcendum, 
 cum sciamus iuxta, scripturarum diuinarum fide? auctore et hortatore 
 ipso Deo et ad agendam paenitentiam peccatores redigi t 
 ueniam adque indulgentiam paenitentibus non denegari.

Adque o frustrandae fraternitatis inrisio. o mieerorum laAentatftium 
 eadem deceptio, e haereticae institutionis inefficax 
 et uana traditio hortari ad satisfactionis paenitentiam et subtrahere 
 de satisfactione medicinam, dicere fratribus nostris: 
 plange et lacrimas funde et diebus ac noctibus ingemesce et pro 
 abluende et purgando delicto tao largiter et frequenter operare, 
 sed. extra ecclesiam post omnia iÃta morieris: quaecumque ad 
 pacem pertinent facies, sed nullam pacem quam quaeris accipies.\' 
 quis non statim pereat, quis non ipsa desperatione deficiat, quis 
 non animum suum a proposito lamentationis auertat? operari tu 
 putas rusticum posse, si dixeris: agrum peritia omni rusticitatis 
 exerce, culturis diligenter insiste, sed nullam messem metes 
 [nullam uindemiam premes], nullos oliueti tui fructus capies 
 nulla de arboribus poma decerpes.\' uel si ei cui dominium et 
 usum nauium suadeas dicas: \'materiam de excellentibus siluis 
 mercare, frater, carinam praeualidis et electis roboribus intexe,

 

 
 
 
 clauo funibus uelis ut fabricetur adque armetur nauis operare, 
 sed cum haec feceris, fructum de actibus eius et cursibus non 
 uidebis.\'

Praeclndere est adque abscidere iter doloris ac paenitendi uiam, 
 ut cum in scripturis Dominus Deus reuertentibus ad se et paenitentibus 
 blandiatur, nostra duritia et crudelitate, dum fructus 
 paenitentiae intercipitur, paenitentia ipsa tollatur. quod si inuenimus 
 a paenitentia agenda neminem debere prohiberi et deprecantibus 
 adque exorantibus Domini misericordiam secundum 
 quod ille misericors et pius est per sacerdotes eius pacem posse 
 concedi, admittendus est plangentium gemitus et paenitentiae 
 fructus dolentibus non negandus. et quia apud inferos confessio 
 non est nec exomologesis illic fieri potest, qui ex toto corde paenituerint 
 et rogauerint in ecclesiam debent interim suscipi et in 
 ipsa Domino reseruari, qui ad ecclesiam suam uenturus de illis 
 utique quos in ea intus inuenerit iudicabit. apostatae uero et 
 desertores uel aduersarii et hostes et Christi ecclesiam dissipantes, 
 , nec si occisi pro nomine foris fuerint, admitti secundum apostolum 
 possunt ad ecclesiae pacem, quando nec spiritus nec 
 ecclesiae tenuerunt unitatem.

Hasc interim, frater carissime, pauca de multis quantum potui 
 breuiter decucurri, quibus et desiderio tuo satisfacerem et te 
 magis ac magis collegii et corporis nostri societate coniungerem. 
 si autem tibi ueniendi ad nos opportunitas et facultas fuerit, 
 l

 
 
 
 plura in commune conferre et uberius ac plenius quae in salutarem 
 concordiam faciant tractare poterimus. opto te, frater 
 carissime, semper bene ualere.

CVPRIANVS FORTVNATO AHVMMO OPTATO PRIVATIANO DONATVLO ET FELICI FRATRIBVS S. 
 
 Scripsistis mihi, fratres carissimi, quod cum in Capsensi ciuitate 
 propter ordinationem episcopi essetis, pertulerit ad uos 
 Superius frater et collega noster Ninum Clementianum Florum 
 fratres nostros, qui in persecutione adprehensi prius fuerant et 
 nomen Domini confessi uiolentiam magistratus et populi frementis 
 inpetum uicerant, postmodum cum apud proconsulem poenis 
 grauibus excruciarentur, ui tormentorum subactos esse et 
 gradu gloriae ad quam plena fidei uirtute tendebant diutinis 
 cruciatibus excidisse, nec tamen post hunc grauem lapsum non 
 uoluntate sed necessitate susceptum a paenitentia agenda per hoc 
 triennium non destitisse: de quibus consulendum putastis an eos 
 ad communicationem iam fas esset admittere.

Et quidem quod ad mei animi sententiam pertinet, puto his 
 indulgentiam Domini non defuturam quos constet stetisse in

 

 
 
 
 acie, nomen Domini confessos esse, uiolentiam magistratuum et 
 populi furentis incursum inmobilis fidei obstinatione uicisse, passos 
 esse carcerem, diu inter minas proconsulis et fremitum populi 
 circumstantis tormentis laniantibus ac longa iteratione cruciantibus 
 repugnasse, ut quod in nouissimo infirmitate carnis subactum 
 uidetur meritorum praecedentium defensione releuetur et sit 
 satis talibus gloriam perdidisse, non tamen debere nos eis et 
 ueniae locum cludere adque eos a paterna pietate et a nostra 
 communicatione priuare: quibus aetimamus ad deprecandam 
 clementiam Domini posse sufficere quod triennium iugiter et 
 dolenter ut scribitis cum summa paenitentiae lamentatione 
 planxerunt. certe non puto incaute et temere his pacem committi 
 quos uidemus militiae suae fortitudine nec prius pugnae 
 defuisse, et si acies etiam denuo uenerit, gloriam suam posse 
 reparare. nam cum in concilio placuerit paenitentiam agentibus 
 in infirmitatis periculo subueniri et pacem dari, debent utique in 
 accipienda pace praecedere quos uidemus non animi infirmitate 
 cecidisse, sed in proelio congressos et uulneratos per inbecillitatem 
 carnis confessionis suae coronam non potuisse perferre, 
 maxime cum cupientibus mori non permitteretur occidi, sed 
 tamdiu fessos tormenta laniarent quamdiu non fidem quae inuicta 
 est uincerent, sed carnem quae infirma est fatigarent.

Quoniam tamen scripsistis ut cum pluribus collegia de hoc 
 ipso plenissime tractem et res tanta exigit maius et pensius de 
 multorum conlatione consilium et nunc omnes fere inter Paschae 
 prima sollemnia apud se cum fratribus demorantur, quando sollemnitati 
 celebrandae apud suos satisfecerint et ad me uenire coeperint,

 
 
 
 tractabo cum singulis plenius, ut de eo quod consuluistis figatur 
 apud nos et rescribatur uobis firma sententia multorum sacerdotum 
 consilio ponderata. opto nos, fratres carissimi, semper 
 bene ualere.

CVPRIANVS LIBERALIS CALDONIVS NICOMEDES CAECILIVS IVNIVS MARRVTIVS FELIX SVCCESSVS FAVSTINVS FOBTVNATVS VICTOR SATVRNINVS ALIVS SATVRNINVS EOGATIANVS TERTVLLVS LVCIANVS SATTTVS SECVNDINVS ALIVS SATVRNINVS EVTVCHES AMPIVS ALIVS SATVRNINVS AVRELIVS PRISCVS HERCVLANEVS VICTORICVS QVINTVS BONO. RATVS MANTHANEVS HORTENSIANVS VERIANVS IAMBVS DONATVS POMPONTVS POLVCARPVS DEMETRIVS ALIVS DONATVS PRIVATIANVS PORTVNATVS ROGATVS ET MONNVLVS CORNEIO FRATRI S. 
 
 Statueramus quidem pridem, frater carissime, participato inuicem 
 nobiscum consilio ut qui in persecutionis infestatione subplantati 
 ab aduersario et lapsi fuissent et sacrificiis se inlicitis 
 maculassent, agerent diu paenitentiam plenam et si periculum 
 infirmitatis urgueret, pacem sub ictu mortis acciperent. nec enim.. 
 fas erat aut permittebat paterna pietas et diuina clementia

 

 
 
 
 ecclesiam pulsantibus cludi et dolentibus ac deprecantibus spei salutaris 
 subsidium denegari, ut de saeculo recedentes sine communicatione 
 et pace ad Dominum dimitterentur, quando permiserit 
 ipse et legem dederit ut ligata in terris et in caelis ligata essent, 
 solui autem possent illic quae hic prius in ecclesia soluerentur. 
 sed enim cum uideamus diem rursus alterius infestationis adpropinquare 
 coepisse et crebris adque adsiduis ostensionibus admoneamur 
 ut ad certamen quod nobis hostis indicit armati et 
 parati simus, plebem etiam nobis de diuina dignatione commissam 
 exhortationibus nostris paremus, paremus omnino milites 
 Christi qui arma desiderant et proelium flagitant intra castra 
 dominica colligamus: necessitate cogente censuimus eis qui de 
 ecclesia Domini non recesserunt et paenitentiam agere et lamentari 
 ac Dominum deprecari a primo lapsus sui die non destiterunt, 
 pacem dandam esse et eos ad proelium quod inminet armari 
 et instrui oportere.

Obtemperandum est namque ostensionibus adque admonitionibus 
 iustis, ut a pastoribus oues in periculum non deserantur, sed 
 grex omnis in unum congregetur et exercitus Domini ad certamen 
 militiae caelestis armetur. merito enim trahebatur dolentium 
 paenitentia tempore longiore ut infirmis in exitu subueniretur 
 quamdiu quies et tranquillitas aderat, quae differre diu plangentium 
 lacrimas et subuenire sero morientibus in infirmitate pateretur. 
 at uero nunc non infirmis sed fortibus pax necessaria est nec 
 morientibus sed uiuentibus communicatio a nobis danda est,, ut 

 
 
 
 quos excitamus et hortamur ad proelium non inermes et nudos 
 relinquamus, sed protectione sanguinis et corporis Christi muniamus, 
 et cum ad hoc fiat eucharistia ut possit accipientibus esse 
 tutela, quos tutos esse contra aduersarium uolumus, munimento 
 dominicae saturitatis armemus. nam quomodo docemus ant prouocamus 
 eos in confessione nominis sanguinem suum fundere, si 
 eis militaturis Christi sanguinem denegamus? aut quomodo ad 
 martyrii poculum idoneos facimus, si non eos prius ad bibendum 
 in ecclesia poculum Domini iure communicationis admittimus?

Interesse debet, frater carissime, inter eos qui uel apostatauerunt 
 et ad saeculum cui renuntiauerant reuersi gentiliter uiuunt, 
 uel ad haereticos transfugae facti contra ecclesiam parricidalia 
 cotidie arma suscipiunt, et inter eos qui ab ecclesiae limine non 
 recedentes et inplorantes iugiter ac dolenter diuina et paterna 
 solacia nunc se ad pugnam paratos esse et pro Domini sui nomine 
 ac pro sua salute stare fortiter et pugnare profitentur. hoc in tempore 
 pacem nos non dormientibus sed uigilantibus damus, pacem 
 non deliciis sed armis damus, pacem non ad quietem sed ad 
 aciem damus. si secundum quod eos audimus et optamus et credimus 
 fortiter steterint et aduersarium nobiscum in congressione 
 prostrauerint, non paenitet pacem concessisse tam fortibus, immo 
 episcopatus nostri honor grandis et gloria est pacem dedisse 
 martyribus, ut sacerdotes qui sacrificia Dei cotidie celebramus 
 hostias Deo et uictimas praeparemus. si autem, quod Dominus 
 auertat a fratribus nostris, aliquis lapsorum fefellerit, ut pacem

 
 
 
 subdole petat et inpendentis proelii tempore communicationem 
 non proeliaturus accipiat, se ipsum fallit et decipit, qui aliud 
 corde occultat et aliud uoce pronuntiat. nos in quantum nobis et 
 uidere et iudicare conceditur, faciem singulorum uidemus, cor 
 scrutari et mentem perspicere non possumus. de his iudicat 
 occultorum scrutator et cognitor cito uenturus et de arcanis cordis 
 adque abditis iudicaturus. obesse autem mali bonis non debent, 
 sed magis mali a bonis adiuuari. nec ideo martyrium facturis 
 pax neganda est quia sunt quidam negaturi, cum propter 
 hoc pax danda sit omnibus militaturis, ne per ignorantiam nostram 
 ille incipiat praeteriri qui habet in proelio coronari.

Nec quisquam dicat: qui martyrium tollit sanguine suo baptizatur, 
 nec pax illi ab episcopo necessaria est habituro gloriae 
 suae pacem et accepturo maiorem de Domini dignatione mercedem 
 primo idoneus esse non potest ad martyrium qui ab ecclesia 
 non armatur ad proelium, et mens deficit quam non recepta 
 eucharistia erigit et accendit. Dominus enim in euangelio suo 
 dicit: cum autem uos tradiderint, nolite cogitare 
 quid loquamini. dabitur enim uobis in illa hora 
 quid loquamini. non enim uos estis qui loquimini, 
 sed spiritus patris uestri qui loquitur in nobis. 
 quando autem dicat in traditis adque in confessione nominis constitutis 
 spiritum patris loqui, quomodo potest ad confessionem 
 paratus aut idoneus inueniri qui non prius pace accepta receperit 
 spiritum patris, qui corroborans seruos suos ipse loquitur et

 

 
 
 
 confitetur in nobis? tunc deinde si relictis omnibus rebus suis 
 fugerit et in latebris adque in solitudine constitutus in latrones 
 forte incurrerit aut in febribus et in languore decesserit, nonne 
 nobis inputabitur quod tam bonus miles, qui omnia sua dereliquit 
 et contempta domo et parentibus ant liberis sequi dominum 
 suum maluit, sine pace et sine communicatione decedit? nonne 
 nobis uel neglegentia segnis uel duritia crudelis adscribetur in 
 die iudicii quod pastores creditas et commissas nobis oues nec 
 curare in pace nec in acie uoluerimus armare? nonne ingeretur 
 nobis a Domino quod per prophetam suum clamat et dicit: ecce 
 lac consumitis et lanis uos tegitis, et quod crassum 
 est interficitis, et oues meas non pascitis, quod 
 infirmatum est non confortastis, et quod male 
 habuit non conroborastis, et quod contribulatum 
 est non consolati estis, et quod errabat non reuocastis, 
 et quod perit non inquisistis, et quod forte 
 fuit confecistis labore, etdispersae sunt oues meae, 
 eo quod non sint pastores, et facta sunt in comestura 
 omnibus bestiis agri, et non fuit qui inquireret 
 neque qui reuocaret. propterea haec dicit 
 Dominus: ecce ego super pastores et inquiram

 

 
 
 
 oues meas de manibus eorum et auertam eas, ut non 
 pascant oues meas: et iam non pascent eas, et extraham 
 oues meas de ore eorum et pascam eas cum 
 iudicio.

.Ne igitur ore nostro, quo pacem negamus, quo duritiam magis 
 humanae crudelitatis quam diuinae et paternae pietatis opponimus, 
 oues nobis commissae a Domino reposcantur, placuit nobis 
 sancto spiritu suggerente et Domino per uisiones multas et manifestas 
 admonente, ut quia hostis nobis inminere praenuntiatur et 
 ostenditur, colligere intra castra milites Christi et examinatis 
 singulorum causis pacem lapsis dare, immo pugnaturis arma 
 suggerere. quod credimus uobis quoque paternae misericordiae 
 contemplatione placiturum. quod si de collegis aliquis extiterit 
 qui urguente certamine pacem fratribus et sororibus non putat 
 dandam, reddet ille rationem in die iudicii Domino uel inportunae 
 censurae uel inhumanae duritiae suae. nos quod fidei et 
 caritati et sollicitudini congruebat, quae erant in conscientia 
 nostra protulimus, diem certaminis adpropinquasse, hostem. 
 uiolentum cito contra nos exurgere, pugnam non talem qualis 
 fuit sed grauiorem multo et acriorem uenire, hoc nobis diuinitus 
 frequenter ostendi, de hoc nos prouidentia et misericordia Domini

 
 
 
 saepius admoneri: de cuius ope et pietate qui in eum confidimus 
 possumus esse securi, quia qui in pace militibus suis futuram 
 praenuntiat pugnam dabit militantibus in congressione uictoriam. 
 optamus te. frater carissime. semper bene ualere.

CVPRIANTS PLEBI THIBARI CONSISTENTI S. 
 
 Cogitaueram quidem, fratres dilectissimi, atque in notis habebam, 
 si rerum ratio ac temporis condicio permitteret, secundum 
 quod frequenter desiderastis, ipse ad uos uenire, et quantulacumque 
 mediocritate exhortationis nostrae praesens illic fraternitatem 
 corroborare. sed quoniam sic rebus urguentibus detinemur 
 ut longe istinc excurrere et diu a plebe cui de diuina indulgentia 
 praesumus abesse non detur facultas, has interim pro 
 me ad uos uicarias litteras misi. nam cum Domini instruentis 
 dignatione instigemur saepius et admoneamur, ad uestram 
 quoque conscientiam admonitionis nostrae sollicitudinem perferre 
 debemus. scire enim debetis et pro certo credere ac tenere 
 pressurae diem super caput esse coepisse et occasum saeculi 
 atque antichristi tempus adpropinquasse, ut parati omnes ad 
 proelium stemus nec quicquam nisi gloriam uitae aeternae et 
 coronam confessionis dominicae cogitemus, nec putemus talia 
 esse quae ueniunt qualia fuerunt illa quae transierunt. grauior

 

 
 
 
 nunc et ferocior pugna imminet, ad quam fide incorrupta et 
 uirtute robusta parare se debeant milites Christi, . considerantes 
 idcirco se cotidie calicem sanguinis Christi bibere ut possint et 
 ipsi propter Christum sanguinem fundere. hoc est enim uelle 
 cum Christo inueniri, id quod Christus et docuit et fecit imitari 
 secundum Iohannem apostolum dicentem: qui dicit se in 
 Christo manere, debet quomodo ille ambulauit et 
 ipse ambulare. item Paulus apostolus exhortatur et docet 
 dicens: sumus filii Dei. si autem filii et heredes Dei, 
 coheredes autem Christi, siquidem conpatiamur ut 
 et conmagnificemur.

Quae nunc omnia consideranda sunt nobis, ut nemo quicquam 
 de saeculo iam moriente desideret, sed sequatur Christum, qui 
 et uiuit in aeternum et uiuificat seruos suos in fide sui nominis 
 constitutos. uenit enim tempus, fratres dilectissimi, quod iam 
 pridem Dominus noster praenuntiauit et docuit aduenire dicens: 
 ueniet hora ut omnis qui uos occiderit putet se 
 officium Deo facere. sed hoc facient, quoniam non 
 cognouerunt patrem neque me. haec autem locutus 
 sum uobis ut cum uenerit hora eorum, memores sitis 
 quia ego dixi uobis. nec quisquam miretur persecutionibus 
 nos adsiduis fatigari et pressuris angentibus frequenter urgeri, 
 quando haec futura in nouissimis temporibus Dominus ante praedixerit 
 et militiam nostram magisterio et hortamento sui sermonis 
 instruxerit, Petrus quoque apostolus eius docuerit ideo

 

 

 

 
 
 
 persecutiones fieri ut probemur et ut dilectioni Dei iusto iustorum. 
 praecedentium exemplo nos etiam morte et passionibus 
 copulemur. posuit enim in epistula sua dicens: carissimi, 
 nolite mirari ardorem accidentem uobis, qui ad 
 temptationem uestram fit, nec excidatis tamquam 
 nouum uobis contingat sed quotienscumque communicatis 
 Christi passionibus, per omnia gaudete, 
 ut et in reuelatione facta claritatis eius gaudentes 
 exultetis. si inproperatur uobis in nomine Christi, 
 beati estis, quia maiestatis et uirtutis Domini nomen 
 in uobis requiescit, quod quidem secundum 
 illos blasphematur, secundum nos autem honoratur. 
 docuerunt autem nos apostoli ea quae de praeceptis dominicis 
 et caelestibus mandatis ipsi quoque didicerunt Domino ipso 
 scilicet corroborante nos et dicente: nemo est qui relinquat 
 domum aut agrum aut parentes aut fratres aut uxorem 
 aut filios propter regnum Dei, et non recipiat 
 septies tantum in isto tempore, in saeculo autem 
 uenturo uitam aeternam. et iterum, beati, inquit, eritis, 
 cum odio uos habuerint homines et separauerint 
 uos et expulerint et maledixerint nomini uestro 
 quasi nequam propter filium hominis. \'gaudete in 
 illa die et exultate. ecce enim merces uestra multa 
 in caelis.

Gaudere nos et exultare uoluit in persecutionibus Dominus, 
 quia quando persecutiones fiunt, tunc dantur coronae fidei, tunc 
 probantur milites Dei, tunc martyribus patent caeli. neque enim 
 sic nomen militiae dedimus ut pacem tantummodo cogitare et 
 detractare ac recusare militiam debeamus, quando in ipsa militia

 

 
 
 
 primus ambulauerit Dominus humilitatis et tolerantiae et passionis 
 magister, ut quod fieri docuit prior faceret et qui pati 
 hortatur prior pro nobis ipse pateretur. sit ante oculos, fratres 
 dilectissimi, quod qui omne iudicium a patre solus accepit et 
 qui uenturus est iudicaturus, iam iudicii sui et cognitionis futurae 
 sententiam protulerit praenuntians et contestans confessurum 
 se coram patre suo confitentes et negaturum negantes. 
 si mortem possemus euadere, merito mori timeremus. porro autem 
 cum mortalem mori necesse sit, amplectamur occasionem 
 de diuina promissione et dignatione uenientem et fungamur 
 exitum. mortis cum praemio inmortalitatis nec uereamur occidi, quos 
 constet quando occidimur coronari.

Nec quisquam, fratres dilectissimi, cum populum nostrum 
 fugari conspexerit metu persecutionis et spargi conturbetur, quod 
 collectam fraternitatem non uideat nec tractantes episcopos audiat. 
 simul tunc omnes esse non possunt, quibus occidere non 
 licet, sed occidi necesse est. ubicumque in illis diebus unusquisque 
 fratrum fuerit a grege interim ac necessitate temporis 
 corpore non spiritu separatus, non moueatur ad fugae illius 
 horrorem nec recedens et latens deserti loci solitudine terreatur. 
 solus non est cui Christus in fuga comes est. solus non est 
 qui templum Dei seruans ubicumque fuerit sine Deo non est. 
 et si fugientem in solitudine ac montibus latro oppresserit, fera 
 inuaserit, fames aut sitis aut frigus adflixerit, uel per maria 
 praecipiti nauigatione properantem tempestas ac procella submerserit, 
 spectat militem suum Christus ubicumque pugnantem 
 et persecutionis causa pro nominis sui honore morienti

 

 
 
 
 praemium reddit quod daturum se in resurrectione promisit. nec 
 minor est martyrii gloria non publice et inter multos perisse, 
 cum pereundi causa sit propter Christum perire. sufficit ad 
 testimonium martyrii sui testis ille qui probat martyras et 
 coronat.

Imitemur, fratres dilectissimi, Abel iustum qui initiauit 
 martyria dum propter iustitiam primus occiditur. imitemur 
 Abraham Dei amicum qui non est cunctatus ut filium uictimam 
 suis manibus offerret, dum Deo fide deuotionis obsequitur. 
 imitemur tres pueros Ananian Azarian Misaelem, qui nec aetate 
 territi nec captiuitate fracti Iudaea deuicta et Hierosolymis 
 captis in ipso regno suo regem fidei uirtute uicerunt) qui adorare 
 statuam quam Nabuchodonosor rex fecerat iussi et minis regis 
 et flammis fortiores extiterunt, proclamantes et fidem suam per 
 haec uerba testantes: Nabuchodonosor rex, non opus est 
 nobis de hoc uerbo respondere tibi. est enim Deus 
 cui nos seruimus potens eripere nos de camino ignis 
 ardentis, et de manibus tuis liberabit nos: et sinon, 
 notum sit tibi quia diis tuis non seruimus et imaginem 
 auream quam statuisti non adoramus. credebant 
 se illi secundum fidem posse euadere, sed addiderunt 
 et si non, ut sciret rex illos propter Deum quem colebant et 
 mori posse. hoc est enim robur uirtutis et fidei credere et scire 
 quod Deus a morte praesenti liberare possit, et tamen mortem 
 non timere nec cedere, ut probari fortius fides possit. erupit 
 per os eorum spiritus sancti incorruptus et inuictus uigor, ut

 

 
 
 
 appareat uera esse quae in euangelio suo Dominus edixit dicens: 
 cum autem uos adprehenderint, nolite cogitare quid, 
 loquamini. dabitur enim uobis in illa hora quid loquamini. 
 non enim uos estis qui loquimini, sed spiritus 
 patris uestri qui loquitur in uobis. dixit quid 
 loqui et respondere possimus dari nobis in illa hora diuinitus et 
 offerri, nec nos tunc esse qui loquimur, sed spiritum Dei patris 
 : qui cum a confitentibus non discedit neque diuiditur, ipse 
 in nobis et loquitur et coronatur. sic et Daniel cum conpelleretur 
 adorare idolum Bel quem tunc populus et rex colebat 
 in adserendum Dei sui honorem plena fide et libertate prorupit 
 dicens: nihil colo ego nisi Dominum Deum meum qui 
 condidit caelum et terram.

Quid in Machabaeis beatorum martyrum grauia tormenta et 
 multiformes septem fratrum poenae et confortans liberos suos 
 mater in poenis et moriens ipsa quoque cum liberis, nonne magnae 
 uirtutis et fidei documenta testantur et nos ad martyrii 
 triumphum suis passionibus adhortantur? quid prophetae quos 
 ad praescientiam futurorum spiritus sanctus animauit? quid apostoli 
 quos Dominus elegit? nonne cum iusti occiduntur propter 
 iustitiam mori nos quoque docuerunt? Christi natiuitas a mar 
 tyriis infantium statim coepit, ut ob nomen eius a bimatu et 
 infra qui fuerant necarentur. aetas necdum habilis ad pugnam 
 idonea extitit ad coronam. ut appareret innocentes esse qui propter 
 Christum necantur, infantia innocens ob nomen eius occisa est. 
 ostensum est neminem esse a periculo persecutionis inmunem, 
 quando et tales martyria fecerunt. quam uero grauis causa sit

 

 
 
 
 hominis christiani seruum pati nolle, cum passus sit prior Dominus, 
 et pro peccatis nostris nos pati nolle, cum peccatum suum 
 proprium non habens passus sit ille pro nobis? filius Dei passus 
 est ut nos filios Dei faceret, et filius hominis pati non uult ut esse 
 Dei filius perseueret si odio saeculi laboramus, odium saeculi 
 sustinuit prior Christus: si contumelias in hoc mundo, si fugam, 
 si tormenta toleramus, grauiora expertus est mundi factor et 
 dominus, qui et admonet dicens: si saeculum, inquit, nos 
 odit, mementote quoniam me primo odiit. sidesaeculo 
 essetis, saeculum quod suum esset amaret: sed 
 quia de saeculo non estis et ego elegi nos de saeculo, 
 propterea odit uos saeculum. mementote sermonis 
 quem dixi nobis. non est seruus maior domino suo. 
 si me persecuti sunt, et nos persequentur. Dominus 
 et Deus noster quicquid docuit et fecit, ut discipulus excusatus 
 esse non possit qui discit et non facit.

Neque aliquis ex nobis, fratres dilectissimi, futurae persecutionis 
 metu aut antichristi inminentis aduentu sic terreatur ut 
 non euangelicis exhortationibus et praeceptis ac monitis caelestibus 
 ad omnia inueniatur armatus. uenit antichristus, sed superuenit 
 Christus. grassatur et saeuit inimicus, sed statim sequitur 
 Dominus passiones nostras et uulnera uindicaturus. irascitur aduersarius 
 et minatur, sed est qui possit de eius manibus liberare. 
 ille metuendus est cuius iram nemo poterit euadere ipso praemonente 
 et dicente: ne timueritis eos qui occidunt corpus, 
 animam autem non possunt occidere. magis

 

 
 
 
 autem metuite eum qui potest et corpus et animam 
 occidere in gehennam. et iterum: qui amat animam 
 suam, perdet illam, et qui odit animam suam in isto 
 saeculo, in uitam aeternam conseruabit illam. et 
 apocalypsis instruit et praemonet dicens: si quis adorat bestiam 
 et imaginem eius et accipit notam in fronte 
 sua et in manu, bibet et ipse de uino irae Dei 
 mixto in poculo irae eius, et punietur igne et sulphure 
 sub oculis. sanctorum angelo.rum et sub oculis 
 agni, et fumus de tormentis eorum in saecula saeculorum 
 ascendet, nec habebunt requiem die ac 
 nocte quicumque adorat bestiam et imaginem eius.

Ad agonem saecularem exercentur homines et parantur et 
 magnam gloriam conputant honoris sui, si illis spectante populo 
 et imperatore praesente contigerit coronari. ecce agon sublimis 
 et magnus et coronae caelestis praemio gloriosus, ut spectet nos 
 certantes Deus et super eos quos filios facere dignatus est oculos 
 suos pandens certaminis nostri spectaculo perfruatur. proeliantes 
 nos et fidei congressione pugnantes spectat Deus, spectant angeli 
 eius , spectat et Christus. quanta est gloriae dignitas, quanta 
 felicitas praeside Deo congredi et Christo iudice coronari? armemur, 
 fratres dilectissimi, uiribus totis et paremur ad agonem, 
 mente incorrupta, fide integra, uirtute deuota. ad aciem quae

 

 
 
 
 nobis indicitur Dei castra procedant. armentur integri, ne perdat 
 integer quod nuper stetit. armentur et lapsi. ut et lapsus recipiat 
 quod amisit, integros honor, lapsos dolor ad proelium prouocet. 
 armari et parari nos beatus apostolus docet dicens: non est nobis 
 conluctatio aduersus carnem et sanguinem, sed 
 aduersus potestates et principes huius mundi et 
 harum tenebrarum, aduersus spiritus nequitiae in 
 caelestibus. propter quod induite tota arma, at 
 possitis resistere in die nequissimo, ut cum omnia 
 perfeceritis stetis adcincti lumbos uestros in ueritate, 
 induti loricam iustitiae et calciati pedes in 
 praeparatione pacis euangelii, adsumentes scutum 
 fidei, in quo possitis omnia ignita iacula nequissimi 
 extinguere et galeam salutis et gladium spiritus, 
 qui est sermo Dei.

Haec arma sumamus, his nos tntamentis spiritalibus et caelestibus 
 muniamus, ut in die nequissimo resistere diaboli minis et 
 repugnare possimus. induamus loricam iustitiae, ut contra inimici 
 iacula munitum sit pectus et tutum. calciati sint euangelico magisterio 
 et armati pedes, ut cum serpens calcari a nobis et obteri 
 coeperit, mordere et subplantare non possit. portemus fortiter 
 scutum fidei, quo protegente quidquid iaculatur inimicus possit 
 extingui. accipiamus quoque ad tegumentum capitis galeam spiritalem, 
 ut muniantur aures, ne audiant edicta feralia, muniantur 
 oculi, ne uideant detestanda simulacra, muniatur frons, ut signum 
 Dei incolume seruetur, muniatur os, ut Dominum suum Christum

 
 
 
 uictrix lingua fateatur. armemus et dexteram gladio spiritali, 
 ut sacrificia funesta fortiter respuat, ut eucharistiae memor quae 
 Domini corpus accipit ipsum conplectatur, postmodum Domini 
 sumptura praemium caelestium coronarum.

O dies ille qualis et quantus adueniet, fratres dilectissimi, cum 
 coeperit populum suum Dominus recensere et diuinae cognitionis 
 examine singulorum merita recognoscere, mittere in gehennam 
 nocentes et persecutores nostros flammae poenalis perpetuo ardore 
 damnare, nobis uero mercedem fidei et deuotionis exsoluere. 
 quae erit gloria et quanta laetitia admitti ut Deum uideas, honorari 
 ut cum Christo Domino Deo tuo salutis ac lucis aeternae 
 gaudium capias, Abraham et Isaac et Iacob et patriarchas omnes 
 et apostolos et prophetas et martyras salutare, cum iustis et Dei 
 amicis in regno caelorum datae inmortalitatis uoluptate gaudere, 
 sumere illic quod nec oculus uidit nec auris audiuit nec in cor 
 hominis ascendit. maiora enim nos accipere quam quod hic aut 
 operamur aut patimur apostolus praedicat dicens: non sunt 
 condignae passiones huius temporis ad superuenturam 
 claritatem quae reuelabitur in nobis. cum 
 reuelatio illa uenerit, cum claritas super nos Dei fulserit, tam 
 beati erimus et laeti dignatione Domini honorati, quam rei remanebunt 
 et miseri qui Dei desertores aut contra Deum rebelles 
 uoluntatem fecerunt diaboli, ut eos necesse sit cum ipso simul 
 inextinguibili igne torqueri.

Haec, fratres dilectissimi, haereant cordibus uestris. haec sit 
 armorum nostrorum praeparatio, haec diurna ac nocturna

 

 
 
 
 meditatio, ante oculos habere et cogitatione semper ac sensibus uoluere 
 iniquorum supplicia et praemia ac merita iustorum, quid negantibus 
 Dominus comminetur ad poenam, quid contra confitentibus 
 promittat ad gloriam. si haec cogitantibus ae meditantibus nobis 
 superuenerit persecutionis dies, miles Christi praeceptis eius et 
 monitis eruditus non expauescit ad pugnam, sed paratus est ad 
 coronam. opto uos, fratres carissimi, semper bene ualere.

CVPRIANVS CORNELIO FRATRI S. 
 
 Legi litteras tuas, frater carissime, quas per Saturum fratrem 
 nostrum acoluthum misisti et dilectionis fraternae et ecclesiasticae 
 disciplinae et sacerdotalis censurae satis plenas, quibus 
 significasti a te Felicissimum hostem Christi non nonam, sed iam 
 pridem ob crimina sua plurima et grauissima abstentum et non 
 tantum mea sed et plurimorum coepiscoporum sententia condemnatum 
 reiectum a te illic esse, et cum uenisset stipatus caterua 
 et factione desperatorum, uigore pleno quo episcopos agere oportet 
 pulsum de ecclesia esse, de qua iam pridem cum sui similibus 
 Dei maiestate et Christi Domini et iudicis nostri seueritate depulsus 
 est, ne schismatis et discidii auctor, ne pecuniae

 

 
 
 
 commissae sibi fraudator, ne stuprator uirginum, ne matrimoniorum 
 multorum depopulator adque corruptor ultra adhuc sponsam 
 Christi incorruptam sanctam pudicam praesentiae suae dedecore 
 et inpudica adque incesta contagione uiolaret.

Sed enim lecta alia epistula, frater, quam primis litteris subiunxisti, 
 satis miratus sum, cum animaduertissem te minis ac 
 terroribus eorum qui uenerant aliquantum esse commotum, cum 
 te secundum quod scripsisti adgressi essent, cum summa desperatione 
 comminantes quod si litteras quas adtulerant non accepisses, 
 publice eas recitarent, et multa turpia ac probrosa et ore 
 suo digna proferrent. quod si ita res est, frater carissime, ut 
 nequissimorum timeatur audacia et quod mali iure adque aequitate 
 non possunt temeritate ac desperatione perficiant, actum est de 
 episcopatus uigore et de ecclesiae gubernandae sublimi ac diuina 
 potestate, nec christiani ultra aut durare aut esse iam possumus, 
 si ad hoc uentum est ut perditorum minas adque insidias pertimescamus. 
 nam et gentiles et Iudaei minantur et haeretici adque 
 omnes quorum pectora et mentes diabolus obsedit uenenatam 
 rabiem suam cotidie furiosa uoce testantur. non tamen idcirco 
 cedendum est quia minantur, aut inde aduersarius et inimicus 
 maior est Christo quia tantum sibi uindicat et adsumit in saeculo. 
 manere apud nos debet t frater carissime, fidei robur inmobile et 
 stabilis adque inconcussa uirtus contra omnes incursus adque inpetus 
 oblatrantium fluctuum uelut petrae obiacentis fortitudine 
 et mole debet obsistere. nec interest unde episcopo aut terror 
 aut periculum ueniat, qui terroribus et periculis uiuit obnoxius 
 et tamen fit de ipsis terroribus ac periculis gloriosus. neque enim

 
 
 
 solas gentilium uel Iudaeorum minas cogitare et spectare debemus, 
 cum uideamus ipsum Dominum a fratribus esse detentum 
 et ab eo quem inter apostolos ipse delegerat proditum, inter 
 initia quoque mundi Abel iustum non nisi frater occiderit et Iacob 
 fugientem persecutus sit frater infestus et Ioseph puer uenierit 
 uendentibus fratribus, in euangelio etiam legamus esse praedictum 
 magis domesticos inimicos futuros et qui prius copulati 
 sacramento unanimitatis fuerint ipsos inuicem tradituros. nihil 
 interest quis tradat aut saeuiat, cum Deus tradi permittit et 
 coronari. neque nobis ignominia est pati a fratribus quod passus 
 est Christus nec illis gloria est facere quod fecerit ludas. quae 
 , autem sui elatio est, quae comminantium tumens et inflata et 
 uana iactatio, illic absenti minari, cum hic me habeant in potestate 
 praesentem? conuicia eorum quibus se et uitam suam 
 cotidie lacerant non timemus, fustes et lapides et gladios quos 
 uerbis parricidalibus iactitant non perhorrescimus. quod in illis 
 est, homicidae sunt apud Deum tales. necare tamen non possunt, 
 nisi eis Dominus necare permiserit. et cum nobis semel moriendum 
 sit, illi tamen odio et uerbis et delictis suis cotidie 
 perimunt.

Sed non idcirco , frater carissime, reliquenda est ecclesiastica 
 disciplina aut sacerdotalis soluenda censura quoniam conuiciis 
 infestamur aut terroribus quatimur, quando occurat [et moneat 
 scriptura diuina] dicens: ille uero qui praesumit et

 

 
 
 
 contumax est, uir sui iactans, nihil omnino proficiet, qui 
 dilatauit tamquam inferi animam suam. et iterum: 
 et uerba uiri peccatoris ne timueritis, quia gloria 
 eius in stercora erit et in uermes. hodie extolletur 
 et eras non inuenietur: quoniam conuersus est in 
 terram suam, et cogitatio eius peribit. et iterum: uidi 
 impium exaltatum et extolli super cedros Libani: 
 et transiui, et ecce non fuit. et quaesiui eum, et 
 non est inuentus locus eius. exaltatio et inflatio et adrogans 
 ac superba iactatio non de Christi magisterio, qui humilitatem 
 docet, sed de antichristi spiritu nascitur, cui exprobrat 
 per prophetam Dominus et dicit: t u autem dixisti 
 in animo tuo: in caelum ascendam, super stellas 
 Dei ponam sedem meam, sedebo in monte alto super 
 montes altos in aquilonem, ascendam super nubes, 
 ero similis altissimo. et addidit dicens: tu uero ad 
 inferos descendes in fundamenta terrae: et qui 
 uidebunt te, mirabuntur super te. unde et parem 
 talibus poenam scriptura diuina loco alio comminatur et dicit: 
 dies enim Domini Sabaoth super omnem iniuriosum 
 et superbum et super omnem elatum et excelsum. 
 de ore itaque ac de uerbis suis unusquisque statim proditur, 
 et utrum Christum in corde suo an uero antichristum habeat, 
 loquendo detegitur, secundum quod Dominus in euangelio suo

 

 
 
 
 dicit: progenies uiperarum, quomodo potestis bona 
 loqui, cum sitis nequam? de abundantia enim cordis 
 os emittit. bonus homo de bono thesauro emittit 
 bona et nequam homo de nequam thesauro emittit 
 nequam. unde et diues ille peccator, qui de Lazaro in 
 sinu Abraham posito adque in refrigerio constituto inplorat auxilium, 
 cum in tormentis cruciabundus flammae cremantis ardoribus 
 aduratur, inter omnes corporis partes magis os eius 
 et lingua poenas dat, quia plus scilicet lingua sua et ore peccauerat.

Nam cum scriptum sit: neque maledici regnum Dei 
 consequantur, et iterum Dominus in euangelio suo dicat: 
 qui dixerit fratri suo fatue et qui dixerit racha, 
 reus erit in gehenna ignis, quomodo possunt censuram 
 Domini ultoris euadere qui talia ingerunt non solum fratribus 
 sed et sacerdotibus quibus honor tantus de Dei dignatione 
 conceditur, ut quisque sacerdoti eius et ad tempus hic iudicanti 
 non obtemperaret statim necaretur P in Deuteronomio 
 loquitur Dominus Deus dicens: et homo quicumque fecerit 
 in superbia, ut non exaudiat sacerdotem autiudicem, 
 quicumque fuerit in diebus illis, morietur 
 homo ille, et omnis populus cum audierit timebit 
 et non agent impie etiam nunc. item ad Samuelem cum 
 a Iudaeis sperneretur, Deus dicit: non te spreuerunt sed

 

 
 
 
 me spreuerunt. et Dominus quoque in euangelio: qui audit 
 uos me audit et eum qui me misit, et qui reicit uos 
 me reicit et eum qui me misit. et cum leprosum emundasset, 
 uade, inquit, et demonstra tasacerdoti. et cum 
 postea tempore passionis alapam accepisset a seruo sacerdotis 
 cumque ei dixisset: sic respondes pontifici, aduersus 
 pontificem Dominus contumeliose nihil dixit nec quicquam de 
 sacerdotis honore detraxit, sed innocentiam suam magis adserens 
 et ostendens, si male, inquit, locutus sum, exprobra 
 de malo: si autem bene, quid me caedis? 
 . item in actis apostolorum postmodum beatus apostolus Paulus, 
 cum ei dictum esset: sic insilis in sacerdotem Dei maledicendo, 
 quamuis Domino iam crucifixo sacrilegi et impii 
 et cruenti illi esse coepissent nec iam quicquam de sacerdotali honore 
 et auctoritate retinerent, tamen ipsum quamuis inane nomen 
 et umbram quandam sacerdotis cogitans Paulus, nesciebam 
 fratres, inquit, quia pontifex est. scriptum est enim: 
 principi tuae plebis non maledices.

Cum haec tanta ac talia multa exempla praecedant quibus 
 sacerdotalis auctoritas et potestas de diuina dignatione firmatur, 
 quales putas esse eos qui sacerdotum hostes et contra 
 ecclesiam catholicam rebelles nec praemonentis Domini comminatione 
 nec futuri iudicii ultione terrentur? neque enim aliunde

 

 
 
 
 haereses obortae sunt aut nata sunt schismata quam quando 
 sacerdoti Dei non obtemperatur nec unus in ecclesia ad tempus 
 sacerdos et ad tempus iudex uice Christi cogitatur: cui si secundum 
 magisteria diuina obtemperaret fraternitas uniuersa, nemo 
 aduersum sacerdotum collegium quicquam moueret, nemo post 
 diuinum iudicium, post populi suffragium, post coepiscoporum 
 consensum, iudicem se non iam episcopis sed Deo faceret, nemo 
 discidio unitatis Christi ecclesiam scinderet, nemo sibi placens 
 ac tumens seorsum foris haeresim nouam conderet: nisi si ita est 
 aliquis sacrilegae temeritatis ac perditae mentis ut putet sine 
 Dei iudicio fieri sacerdotem, cum Dominus in euangelio suo dicat: 
 . nonne duo passeres asse ueneunt et neuter eorum 
 cadit in terram sine patris uoluntate? cum ille nec 
 minima fieri sine uoluntate Dei dicat, existimat aliquis summa 
 et magna aut non sciente aut non permittente Deo in ecclesia 
 Dei fieri, et sacerdotes id est dispensatores eius erunt non de 
 eius sententia ordinati? hoc est fidem non habere qua uiuimus, 
 hoc est Deo honorem non dare cuius nutu et arbitrio regi et gubernari 
 omnia scimus et credimus. plane episcopi non de uoluntate 
 Dei fiunt, sed qui extra ecclesiam fiunt, sed qui contra 
 dispositionem et traditionem euangelii fiunt, sicut ipse Dominus 
 in duodecim prophetis ponit et dicit: sibimet ipsi regem 
 constituerunt, et non per me. et iterum: sacrificia

 

 
 
 
 eorum tamquam panis luctus, omnes qui manducant 
 ea contaminabuntur. et per Esaiam quoque spiritus 
 sanctus clamat ac dicit: uae uobis, filii desertores. 
 haec dicit Dominus: habuistis consilium, non per 
 me: et fecistis conuentionem, non per spiritummeum, 
 adicere peccata super peccata.

Ceteium â dico eniin prouooatus, dico dolens, dico conpulsus quando 
 episcopus in locum defuncti substituitur, quando populi 
 uniuersi suffragio in pace deligitur, quando Dei auxilio in persecutione 
 protegitur, collegis omnibus fideliter iunctus, plebi 
 suae in episcopatu quadriennio iam probatus, in quiete seruiens 
 disciplinae, in tempestate proscriptus, adplicito et adiuncto 
 episcopatus sui nomine, totiens ad leonem petitus, in circo in 
 amphitheatro dominicae dignationis testimonio honoratus, his 
 ipsis etiam diebus quibus has ad te litteras feci ob sacrificia quae 
 edicto proposito celebrare populus iubebatur clamore popularium 
 ad leonem denuo postulatus in circo: cum talia, frater carissime, 
 a quibusdam desperatis et perditis et extra ecclesiam constitutis 
 inpugnari uidetur, apparet quis inpugnet, non scilicet Christus 
 qui sacerdotes aut constituit aut protegit, sed ille qui Christo 
 aduersarius et ecclesiae eius inimicus ad hoc ecclesiae praepositum

 

 

 

 
 
 
 sua infestatione persequitur, ut gubernatore sublato atrocius 
 adque uiolentius circa ecclesiae naufragia grassetur.

Nec quemquam fidelem et enangelii memorem adque apostoli 
 praemonentis mandata retinentem mouere debet, frater carissime. 
 si quidam in extremis temporibus superbi et contumaces et sacerdotum 
 Dei hostes ant de ecclesia recedunt ant contra ecclesiam 
 faciunt, quando tales nunc futuros et Dominus et apostoli eius 
 ante praedixerint. nec praedixerint seruum deseri a quibusdam 
 miretur aliquis, quando ipsum Dominum magnalia et mirabilia 
 summa facientem et uirtutes Doi patris factorum suorum testimonio 
 conprobantem discipuli sui reliquerint. et tamen ille non 
 increpuit recedentes ant grauiter comminatus est, sed magis 
 conuersus ad apostolos suos dixit: numquid et nos uultis 
 ire? seruans scilicet legem qua homo libertati suae relictus et 
 in arbitrio proprio constitutus sibimet ipse uel mortem adpetit 
 uel salutem. Petrus tamen super quem aedificata ab eodem 
 Domino fuerat ecclesia unus pro omnibus loquens et ecclesiae 
 uoce respondens ait: Domine, ad quem imus? uerbum 
 uitae aeternae habes, et nos credimus et cognouimus 
 quoniam tu es Christus filius Dei uiui, significans 
 scilicet et ostendens eos qui a Christo recesserint culpa sua 
 perire, ecclesiam tamen quae in Christum credat et quae semel 
 id quod cognouerit teneat, numquam ab eo omnino discedere et 
 eos esse ecclesiam qui in domo Dei permanent, plantationem 
 uero plantatam a Deo patre non esse quos uidemus non frumenti

 

 
 
 
 stabilitate solidari, sed tamquam paleas dissipantis inimici spiritu 
 uentilari, de quibus et Iohannes in epistula sua dicit: ex nobis 
 exierunt, sed non fuerunt ei nobis, si enim fuissent 
 ex nobis, mansissent nobiscum. item Paulus monet nos 
 cum mali de ecclesia pereunt non moueri nec recedentibus perfidis 
 fidem minui. quid enim, inquit, si exciderunt a 
 fide quidam eorum, numquid infidelitas illorum 
 fidem Dei euacuauit? absit: est enim Deus uerax, 
 omnis autem homo mendax.

Quod ad nos adtinet, conscientiae nostrae conuenit, frater, dare 
 operam ne quis culpa nostra de ecclesia pereat: si autem quis 
 ultro et crimine suo perierit et paenitentiam agere adque ad 
 ecclesiam redire noluerit, nos die iudicii inculpatos futuros qui 
 consulimus sanitati, illos solos in poenis remansuros qui noluerint 
 consilii nostri salubritate sanari. nec mouere nos debent conuicia 
 perditorum quo minus a uia recta et a certa regula non recedamus, 
 quando et apostolus instruat dicens: si hominibus placerem, 
 Christi seruus non essem. interest utrum quis 
 homines promereri an Deum cupiat. si hominibus placetur, Dominus 
 offenditur. si uero id enitimur et elaboramus ut possimus 
 Deo placere, et conuicia et maledicta debemus humana contemnere.

Quod autem tibi de Fortunato isto psendoepiscopo a paucis et 
 inueteratis haereticis constituto non statim scripsi, frater carissime, 
 non ea res erat quae in notitiam tuam deberet festinato 
 statim quasi magna aut metuenda perferri, maxime quando et 
 Fortunati nomen iam satis nosses, qui est unus ex quinque presbyteris 
 iam pridem de ecclesia profugis et sententia coepiscoporum 
 nostrorum multorum et grauissimorum uirorum nuper abstentis 
 qui super hac re priore anno ad te litteras fecerunt. item 
 Felicissimum signiferum seditionis recognosceres, qui et ipse in 
 isdem coepiscoporum nostrorum factis ad te pridem litteris continetur: 
 qui non tantum ab his istic abstentus, sed et abs te illic 
 nuper de ecclesia pulsus est. cum haec in notitia tua esse confiderem 
 et pro certo haerere memoriae et disciplinae tuae scirem, 
 necessarium non putaui celeriter et urgenter haereticorum tibi 
 ineptias nuntiandas. neque enim ad catholicae ecclesiae maiestatem 
 pariter ac dignitatem pertinere debet quid apud se haereticorum 
 et schismaticorum moliatur audacia. nam et pars Nouatiani 
 Maximum presbyterum nuper ad nos a Nouatiano legatum missum 
 adque a nostra communicatione reiectum nunc istic sibi 
 fecisse pseudoepiscopum dicitur. nec tamen de hoc tibi scripseram, 
 quando haec omnia contemnantur a nobis et miserim tibi proxime 
 nomina episcoporum istic constitutorum qui integri et sani in 
 ecclesia catholica fratribus praesunt. quod utique ideo de omnium 
 nostrorum consilio placuit tibi scribere ut erroris diluendi ac

 
 
 
 perspiciendae ueritatis conpendium fieret et scires tu et collegae 
 nostri quibus scribere et litteras mutuo a quibus uos accipere 
 oporteret: si quis autem praeter hos quos epistula nostra conplexi 
 sumus scribere nobis auderet, sciretis eum uel sacrificio uel 
 libello esse maculatum uel unum de haereticis, peruersum scilicet 
 et profanum. nanctus tamen occasionem familiarissimi hominis et 
 clerici per Felicianum acoluthum, quem cum Perseo collega 
 nostro miseras, inter cetera quae in notitiam tuam perferenda 
 hinc fuerant etiam de Fortunato isto tibi scripsi. sed dum istic 
 Felicianus frater noster uel uento retardatur uel accipiendis aliis 
 epistulis a nobis detinetur, Felicissimo ad uos properante praeuentus 
 est. ita enim semper scelera festinant quasi contra innocentiam 
 festinatione praeualeant.

Per Felieianum autem significaui tibi, frater, uenisse Charthaginem 
 Priuatum ueterem haereticum in Lambesitana colonia 
 ante multos fere annos ob multa et grauia delicta nonaginta 
 episcoporum sententia condemnatum, antecessorum etiam nostrorum, 
 quod et uestram conscientiam non latet, Fabiani et Donati 
 litteris seuerissime notatum: qui cum causam suam apud nos 
 in concilio quod habuimus Idibus Mais quae proximae fuerunt 
 agere uelle se diceret nec admissus esset, Fortunatum istum sibi 
 pseudoepiscopum dignum collegio suo fecit. uenerat etiam cum 
 illo et Felix quidam quem ipse extra ecclesiam in haeresi

 
 
 
 pseudoepiscopum olim constituerat. sed et Iouinus et Maximus comites 
 cam Priuato haeretico adfuerunt. ob nefanda sacrificia ei crimina 
 in se probata sententia nouem collegarum nostrorum condemnati 
 et iterato quoque a pluribus nobis anno priore in concilio abstenti. 
 cum his autem quattuor iunctus est et Repostus Sutunurcensis, 
 qui non tantum in persecutione ipse cecidit. sed et maximam 
 partem plebis suae sacrilega persuasione deiecit. hi quinque cum 
 paucis uel sacrificatis uel male sibi consciis Fortunatum sibi 
 pseudoepiscopum cooptarunt, at criminibus in unum consentientibus 
 talis esset scilicet rector quales illi qui reguntur.

Hinc iam et cetera mendacia, frater carissime, potes noscere 
 quae illic homines desperati et perditi uentilauerunt, ut cum de 
 sacrificatis uel haereticis amplius quam quinque pseudoepiscopi 
 non fuerint qui Carthaginem uenerint et Fortunatum sibi dementiae 
 suae socium constituerint, illi tamen qua filii diaboli et 
 mendacio pleni ausi sint ut scribis iactitare uiginti quinque episcopos 
 adfuisse. quod mendacium et istic prius apud fratres 
 nostros iactitabant dicentes uiginti quinque episcopos de Numidia 
 esse uenturos qui sibi episcopum facerent. quo in mendacio suo 
 posteaquam quinque solis conuenientibus naufragis et a nobis 
 abstentis detecti sunt adque confusi, Romam cum mendaciorum 
 suorum merce nauigauerunt, quasi ueritas post eos nauigare non

 
 
 
 posset, quae mendaces linguas rei certae probatione conuinceret. 
 adque haec est, frater, uera dementia non cogitare nec scire quod 
 mendacia non diu fallant, noctem tamdiu esse quamdiu inlucescat 
 dies, clarificato autem die et sole oborto luci tenebras et caliginem 
 cedere et quae grassabantur per noctem latrocinia cessare. denique 
 si nomina ab eis quaereres, non haberent uel quos falso 
 nominarent. tanta apud eos etiam malorum paenuria est ut ad 
 illos nec de sacrificatis nec de haereticis uiginti quinque colligi 
 possint. et tamen ad decipiendas aures simplicum et absentium 
 mendacio numerus inflatur, quasi etsi uerus esset hic numerus, 
 aut ab haereticis ecclesia aut ab iniustis iustitia uincatur.

Nec me oportet, frater carissime, paria nunc cum illis facere 
 et ea quae commiserunt adque adhuc usque committunt meo 
 sermone decurrere, cum considerandum sit nobis quid proferre 
 et scribere sacerdotes Dei oporteat, nec tam dolor apud nos 
 debeat quam pudor loqui, et ne uidear prouocatus maledicta 
 potius quam crimina et peccata congerere. taceo itaque de fraudibus 
 ecclesiae factis, coniurationes et adulteria et uaria delictorum 
 genera praetereo: unum illud, in quo non mea nec hominum 
 sed Dei causa est, de eorum facinore non puto esse reticendum, 
 quod a primo statim persecutionis die, cum recentia delinquentium 
 facinora feruerent et sacrificiis nefandis non tantum diaboli 
 altaria sed adhuc manus ipsae lapsorum adque ora fumarent, 
 communicare cum lapsis et paenitentiae agendae intercedere non

 
 
 
 destiterunt clamat Deus: sacrificans diis eradicabitur 
 nisi Domino soli et Dominus in euangelio dicit : qui me 
 negauerit negabo illum. et alio loco indignatio et ira 
 diuina non tacet dicens: illis fudistis libamina et illis 
 inposuistis sacrificia. super haec non indignabor? 
 dicit Dominus. et intercedunt ne rogetur Deus qui indignari 
 se ipse testatur. intercedunt ne exoretur precibus et satisfactionibus 
 Christus qui negantem se negare profitetur.

Nos in ipso persecutionis tempore de hoc ipso litteras misimus 
 nec auditi sumus. concilio frequenter acto non consensione tantum 
 nostra sed et comminatione decreuimus ut paenitentiam 
 fratres agerent, ut paenitentiam non agentibus nemo temere 
 pacem daret. et illi contra Deum sacrilegi, contra sacerdotes Dei 
 impio furore temerarii, de ecclesia recedentes et contra ecclesiam 
 parricidalia arma tollentes elaborant, ut opus suum diaboli malitia 
 consummet, ne uulneratos diuina clementia in ecclesia sua. curet 
 miserorum paenitentiam mendaciorum suorum fraude corrumpunt, 
 ne Deo indignanti satisfiat, ne Christum Dominum suum qui 
 Christianas esse uel erubuit ante uel timuit postmodum quaerat, 
 ne ad ecclesiam qui de ecclesia recesserat redeat. datur opera ne 
 satisfactionibus et lamentationibus iustis delicta redimantur, ne 
 uulnera lacrimis abluantur. pax uera falsae pacis mendacio tollitur, 
 salutaris sinus matris nouerca intercedente cluditur, ne de

 

 
 
 
 pectore adque ore lapsorum fletus et gemitus audiatur. conpelluntur 
 adhuc insuper lapsi ut linguis adque ore quo in Capitolio 
 ante deliquerant sacerdotibus conuicium faciant, confessores 
 et uirgines et iustos quosque fidei laude praecipuos adque in 
 ecclesia gloriosos contumeliis et maledicis uocibus prosecuntur. 
 a quibus quidem non tam nostrorum modestia et humilitas et 
 pudor caeditur quam illorum ipsorum spes et uita laceratur. 
 neque enim qui audit, sed qui facit conuicium, miser est: nec 
 qui a fratre uapulat sed qui fratrem caedit, in lege peccator est: 
 et cum nocentes innocentibus iniuriam faciunt, illi patiuntur iniuriam 
 qui facere se credunt. denique hinc illis percussa mens 
 et hebes animus et sensus alienus est: ira est Dei non intellegere 
 delicta, ne sequatur paenitentia, sicut scriptum est: et dedit 
 illis Deus spiritum transpunctionis, ne reuertantur 
 scilicet et curentur et deprecationibus ac satisfactionibus iustis 
 post peccata sanentur. Paulus apostolus in epistula sua ponit et 
 dicit: dilectum ueritatis non habuerunt ut salui 
 fierent: ac propterea mittet illis Deus operationem 
 erroris, ut credant mendacio, ut iudicentur omnes 
 qui non crediderunt ueritati, sed sibi placent in 
 iniustitia. primus felicitatis gradus est non delinquere, secundus 
 delicta cognoscere. illic currit innocentia integra et inlibata 
 quae seruet, hic succedit medella quae sanet. quod utrumque isti 
 offenso Deo perdiderunt, ut et amissa sit gratia quae de baptismi

 

 
 
 
 sanctificatione percipitur et non subsit paenitentia per quam culpa 
 curatur. an putas, frater, lenia esse aduersus Deum facinora, 
 parua et modica delicta, quod per illos non rogatur maiestas 
 indignantis Dei, quod non timetur ira et ignis et dies Domini, 
 quod inminente antichristo exarmatur fides militantis populi, dum 
 tollitur uigor ettimor Christi ? uiderint laici hoc quomodo curent. 
 sacerdotibus labor maior incumbit in adserenda et procuranda 
 Dei maiestate, ne quid uideamur in hac parte neglegere, 
 quando admoneat Dominus et dicat: et nunc praeceptum 
 hoc ad uos est, o sacerdotes: si non audieritis et si 
 non posueritis in corde uestro ut detis honorem nomini 
 meo, dicit Dominus, inmittam in uos maledictionem 
 et maledicam benedictionem uestram. 
 honor ergo datur Deo quando sic Dei maiestas et censura contemnitur, 
 ut cum se ille indignari et irasci sacrificantibus dicat 
 et cum poenas aeternas et supplicia perpetua comminetur, proponatur 
 a sacrilegis adque dicatur ne ira cogitetur Dei, ne timeatur 
 iudicium Domini, ne pulsetur ad ecclesiam Christi, sed sublata 
 paenitentia nec ulla exomologesi criminis facta, despectis 
 episcopis adque calcatis, pax a presbyteris uerbis fallacibus praedicetur, 
 et ne lapsi surgant ant foris positi ad ecclesiam redeant, 
 communicatio non communicantibus offeratur?

Quibus etiam satis non fuit ab euangelio recessisse, spem lapsis 
 satisfactionis et paenitentiae sustulisse, fraudibus inuolutos 
 uel adulteriis commaculatos uel sacrificiorum funesta contagione 
 pollutos, ne Deum rogarent, ne in ecclesia exomologesin criminum 
 facerent, ab omni et sensu et fructu paenitentiae remouisse, 
 foris sibi extra ecclesiam et contra ecclesiam constituisse conuenticulum 
 perditae factionis, quo male sibi consciorum et Deum I 
 rogare ac satisfacere nolentium caterua conflueret: post ista adhuc 
 insuper pseudoepiscopo sibi ab haereticis constituto nauigare 
 audent et ad Petri cathedram adque ad ecclesiam principalem 
 unde unitas sacerdotalis exorta est ab schismaticis et profanis litteras 
 ferre nec cogitare eos esse Romanos quorum fides apostolo 
 praedicante laudata est, ad quos perfidia habere non possit accessum. 
 quae autem causa ueniendi et pseudoepiscopum contra 
 episcopos factum nuntiandi? aut enim placet illis quod fecerunt 
 et in suo scelere perseuerant: aut si displicet et recedunt, sciunt 
 quo reuertantur. nam cum statutum sit ab omnibus nobis et 
 aequum sit pariter ac iustum ut uniuscuiusque causa illic audiatur 
 ubi est crimen admissum, et singulis pastoribus portio gregis 
 sit adscripta quam regat unusquisque et gubernet rationem 
 sui actus Domino redditurus, oportet utique eos quibus praesumus 
 non circumcursare nec episcoporum concordiam cohaerentem 
 sua subdola et fallaci temeritate conlidere, sed agere illic causam 
 suam ubi et accusatores habere et testes sui criminis possint: 
 nisi si paucis desperatis et perditis minor uidetur esse auctoritas

 
 
 
 episcoporum in Africa constitutorum, qui de illis iam iudicauerunt 
 et eorum conscientiam multis delictorum laqueis uinctam 
 iudicii sui nuper grauitate damnarunt. iam causa eorum cognita 
 est, iam de eis dicta sententia est, nec censurae congruit sacerdotum 
 mobilis adque inconstantis animi leuitate reprehendi, cum 
 Dominus doceat et dicat: sit sermo uester, est est, non 
 non.

Si eorum qui de illis priore anno indicanerunt numerus cum 
 presbyteris et diaconis conputetur, plures tunc adfuerunt iudicio 
 et cognitioni quam sunt idem isti qui cum Fortunato nunc 
 uidentur esse coniuncti. scire enim debes, frater carissime, eum 
 posteaquam pseudoepiscopus ab haereticis factus eat, iam paene 
 ab omnibus esse desertum. namque hi quibus in praeteritum 
 praestigiae obtendebantur et dabantur uerba fallacia quod simul 
 ad ecclesiam regressuri dicerentur, posteaquam uiderunt illic 
 pseudoepiscopum factum, frustratos et deceptos se esse didicerunt 
 et remeant cotidie adque ad ecclesiam pulsant, nobis tamen 
 a quibus ratio Domino reddenda est anxie ponderantibus et sollicite 
 examinantibus qui recipi et admitti ad ecclesiam debeant. 
 quibusdam enim ita aut crimina sua obsistunt aut fratres obstinate 
 et firmiter renituntur ut recipi omnino non possint cum 
 scandalo et periculo plurimorum. neque enim sic putramina quaedam 
 colligenda sunt ut quae integra et sana sunt uulnerentur, 
 nec utilis aut consultus est pastor qui ita morbidas et contactas

 

 
 
 
 oues gregi admiscet ut gregem totum mali cohaerentis adflictatione 
 contaminet. [non attendas ad numerum illorum: melior est 
 enim unus timens Deum quam mille filii impii, sicut locutus est 
 Dominus per prophetam dicens: fili, ne iocunderis in 
 filiis impiis, si multiplicentur tibi, cum non fuerit 
 timor Dei in ipsis.] o si posses, frater carissime, istic interesse 
 nobiscum cum praui isti et peruersi de schismate reuertuntur.: 
 uideres quis mihi labor sit persuadere patientiam fratribus 
 nostris, ut animi dolore sopito recipiendis malis curandisque consentiant. 
 namque ut gaudent et laetantur cum tolerabiles et minus 
 culpabiles redeunt, ita contra fremunt et reluctantur quotiens 
 inemendabiles et proterui et uel adulteriis uel sacrificiis 
 contaminati et post haec adhuc insuper et superbi sic ad ecclesiam 
 remeant, ut bona intus ingenia corrumpant. uix plebi persuadeo, 
 immo extorqueo, ut tales patiantur admitti. et iustior 
 factus est fraternitatis dolor ex eo quod unus adque alius obnitente 
 plebe et contradicente mea tamen facilitate suscepti peiores 
 extiterunt quam prius fuerant nec fidem paenitentiae seruare potuerunt, 
 quia nec cum uera paenitentia uenerant.

De istis nero quid dicam qui nunc ad te cum Felicissimo omnium 
 criminum reo nauigauerunt legati a Fortunato pseudoepiscopo 
 missi, tam falsas ad te litteras adferentes quam est et ipse 
 cuius litteras ferunt falsus, quam est eis peccatorum multiplex

 

 
 
 
 conscientia, quam execrabilis uita, quam turpis, ut etsi in 
 ecclesia essent, eici tales de ecclesia debuissent ? denique quia 
 conscientiam suam norunt, nec audent uenire aut ad ecclesiae 
 limen accedere, sed foris per prouinciam circumueniendis fratribus 
 et spoliandis pererrant, et omnibus iam satis noti adque undique 
 pro suis facinoribus exclusi, illuc etiam ad uos nauigant. 
 neque enim potest illis frons esse ad nos accedendi aut apud nos 
 consistendi, cum sint acerbissima et grauissima crimina quae eis 
 a fratribus* ingerantur. si iudicium nostrum uoluerint experiri 
 ueniant. denique si qua illis excusatio et defensio potest esse, uideamus 
 quem habeant satisfactionis suae sensum, quem adferant 
 paenitentiae fructum. nec ecclesia istic cuiquam cluditur nec episcopus 
 alicui denegatur. patientia et facilitas et humanitas nostra 
 uenientibus praesto est. opto omnes in ecclesiam regredi, opto 
 uniuersos conmilitones nostros intra Christi castra et Dei patris 
 domicilia concludi. remitto omnia, multa dissimulo studio et 
 uoto colligendae fraternitatis. etiam quae in Deum commissa 
 sunt non pleno iudicio religionis examino. delictis plus quam 
 quod oportet remittendis paene ipse delinquo. amplector prompta 
 et plena dilectione cum paenitentia reuertentes, peccatum suum 
 satisfactione humili et simplici confitentes.

Si qui autem sunt qui putant se ad ecclesiam non precibus 
 sed minis regredi posse aut existimant aditum se sibi non lamentationibus 
 et satisfactionibus sed terroribus facere, pro certo

 
 
 
 habeant contra tales clusam stare ecclesiam Domini nec castra 
 Christi inuicta et fortia et Domino tuente munita minis cedere. 
 sacerdos Dei euangelium tenens ut Christi praecepta custodiens 
 occidi potest, uinci non potest. suggerit et subministrat nobis 
 exempla uirtutis ac fidei Zacharias antistes Dei: qui cum terreri 
 minis et lapidatione non posset, in templo Dei occisus est damans 
 et identidem dicens quod nos quoque contra haereticos 
 clamamus et dicimus: haec dicit Dominus: dereliquistis 
 uias Domini, et Dominus derelinquet uos. neque 
 enim quia pauci temerarii et inprobi caelestes et salutares 
 uias Domini derelinquunt et sancta non agentes a sancto spiritu 
 . deseruntur, ideo et nos diuinae traditionis inmemores esse debemus 
 ut maiora esse furentium scelera quam sacerdotum iudicia 
 censeamus aut plus existimemus ad inpugnandum posse humana 
 conanima quam quod ad protegendum praeualet diuina tutela.

An ad hoc, frater carissime, deponenda est catholicae ecclesiae 
 dignitas et plebis intus positae fidelis adque incorrupta maiestas 
 et sacerdotalis quoque auctoritas ac potestas, ut iudicare uelle 
 se dicant de ecclesiae praeposito extra ecclesiam constituti 
 [haeretici], de sano saucii, de integro uulnerati, de stante 
 lapsi, de iudice rei, de sacerdote sacrilegi? quid superest quam,

 

 
 
 
 ut ecclesia Capitolio cedat et recedentibus sacerdotibus ac Domini 
 altare remouentibus in cleri nostri sacrum uenerandumque congestum 
 simulacra adque idola cum aris suis transeant, et 
 Nouatiano declamandi aduersum nos adque increpandi largior 
 et plenior materia praestetur, si hi qui sacrificauerunt et Christum 
 publice negauerunt non tantum rogari et sine acta 
 paenitentia admitti, sed adhuc insuper coeperint terroris 
 sui potestate dominari? si pacem postulant, arma deponant: 
 si satisfaciunt, quid minantur ? ant si comminantur, sciant 
 quia a sacerdotibus Dei non timentur. neque enim et antichristus 
 cum uenire coeperit introibit ecclesiam quia minatur, aut annis 
 eius et uiolentiae ceditur quia resistentes perempturum se esse 
 profitetur. armant nos haeretici dum nos putant sua commina 
 tione terreri, nec in faciem nos deiciunt, sed magis erigunt et 
 accendunt, dum ipsam pacem persecutione peiorem fratribus faciunt. 
 et optamus quidem ne quod locuntur furore inpleant crimine, 
 ne qui uerbis perfidis et crudelibus peccant factis quoque 
 delinquant. oramus ac deprecamur Deum quem prouocare illi et 
 exacerbare non desinunt, ut eorum corda mitescant, ut furore 
 deposito ad sanitatem mentes redeant, ut pectora operta delictorum 
 tenebris paenitentiae lumen agnoscant et magis petant fundi 
 pro se preces adque orationes antistitis quam ipsi fundant sanguinem 
 sacerdotis. si autem in suo furore permanserint adque in

 
 
 
 istis insidiis ac minis suis parricidalibus crudeliter perseuerauerint, 
 nullus Dei sacerdos sic infirmus est, sic iacens et abiectus, 
 sic inbecillitate humanae mediocritatis inualidus qui non contra 
 hostes et inpugnatores Dei diuinitus erigatur, cuius non humilitas 
 et infirmitas uigore et robore Domini protegentis animetur. 
 nostra nihil interest aut a quo aut quando pereamus mortis et 
 sanguinis praemium de Domino recepturi. illorum flenda et 
 lamentanda condicio est quos sic diabolus excaecat ut aeterna 
 gehennae supplicia non cogitantes antichristi iam propinquantis 
 aduentum conentur imitari.

Et quamquam sciam, frater carissime, pro mutua dilectione 
 quam debemus et exhibemus inuicem nobis, florentissimo illic 
 clero tecum praesidenti et sanctissimae adque amplissimae plebi 
 legere te semper litteras nostras, tamen nunc et admoneo et peto 
 ut quod alias sponte adque honorifice facis etiam petente me 
 facias, ut hac epistula mea lecta, si quod illic contagium uenenati 
 sermonis et pestiferae seminationis inrepserat, id omne de 
 fratrum auribus et pectoribus exuatur et bonorum integra ac 
 sincera dilectio ab omnibus haereticae detractationis sordibus 
 repurgetur.

Declinent autem de cetero fortiter et euitent dilectissimi 
 fratres nostri uerba et conloquia eorum quorum sermo ut 
 cancer serpit, sicut apostolus dicit: corrumpunt ingenia 
 bona confabulationes pessimae. et iterum:

 

 

 

 
 
 
 haereticum hominem post unam correptionem euita, 
 sciens quia peruersus est huiusmodi et peccat et 
 est a semet ipso damnatus. et per Salomonem loquitur 
 spiritus sanctus. peruersus, inquit, in suo ore portat 
 perditionem et in labiis suis ignem condit. item 
 denuo monet dicens: saepi aures tuas spinis et noli 
 audire linguam nequam. et iterum: malus obaudit 
 linguae iniquorum, iustus autem non intendit labiis 
 mendacibus. quod quamquam sciam illic fraternitatem 
 nostram uestra scilicet prouidentia munitam sed et sua uigilantia satis cautam nec capi haereticorum uenenis posse nec decipi, 
 tantumque apud illos praeualere magisteria et praecepta 
 diuina quantus illis in Deum timor est: tamen ex abundanti uel 
 sollicitudo nostra uel caritas scribere ad uos ista persuasit, at 
 nulla cum talibus commercia copulentur, nulla cum malis conuiuia 
 uel conloquia misceantur simusque ab eis tam separati 
 quam sunt illi de ecclesia profugi, quia scriptum est: si autem 
 ecclesiam contempserit, sit tibi tamquam ethnicus 
 et publicanus. et beatus apostolus non monet tantum, 
 sed et iubet a talibus recedatur, praecipimus, inquit, 
 uobis in nomine Domini Iesu Christi ut recedatis 
 ab omnibus fratribus ambulantibus inordinate et non 
 secundum traditionem quam acceperunt a nobis. 
 nulla societas fidei et perfidiae potest esse. qui cum Christo

 

 
 
 
 non est, qui aduersarius Christi est, qui unitati et paci eius 
 inimicus est, nobiscum non potest cohaerere. si cum precibus 
 et satisfactionibus ueniunt, audiantur. si maledicta et minas 
 ingerunt, respuantur. opto te, frater carissime, semper bene 
 ualere.

CVPRIANVS CORNELIO FRATRI S. 
 
 Cognouimus, frater carissime, fidei ac uirtutis uestrae testimonia 
 gloriosa et confessionis uestrae honorem sic exultanter 
 accepimus ut in meritis ac laudibus uestris nos quoque participes 
 et socios conputemus. nam cum nobis et ecclesia una sit et mens 
 iuncta et indiuidua concordia, quis non sacerdos in consacerdotis 
 sui laudibus tamquam in suis propriis gratuletur aut quae fraternitas 
 non in fratrum gaudio ubique laetetur? exprimi satis non 
 potest quanta istic exultatio fuerit et quanta laetitia cum de, 
 uobis prospera et fortia conperissemus ducem te illic confessionis 
 fratribus extitisse, sed et confessionem ducis de fratrum consensione 
 creuisse, ut dum praecedis ad gloriam feceris multos gloriae

 

 

 
 
 
 comites et confessorem populum suaseris fieri, dam primus paratus, 
 es pro omnibus confiteri: ut non inueniamus quid prius praedicare 
 in uobis debeamus, utrumne tuam promptam et stabilem 
 fidem an inseparabilem fratrum caritatem. uirtus illic episcopi 
 praecedentis publice conprobata est, adunatio sequentis fraternitatis 
 ostensa est. dum apud uos unus animus et una uox est, 
 ecclesia omnis Romana confessa est.

Claruit, frater carissime, fides quam de nobis beatus apostolus 
 praedicauit. hanc laudem uirtutis et roboris firmitatem iam tunc 
 in spiritu praeuidebat et praeconio futurorum merita uestra contestans 
 dum parentes laudat filios prouocabat. dum sic unanimes, 
 dum fortes estis, magna et ceteris fratribus unanimitatis et fortitudinis 
 exempla tribuistis. docuistis granditer Deum timere, 
 Christo firmiter adhaerere, plebem sacerdotibus in periculo iungi, 
 in persecutione fratres a fratribus non separari, concordiam simul 
 iunctam uinci omnino non posse, quicquid simul petitur a cunctis 
 Deum pacis pacificis exhibere. prosiluerat aduersarius terrore 
 uiolento Christi castra turbare. sed quo impetu uenerat eodem 
 impetu pulsus est, et quantum formidinis et terroris adtulit tantum 
 fortitudinis inuenit et roboris. subplantare se iterum posse 
 crediderat Dei seruos et uelut tirones et rudes quasi minus paratos 
 et minus cantos solito suo more concutere. unum primo adgressus 
 ut lupus ouem secernere a grege, ut acceptor columbam 
 ab agmine uolantium separare temptauerat nam cui non est

 
 
 
 aduersus omnes satis uirium, circumuenire quaerit solitudinem 
 singulorum. sed retusus adunati exercitus fide pariter et uigore 
 intellexit milites Christi uigilare iam sobrios et armatos ad proelium 
 stare, uinci non posse, mori posse et hoc ipso inuictos esse 
 quia mori non timent, nec repugnare contra inpugnantes, cum 
 occidere innocentibus nec nocentem liceat, sed prompte et animas 
 et sanguinem tradere, ut cum tanta in saeculo malitia et saeuitia 
 grassetur, a malis et saeuis uelocius recedatur. quale illud fuit 
 sub oculis Dei spectaculum gloriosum, quale in conspectu Christi 
 eius ecclesiae suae gaudium, ad pugnam quam temptauerat hostis 
 inferre non singulos milites sed tota simul castra prodisse. omnes 
 enim constat uenturos fuisse, si audire potuissent, quando adcucurrerit 
 properanter et uenerit quisquis audiuit. quot illic lapsi 
 gloriosa confessione sunt restituti steterunt fortes et ipso dolore 
 paenitentiae facti ad proelium fortiores: ut appareat nuper subitatos 
 esse et nonas adque insuetae rei pauore trepidasse, redisse 
 ad se postmodum fidem ueram et uires suas de Dei timore collectas 
 ad omnem patientiam constanter et firmiter roborasse nec 
 iam stare ad criminis ueniam, sed ad passionis coronam.

Quid ad haec Nonatianns, frater carissime? utrumne iam deponit 
 errorem? an uero, qui dementium mos est, ipsis bonis et 
 prosperis nostris plus adactus est ad furorem et quo magis ac 
 magis dilectionis ac fidei crescit hic gloria, illic dissensionis et 
 zeli recrudescit insania: nec uulnus suum miser curat, sed

 
 
 
 adhuc grauius et se et suos uulnerat, in perniciem fratrum lingua 
 sua perstrepens et facundiae uenenatae iacula contorquens, magis 
 durus saecularis philosophiae prauitate quam sophiae dominicae 
 lenitate pacificus, desertor ecclesiae, misericordiae hostis, interfector 
 paenitentiae, doctor superbiae, ueritatis corruptor, perditor 
 caritatis ? adgnoscitne iam qui sit sacerdos Dei, quae sit ecclosia 
 et domus Christi, qui sint Dei serui quos diabolus infestet, qui 
 sint christiani quos antichristus inpugnet? neque enim quaerit 
 illos quos iam subegit aut gestit euertere quos iam suos fecit. 
 inimicus et hostis ecclesiae quos alienauit ab ecclesia et foras 
 duxit ut captiuos et uictos contemnit et praeterit, eos pergit 
 lacessere in quibus Christum cernit habitare.

Quamquam etsi aliquis ex talibus fuerit adpreheasus, non est 
 quod sibi quasi in confessione nominis blandiatur, cum constet, si 
 occisi eiusmodi extra ecclesiam fuerint, fidei coronam non esse, 
 sed poenam potius esse perfidiae nec in domo Dei inter unanimes 
 habitaturos esse quos uidemus de pacifica et diuina domo furore 
 discordiae recessisse.

Hortamnr plane quantum possnmns, frater carissime, pro caritate 
 mutua qua nobis inuicem cohaeremus ut, quoniam prouidentia 
 Domini monentis instmimur et diuinae misericordiae 
 consiliis salubribus admonemur adpropinquare iam certaminis et 
 agonis nostri diem, . ieiuniis uigiliis orationibus insistere cum 
 omni plebe non desinamus. incumbamus gemitibus adsiduis et

 
 
 
 deprecationibus crebris. haec sunt enim nobis arma caelestia 
 quae stare et perseuerare fortiter faciunt. haec sunt munimenta 
 spiritalia et tela diuina quae protegunt. memores nostri inuicem 
 simus, concordes adque unanimes, utrubique pro nobis semper 
 oremus, pressuras et angustias mutua caritate releuemus, et si \\ 
 quia istinc nostrum prior diuinae dignationis celeritate praecesserit, 
 perseueret apud Dominum nostra dilectio, pro fratribus et 
 sororibus nostris apud misericordiam patris non cesset oratio. 
 opto te, frater carissime, semper bene ualere.

CVPRIANVS CVM COLLEGIS LVCIO FRATRI S. 
 
 Et nuper quidem tibi, frater carissime, gratulati sumus, cum 
 te honore geminato m ecclesiae suae administratione confessorem 
 pariter et sacerdotem constituit diuina dignatio. sed et nunc non 
 minus tibi et comitibus tuis adque uniuersae fraternitati gratulamur 
 quod cum eadem gloria et laudibus uestris reduces uos 
 denuo ad suos fecerit benigna Domini et larga protectio, ut 
 pascendo gregi pastor et gubernandae naui gubernator et plebi 
 regendae rector redderetur et appareret relegationem uestram sic 
 diuinitus esse dispositam, non ut episcopus relegatus et pulsus 
 ecclesiae deesset, sed ut ad ecclesiam maior rediret.

Neque enim m tribus pueris minor fuit martyrn dignitas, quia 
 morte frustrata de camino ignis incolumes exierunt aut non

 
 
 
 consummatus Daniel extitit in suis laudibus, quia qui leonibus missus 
 fuerat ad praedam, protectus a Domino uixit ad gloriam. in 
 confessoribus Christi dilata martyria non meritum confessoribus 
 minuunt, sed magnalia diuinae protectionis ostendunt repraesentatum 
 uidemus in uobis quod apud regem fortes adque inlustres 
 pueri praedicauuerunt, ipsos quidem paratos esse ardere 
 flammis, ne diis eius seruirent aut imaginem quam fecerat adorarent, 
 Deum tamen quem colebant quemque et nos colimus 
 potentem esse ut quos de camino ignis eximeret et de regis manibus 
 ac de poenis praesentibus liberaret. quod inuenimus in 
 confessionis uestrae fide et in Domini circa nos protectione nunc 
 gestum, ut cum nos parati fueritis et prompti omne subire supplicium, 
 Dominus tamen nos poenae subtraheret et ecclesiae 
 reseruaret regredientibus uobis breuiata non est in episcopo confessionis 
 suae dignitas, sed magis creuit sacerdotalis auctoritas, 
 ut altari Dei adsistat antistes qui ad confessionis arma sumenda 
 et facienda martyria non uerbis plebem sed factis cohortetur et 
 inminente antichristo paret ad proelium milites non solo sermonis 
 et uocis incitamento sed fidei et uirtutis exemplo.

Intellegimus, frater carissime, et tota cordis nostri luce perspicimus 
 diuinae maiestatis salutaria et sancta consilia, unde illic 
 repentina persecutio nuper exorta sit, unde contra ecclesiam 
 Christi et episcopum Cornelium beatum martyrem uosque omnes 
 saecularis potestas subito proruperit, ut ad confundendos haereticos 
 et retundendos ostenderet Dominus quae esset ecclesia, 
 quis episcopus eius unus diuina ordinatione delectus, qui cum

 
 
 
 episcopo presbyteri sacerdotali honore coniuncti, quis adunatus 
 et uerus Christi populus dominici gregis caritate conexus, qui 
 essent quos inimicus lacesseret, qui contra quibus diabolus ut 
 suis parceret. neque enim persequitur et inpugnat Christi aduersarius 
 nisi castra et milites Christi. haereticos prostratos semel 
 et suos factos contemnit et praeterit. eos quaerit deicere quos 
 uidet stare.

Adque utinam nunc facultas daretur, frater carissime, ut interesse 
 illic uobis regredientibus possemus qui uos mutua caritate 
 diligimus, ut aduentus uestri laetissimum fructum praesentes 
 cum ceteris ipsi quoque caperemus. quae illic exultatio omnium 
 fratrum, qui concursus adque conplexus occurrentium singulorum ? 
 uix osculis adhaerentium potest satisfieri, uix uultus ipsi adque 
 oculi plebis possunt uidendo satiari de aduentus uestri gaudio. 
 cognoscere illic fraternitas coepit qualis et quanta sit secutura 
 Christo ueniente laetitia: cuius quia cito adpropinquauit aduentus, . 
 imago iam quaedam praecessit in nobis, ut quomodo Iohannes 
 praecursor eius et praeuius ueniens praedicauit Christum uenisse, 
 sic nunc episcopo confessore Domini et sacerdote redeunte appareat 
 et Dominum iam redire. uicarias uero pro nobis ego et collegae 
 et fraternitas omnis has ad uos litteras mittimus, frater 
 carissime, et repraesentantes nobis per epistulam gaudium nostrum 
 fida obsequia caritatis expromimus, hic quoque in sacrificiis 
 adque in orationibus nostris non cessantes Deo patri et 
 Christo filio eius Domino nostro gratias agere et orare pariter 
 ac petere ut qui perfectus est adque perficiens custodiat et

 
 
 
 perficiat in nobis confessionis uestrae gloriosam coronam: qui 
 et ad hoc uos fortasse reuocauit, ne gloria esset occulta, si 
 foris essent confessionis uestrae consummata martyria. nam 
 uictima quae fraternitati praebet exemplum et uirtutis et fidei 
 praesentibus debet fratribus inmolari. optamus te, frater carissime, 
 semper bene ualere.

CVPRIANVS IANVARIO MAXIMO PROCVLO VICTORI MODIANO NEMESIANO NAMPVLO ET HONORATO FRATRIBVS S. 
 
 , Cum maximo animi nostri gemitu et non sine lacrimis legimus 
 litteras uestras, fratres carissimi, quas ad nos pro dilectionis 
 uestrae sollicitudine de fratrum nostrorum et sororum captiuitate 
 fecistis. quis enim non doleat in eiusmodi casibus aut quis non 
 dolorem fratris ut suum proprium computet, cum loquatur. apostolus 
 Paulus et dicat: si patitur membrum unum, 
 compatiuntur et cetera membra: et si laetatur 
 membrum unum, collaetantur et cetera membra. et 
 alio loco, quis infirmatur, inquit, et ego non infirmor? 
 quare nunc et nobis captiuitas fratrum nostra captiuitas 
 computanda est et periclitantium dolor pro nostro dolore numerandus 
 est, cum sit scilicet adunationis nostrae et corpus unum 
 et non tantum dilectio sed et religio instigare nos debeat et confortare 
 ad fratrum membra redimenda.

Nam cum denuo apostolus FauIus dicat: nescitis quia 
 templum Dei estis et spiritus Dei habitat in 
 uobis? etiamsi caritas minus adegerit ad opem fratribus 
 ferendam, considerandum tamen hoc in loco fuit Dei templa 
 esse quae capta sunt, nec pati nos longa cessatione et neglecto 
 dolore debere ut diu Dei templa captiua sint, sed 
 quibus possumus elaborare uiribus et uelociter gerere ut 
 Christum iudicem et Dominum Deum nostrum promereamur 
 obsequiis nostris. nam cum dicat Paulus apostolus: quotquot 
 in Christo baptizati estis, Christum induistis, in 
 captiuis fratribus nostris contemplandus est Christus et redimendus 
 de periculo captiuitatis, qui nos redemit de periculo mortis, 
 ut qui nos de diaboli faucibus exuit nunc ipse qui manet et habitat 
 in nobis de barbarorum manibus exuatur et redimatur 
 nummaria quantitate qui nos cruce redemit et sanguine : qui 
 idcirco haec fieri interim patitur, ut fides nostra temptetur an 
 faciat unusquisque pro altero quod pro se fieri uellet, si apud 
 barbaros teneretur ipse captiuus. quis enim non humanitatis memor 
 et mutuae dilectionis admonitus, si pater est, illic esse nunc 
 filios suos computet: si maritus est, uxorem suam illic captiuam 
 teneri cum dolore pariter ac uinculi maritalis amore existimet? 
 quantus uero communis omnibus nobis maeror atque cruciatus 
 est de periculo uirginum quae illic tenentur, pro quibus non tantum 
 libertatis sed et pudoris iactura plangenda est nec tam uincula 
 barbarorum quam lenonum et lupanarium stupra deflenda 
 sunt, ne membra Christo dicata et ad aeternum continentiae honorem 
 pudica uirtute deuota insultantium libidinis contagione 
 foedentur?

Quae omnia istic secundum litteras uestras fraternitas nostra 
 cogitans et dolenter examinans prompte omnes et libenter ac

 

 
 
 
 largiter subsidia nummaria fratribus contulerunt, semper quidem 
 secundum fidei suae firmitatem ad opus Dei proni, nunc tamen 
 magis ad opera salutaria contemplatione tanti doloris accensi. 
 nam cum Dominus in euangelio suo dicat; infirmus fui, et 
 uisitastis me, quanto cum maiore operis nostri mercede 
 dicturus est: captiuus fui, et redemistis me. et cum 
 denuo dicat: in carcere fui, et uisitastis me, quanto 
 plus est cum coeperit dicere: in carcere captiuitatis fui, 
 et clausus et uinctus apud barbaros iacui, et de 
 carcere illo seruitutis liberastis me, cum iudicii dies 
 uenerit praemium de Domino recepturi P denique maximas nobis 
 gratias agimus quod nos uestrae sollicitudinis et tam bonae et 
 necessariae operationis participes esse uoluistis, ut offerretis nobis 
 agros uberes, in quibus spei nostrae semina mitteremus, expectaturi 
 messem de amplissimis fructibus qui de hac caelesti et 
 salutari operatione proueniunt. misimus autem sestertia centum 
 milia nummorum, quae istic in ecclesia cui de Domini indulgentia 
 praesumus cleri et plebis apud nos consistentis collatione 
 collecta sunt, quae uos illic pro uestra diligentia dispensabitis.

Et optamus quidem nihil tale de cetero fieri et fratres nostros 
 Domini maiestate protectos ab eiusmodi periculis incolumes 
 reseruari. si tamen ad explorandam animi nostri caritatem et 
 examinandam nostri pectoris fidem tale aliquid acciderit, nolite 
 cunctari nuntiare haec nobis litteris uestris, pro certo habentes 
 et scientes ecclesiam nostram et fraternitatem istic uniuersam 
 ne haec ultra fiant precibus orare, si facta fuerint, libenter et 
 largiter subsidia praestare. ut autem fratres nostros ac sorores, 
 qui ad hoc opus tam necessarium prompte ac libenter operati 
 sunt, ut semper operentur, in mente habeatis orationibus uestris

 

 
 
 
 et eis uicem boni operis in sacrificiis et precibus repraesentetis, 
 subdidi nomina singulorum, sed et collegarum quoque et 
 sacerdotum nostrorum, qui et ipsi cum praesentes essent, ex 
 suo plebis suae nomine quaedam pro uiribus contulerunt, nomina 
 addidi et praeter quantitatem propriam nostram eorum quoque 
 summulas significaui et misi, quorum omnium secundum quod 
 fides et caritas exigit in orationibus et precibus uestris meminisse 
 debetis. optamus uos, fratres carissimi, in Domino semper bene 
 ualere et nostri meminisse.

CVPRIANVS CAECILIO FRATRI S. 
 
 Quamquam sciam, frater carissime, episcopos plurimos ecclesiis 

 dominicis in toto mundo diuina dignatione praepositos euangelicae 
 ueritatis ac dominicae traditionis tenere rationem nec . 
 ab eo quod Christus magister et praecepit et gessit humana et 
 nouella institutione decedere, tamen quoniam quidam uel ignoranter 
 uel simpliciter in calice dominico sanctificando et plebi 
 ministrando non hoc faciunt quod Iesus Christus Dominus et. 
 Deus noster sacrificii huius auctor et doctor fecit et docuit, religiosum 
 pariter ac necessarium duxi de hoc ad uos litteras facereut 
 si qui in isto errore adhuc tenebatur, ueritatis luce perspecta 
 ad radicem adque originem traditionis dominicae reuertatur. nec 
 hoc putes, frater carissime, nos nostra et humana conscribere aut

 
 
 
 ultronea uoluntate hoc nobis audaciter adsumere, cum mediocritatem 
 nostram semper humili et uerecunda moderatione teneamus. 
 sed quando aliquid Deo inspirante et mandante praecipitur, 
 necesse est domino seruus fidelis obtemperet, excusatus aput 
 omnes quod nihil sibi adroganter adsumat, qui offensam domini 
 timere conpellitur, nisi faciat quod iubetur.

Admonitos autem nos scias ut in calice offerendo dominica 
 traditio seruetur neque aliud fiat a nobis quam quod pro nobis 
 Dominus prior fecit, ut calix qui in commemoratione eius offertur 
 minus uino offeratur. nam cum dicat Christus : ego sum 
 uitis uera, sanguis Christi non aqua est utique, sed uinum. 
 nec potest uideri sanguis eius, quo redempti et uiuificati sumus, 
 esse in calice, quando uinum desit calici, quod Christi sanguis 
 ostenditur, qui scripturarum omnium sacramento ac testimonio 
 praedicetur.

Inuenimus enim et in Genesi circa sacramentum Noe hoc 
 idem praecucurrisse et figuram dominicae passionis illic extitisse 
 quod uinum bibit, quod inebriatus est, quod in domo sua nudatus 
 est, quod fuit recubans nudis et patentibus femoribus, 
 quod nuditas illa patris a medio filio denotata est sed et foras 
 nuntiata, a duobus uero maiore et minore contecta, et cetera 
 quae necesse non est exsequi, cum satis sit hoc solum conplecti 
 quod Noe typum futurae ueritatis ostendens non aquam sed 
 uinum biberit et sic imaginem dominicae passionis expresserit.

Item in sacerdote Melchisedech sacrificii dominici sacramentum 
 praefiguratum uidemus secundum quod scriptura diuina 
 testatur et dicit: et Melchisedech rex Salem protulit 
 panem et uinum. fuit autem sacerdos Dei summi et, benedixit 
 Abraham. quod autem Melchisedech typum Christi portaret 
 declarat in psalmis spiritus sanctus ex persona patris ad 
 filium dicens: ante luciferum genui te. tu es sacerdos 
 in aeternum secundum ordinem Melchisedech. qui 
 ordo utique hic est de sacrificio illo ueniens et inde descendens 
 quod Melchisedech sacerdos Dei summi fuit, quod panem 
 et uinum optulit, quod Abraham benedixit. nam qui magis 
 sacerdos Dei summi quam Dominus noster Iesus Christus, qui\' 
 sacrificium Deo patri optulit et optulit hoc idem quod Melchisedech 
 optulerat id est panem et uinum, suum scilicet corpus 
 et sanguinem. et circa Abraham benedictio illa praecedens 
 ad nostrum populum pertinebat. nam si Abraham Deo 
 credidit et deputatum est ei ad iustitiam, utique quisque 
 Deo credit et fide uiuit iustus inuenitur et iam pridem in 
 Abraham fideli benedictus et iustificatus ostenditur, sicut 
 beatus apostolus Paulus probat dicens: credidit Abraham 
 Deo et deputatum est ei ad iustitiam. cognoscitis 
 ergo quia qui ex fide sunt hi sunt filii Abrahae. prouidens 
 autem scriptura quia ex fide iustificat gentes Deus, praenuntiauit 
 Abrahae quia benedicentur in illo omnes gentes. igitur

 

 
 
 
 qui ex fide sunt benedicti sunt cum fideli Abraham.. unde 
 in euangelio inuenimus de lapidibus excitari id est ex gentibus 
 colligi filios Abrahae. et cum Zachaeum laudaret Dominus, 
 respondit et dixit: salus hodie domui huic facta 
 est, quia et hic filius est Abrahae. ut ergo in Genesi 
 per Melchisedech sacerdotem benedictio circa Abraham posset 
 rite celebrari, praecedit ante imago sacrificii in pane et uino 
 scilicet constituta: quam rem perficiens et adimplens Dominus 
 panem et calicem mixtum uino optulit, et qui est plenitudo ueritatem 
 praefiguratae imaginis adimpleuit.

Sed et per Salomonem spiritus sanctus typum dominici sacrificii 
 ante praemonstrat, immolatae hostiae et panis et uini sed et 
 altaris et apostolorum faciens mentionem. sapientia, inquit, 
 aedificauit domum et subdidit columnas septem. 
 mactauit suas hostias, miscuit in cratera uinum 
 suum et parauit suam mensam. et misit suos seruos, 
 conuocans cum excelsa praedicatione ad craterem 
 dicens: qui est insipiens declinet ad me. et 
 egentibus sensu dixit: uenite et edite de meis panibus 
 et bibite uinum quod miscui uobis. uinum 
 mixtum declarat, id est, calicem Domini aqua et uino mixtum 
 prophetica uoce praenuntiat, ut adpareat in passione dominica 
 id esse gestum quod fuerat ante praedictum.

In benedictione quoque Iudae hoc idem significatur, ubi et 
 illic Christi figura exprimitur, quod a fratribus suis laudari 
 et adorari haberet, quod inimicorum dorsa cedentium adque 
 fugientium manibus quibus crucem pertulit et mortem uicit 
 conpressurus fuisset quodque ipse sit leo de tribu Iuda et 
 recubet dormiens in passione et surgat et sit ipse spes gentium. 
 quibus scriptura diuina adiungit et dicit: lauabit in 
 uino stolam suam et in sanguine uuae amictum 
 suum. quando autem sanguis uuae dicitur, quid aliud quam 
 uinum calicis dominici sanguis ostenditur? 
 
 
 Nec non et aput Esaiam hoc idem spiritus sanctus de Domini 
 passione testatur dicens: quare rubicunda sunt uestimenta 
 tua, et indumenta tua uelut calcatione torcularis 
 pleni et percalcati? numquid rubicunda uestimenta 
 aqua potest facere aut in torculari aqua est quae pedibus 
 calcatur uel praelo exprimitur? uini utique mentio ideo ponitur, 
 ut Domini sanguis uino intellegatur et quod in calice dominico 
 postea manifestatum est prophetis adnuntiantibus praedicaretur.

torcularis quoque calcatio et pressura taxatur: quia quomodo ad 
 potandum uinum ueniri non potest nisi botruus calcetur ante et 
 prematur, sic nec nos sanguinem Christi possemus bibere, nisi



 



 

 

 
 
 
 Christus calcatus prius fuisset et pressus et calicem prior biberet, 
 quo credentibus propinaret.

Quotienscumque autem aqua sola in scripturis sanctis nominatur, 
 baptisma praedicatur, at apud Esaiam significari uidemus. 
 nolite, inquit, priora meminisse et antiqua nolite 
 reputare. ecce ego facio noua, quae nunc orientur, 
 et cognoscetis, et faciam in deserto uiam, et flumina 
 in loco inaquoso adaquare genus meum electum, 
 plebem meam quam adquisiui, ut uirtutes meas 
 exponeret. praenuntiauit illic per prophetam Deus quod 
 apud gentes in locis quae inaquosa prius fuissent flumina postmodum 
 redundarent et electum genus Dei, id est per generationem 
 baptismi filios Dei factos adaquarent. item denuo praecanitur 
 et ante praedicitur Iudaeos, si sitierint et Christum quaesierint, 
 apud nos esse poturos, id est baptismi gratiam consecuturos. 
 si sitierint, inquit, per deserta, adducet 
 illis aquam, de petra producet illis, findetur petra 
 et fluet aqua et bibet plebs mea. quod in euangelio 
 adinpletur, quando Christus qui est petra finditur ictu lanceae 
 in passione: qui et admonens quid per prophetam sit ante praedictum 
 clamat et dicit: si qui sitit, ueniat et bibat

 

 
 
 
 qui credit in me, sicut scriptura dicit, flumina 
 de uentre eius fluent aquae uiuae. adque ut magis 
 posset esse manifestum quia non de calice sed de baptismo illic 
 loquitur Dominus, addidit scriptura dicens: hoc autem dixit 
 de spiritu quem accepturi erant qui in eum credebant. 
 per baptisma autem spiritus sanctus accipitur, et sic baptizatis 
 et spiritum sanctum consecutis ad bibendum calicem 
 Domini peruenitur. neminem autem moueat quod cum de baptismo 
 loquatur scriptura diuina sitire nos dicit et bibere, 
 quando et Dominus in euangelio dicat: beati sitientes et 
 esurientes iustitiam, quia quod auida et sitienti cupiditate 
 suscipitur plenius et uberius hauritur. sicut et alio loco ad 
 Samaritanam mulierem Dominus loquitur dicens: omnis qui 
 biberit ex aqua ista, sitiet iterum. qui autem biberit 
 ex aqua quam ego dedero, non sitiet in aeternum. 
 quo et ipso baptisma salutaris aquae significatur, quod 
 semel scilicet sumitur nec rursus iteratur. ceterum calix Domini 
 in ecclesia semper et sititur et bibitur.

Nec argumentis plurimis opus est, frater carissime, ut probemus 
 appellatione aquae baptisma significatum semper esse et sic 
 nos intellegere debere, quando Dominus adueniens baptismi et 
 calicis manifestauerit ueritatem, qui aquam illam fidelem, aquam 
 uitae aeternae praeceperit credentibus in baptismo dari, calicem 
 uero docuerit exemplo magisterii sui uini et aquae coniunctione

 

 

 
 
 
 misceri. calicem etenim sub die passionis accipiens benedixit et 
 dedit discipulis suis dicens: bibite ex hoc omnes. hic est 
 enim sanguis testamenti, qui pro multis effundetur 
 in remissionem peccatorum. dico uobis, non bibam 
 amodo ex ista creatura uitis usque in diem 
 illum quo uobiscum bibam nonam in regno patris 
 mei qua in parte inuenimus calicem mixtum fuisse quem 
 Dominus optulit et uinum fuisse quod sanguinem dixit. unde 
 apparet sanguinem Christi non offerri, si desit uinum calici 
 nec sacrificium dominicum legitima sanctificatione celebrari, nisi 
 oblatio et sacrificium nostrum responderit passioni. quomodo 
 autem de creatura uitis nonum uinum cum Christo in regno 
 patris bibemus, si in sacrificio Dei patris et Christi uinum non 
 offerimus nec calicem Domini dominica traditione miscemus?

Beatus quoque apostolus Paulos a Domino electus et missus 
 et praedicator ueritatis euangelicae constitutus haec eadem in 
 epistula sua ponit dicens: Dominus Iesus in qua nocte 
 tradebatur accepit panem et gratias egit et fregit 
 et dixit: hoc est corpus meum, quod pro uobis est. 
 hoc facite in meam commemorationem. simili modo 
 et calicem postquam cenatum est accepit dicens: 
 hic calix nonum testamentum est in meo sanguine, 
 hoc facite quotienscumque biberitis in meam conmemorationem. 
 quotienscumque enim ederitis panem 
 istum et calicem biberitis, mortem Domini

 

 
 
 
 adnuntiatis quoad usque ueniat. quod si a Domino 
 praecipitur et ab apostolo eius hoc idem confirmatur et traditur, 
 ut quotienscumque biberimus, in commemorationem 
 Domini hoc faciamus quod fecit et Dominus, inuenimus non 
 obseruari a nobis quod man\'datum est, nisi eadem quae Dominus 
 fecit nos quoque faciamus et calicem pari ratione miscentes 
 a diuino magisterio non recedamus. ab euangelicis autem 
 praeceptis omnino non recedendum esse et eadem quae magister 
 docuit et fecit discipulos quoque obseruare et facere debere constantius 
 et fortius alio in loco beatus apostolus docet dicens: 
 miror quod sic tam cito demutamini ab eo qui uos 
 uocauit ad gratiam, ad aliud euangelium, quod non 
 est aliud, nisi si sunt aliqui qui uos conturbant et 
 uolunt conuertere euangelium Christi. sed licet 
 nos aut angelus de caelo euangelizauerit praeterquam 
 quod adnuntiauimus uobis, anathema sit. sicut 
 praediximus, et nunc iterum dico: si qui uobis 
 adnuntiauerit praeterquam quod accepistis, anathema 
 sit.

Cum ergo neque ipse apostolus neque angelus de caelo adnuntiare 
 possit aliter aut docere praeterquam quod semel 
 Christus docuit et apostoli eius adnuntiauerunt, miror satis unde 
 hoc usurpatum sit ut contra euangelicam et apostolicam disciplinam 
 quibusdam in locis aqua offeratur in dominico calice,

 

 
 
 
 quae sola Christi sanguinem non possit exprimere. cuius rei 
 sacramentum nec in psalmis tacet spiritus sanctus faciens mentionem 
 dominici calicis et dicens: calix tuus inebrians 
 perquam optimus. calix autem qui inebriat utique uino 
 mixtus est. neque enim aqua inebriare quemquam potest. sic 
 autem calix dominicus inebriat ut et Noe in Genesi uinum bibens 
 inebriatus est. sed quia ebrietas dominici calicis et sanguinis 
 non est talis qualis est ebrietas uini saecularis, cum diceret spiritus 
 sanctus in psalmo calix tuus inebrians, addidit 
 per quam optimus, quod scilicet calix dominicus sic inebriet 
 ut sobrios faciat, at mentes ad spiritalem sapientiam redigat, ut 
 a sapore isto saeculari ad intellectum Dei unusquisque resipiscat, 
 et quemadmodum uino isto communi mens soluitur et anima 
 relaxatur et tristitia omnis exponitur, ita et poto sanguine Domini 
 et poculo salutari exponatur memoria ueteris hominis et fiat 
 obliuio conuersationis pristinae saecularis et maestum pectus 
 ac triste quod prius peccatis angentibus premebatur diuinae 
 indulgentiae laetitia resoluatur: quod tunc demum potest laetificare 
 in ecclesia Domini bibentem, si quod bibitur dominicam 
 teneat ueritatem.

Quam nero pernersum est quamque contrarium, at cum Dominus 
 in nuptiis de aqua uinum fecerit, nos de uino aquam faciamus, 
 cum sacramentum quoque rei illius admonere et instruere 
 nos debeat, ut in sacrificiis dominicis uinum potius offeramus. nam

 

 
 
 
 quia apud Iudaeos defecerat gratia spiritalis, defecit et uinum: 
 uinea enim Domini sabaoth domus Israel est. Christus autem 
 docens et ostendens gentium populum succedere et in locum 
 quem Iudaei perdiderant nos postmodum merito fidei peruenire, 
 de aqua uinum fecit, id est quod ad nuptias Christi et ecclesiae 
 Iudaeis cessantibus plebs magis gentium conflueret et conueniret 
 ostendit. aquas namque populos significari in apocalypsi scriptura 
 diuina declarat dicens: aquae quas uidisti, super 
 quas sedet meretrix illa, populi et turba et gentes 
 ethnicorum sunt et linguae. quod scilicet perspicimus et 
 sacramento calicis contineri.

Nam quia nos omnes portabat Christus qui et peccata 
 nostra portabat, uidemus m aqua populum intellegi, in uino 
 uero ostendi sanguinem Christi. quando autem in calice uino 
 aqua miscetur, Christo populus adunatur et credentium plebs 
 ei in quem credidit copulatur et iungitur. quae copulatio 
 et coniunctio aquae et uini sic miscetur in calice Domini ut 
 conmixtio illa non possit ab inuicem separari. unde ecclesiam 
 id est plebem in ecclesia constitutam fideliter et firmiter 
 in eo quod credidit perseuerantem nulla res separare poterit 
 a Christo quo minus haereat semper et maneat indiuidua 
 dilectione. sic autem in sanctificando calice Domini offerri aqua 
 sola non potest quomodo nec uinum solum potest. nam si uinum 
 tantum quis offerat, sanguis Christi incipit esse sine nobis. si 
 uero aqua sit sola, plebs incipit esse sine Christo. quando autem

 

 
 
 
 utrumque miscetur et adunatione confusa sibi inuicem copulatur, 
 tunc sacramentum spiritale et caeieste perficitur sic uero 
 calix Domini non est aqua sola aut uinum solum nisi utrumque 
 sibi misceatur, quomodo nec corpus Domini potest esse farina 
 sola aut aqua sola, nisi utrumque adunatum fuerit et copulatum 
 et panis unius conpage solidatum. quo et ipso sacramento populus 
 noster ostenditur adunatus. at quemadmodum grana multa 
 in unum collecta et conmolita et conmixta panem unum faciunt, 
 sic in Christo qui est panis caelestis unum sciamus esse corpus, 
 cui coniunctus sit noster numerus et adunatas.

Non e=t ergo. frater carUsime, quod aiiqais exinimet sequendam 
 esse quorundam consuetudinem. si qui in praeteritum in 
 calice dominico aquam solam offerendam putauerunt: quaerendum 
 est enim ipsi quem sint secuti nam si in sacrificio quod 
 Christus optulit non nisi Christus sequendus est, utique id nos 
 obaudire et facere oportet quod Christus fecit et quod faciendum 
 esse mandauit, quando ipse in euangelio dicat: si feceritis 
 quod mando uobis, iam non dico nos seruos, sed 
 amicos. et quod Christus debeat solus audiri, pater etiam de 
 caelis contestatur dicens: hic est filius meus dilectissimus, 
 in quo bene sensi, ipsum audite. quare si 
 solus Christus audiendus est, non debemus adtendere quid alius 
 ante nos faciendum esse putauerit, sed quid qui ante omnes est 
 Christus prior fecerit. neque enim hominis consuetudinem sequi 
 oportet, sed Dei ueritatem, cum per Esaiam prophetam Deus 
 loquatur et dicat: sine causa autem colunt me,

 

 
 
 
 mandata et doctrinas hominum docentes, et iterum Dominus 
 in euangelio hoc idem repetat dicens: reicitis mandatum 
 Dei ut traditionem uestram statuatis. sed et 
 alio in loco ponit et dicit: qui soluerit unum ex mandatis 
 istis minimis et sic docuerit homines, minimus 
 uocabitur in regno caelorum. quod si nec minima de 
 mandatis dominicis licet soluere, quanto magis tam magna, tam 
 grandia, tam ad ipsum dominicae passionis et nostrae redemptionis 
 sacramentum pertinentia fas non est infringere aut in aliud 
 quam quod diuinitus institutum sit humana traditione mutare ? 
 nam si Christus Iesus Dominus et Deus noster ipse est summus 
 sacerdos Dei patris et sacrificium patri se ipsum optulit et hoc 
 fieri in sui commemorationem praecepit, utique ille sacerdos 
 uice Christi uere fungitur qui id quod Christus fecit imitatur 
 et sacrificium uerum et plenum tunc offert in ecclesia Deo patri, 
 si sic incipiat offerre secundum quod ipsum Christum uideat 
 optulisse.

Ceterum omnis religionis et ueritatis disciplina subuertitur, 
 nisi id quod spiritaliter praecipitur fideliter reseruetur, nisi si m 
 sacrificiis matutinis hoc quis ueretur, ne per saporem uini redoleat 
 sanguinem Christi. sic ergo incipit et a passione Christi in 
 persecutionibus fraternitas retardari, dum in oblationibus discit

 

 
 
 
 de sanguine eius et cruore confundi. porro autem Dominus in 
 euangelio dicit: qui confusus me fuerit, confundetur 
 eum filius hominis. et apostolus quoque loquitur dicens : 
 si hominibus placerem, Christi seruus non essem. 
 quomodo autem possumus propter Christum sanguinem fundere, 
 qui sanguinem Christi erubescimus bibere.

An illa sibi aliquis contemplatione blanditur, quod etsi mane 
 aqua sola offerri uidetur, tamen cum ad cenandum uenimus, 
 mixtum calicem offerimus? sed cum cenamus, ad conuiuium nostrum 
 plebem conuocare non possumus, ut sacramenti ueritatem 
 fraternitate omni praesente celebremus. at enim non mane, sed 
 post cenam mixtum calicem optulit Dominus. numquid ergo 
 dominicum post cenam celebrare debemus, ut sic mixtum calicem 
 frequentandis dominicis offeramus? Christum offerre oportebat 
 circa uesperam diei, ut hora ipsa sacrificii ostenderet occasum 
 et uesperam mundi, sicut in Exodo scriptum est: et occident 
 illum omne uulgus synagogae filiorum Israel 
 ad uesperam. et iterum in psalmis: adleuatio manuum 
 mearum sacrificium uespertinum. nos autem resurrectionem 
 Domini mane celebramus.

Et quia passionis eius mentionem in sacrificiis omnibus facimus, 
 passio est enim Domini sacrificium quod offerimus, nihil 
 aliud quam quod ille fecit facere debemus. scriptura enim dicit 
 ut quotienscumque calicem in commemorationem Domini et

 

 
 
 
 passionis eius offerimus, id quod constat Dominum fecisse faciamus. 
 et uiderit, frater carissime, si quis de antecessoribus nostris uel 
 ignoranter uel simpliciter non hoc obseruauit et tenuit quod nos 
 Dominus facere exemplo et magisterio suo docuit, potest simplicitati 
 eius de indulgentia Domini uenia concedi: nobis uero non 
 poterit ignosci, qui nunc a Domino admoniti et instructi sumus, 
 ut calicem dominicum uino mixtum, secundum quod Dominus 
 optulit, offeramus et de hoc quoque ad collegas nostros litteras 
 dirigamus, ut ubique lex euangelica et traditio dominica seruetur 
 et ab eo quod Christus et docuit et fecit non recedatur.

Quae ultra iam contemnere et in errore pristino perseuerare 
 quid aliud est quam incurrere in obiurgationem Domini increpantis 
 [in psalmo] et dicentis: ad quid exponis iustificationes 
 meas et adsumis testamentum meum per 
 os tuum? tu autem odisti disciplinam et abiecisti 
 sermones meos retro. si uideras furem, concurrebas 
 ei et inter moechos particulam tuam ponebas. 
 exponere enim iustificationes et testamentum Domini et non hoc 
 idem facere quod fecerit Dominus, quid aliud est quam sermones 
 eius abicere et disciplinam dominicam contemnere nec terrena 
 sed spiritalia furta et adulteria committere? dum quis de 
 euangelica ueritate furatur Domini nostri uerba et facta, et corrumpit 
 adque adulterat praecepta diuina. sicut apud Hieremiam 
 scriptum est: quid est, inquit, paleis ad triticum?

 

 
 
 
 propter hoc ecce ego ad prophetas, dicit Dominus, 
 qui furantur uerba mea unusquisque proximo suo, 
 et seducunt populum meum in mendaciis suis et in 
 erroribus suis. item aput eundem alio loco, et moechata 
 est, inquit, lignum et lapidem, et in his omnibus 
 non est reuersa ad me. quod furtum et adulterium ne 
 in nos etiam cadat cauere sollicite et timide ac religiose obseruare 
 debemus. nam si sacerdotes Dei et Christi sumus, non 
 inuenio quem magis sequi quam Deum et Christum debeamus, 
 quando ipse in euangelio maxime dicat: ego sum lumen 
 saeculi. qui me secutus fuerit, non ambulabit in 
 tenebris, sed habebit lumen uitae. ne ergo in tenebris 
 ambulemus, Christum sequi et praecepta eius obseruare debemus, 
 quia et ipse alio in loco mittens apostolos dixit: data 
 est mihi omnis potestas in caelo et in terra. ite 
 ergo et docete omnes tinguentes eos in nomine 
 patris et filii et spiritus sancti, docentes eos obseruare 
 omnia quaecumque praecepi uobis. quare si 
 in lumine Christi ambulare uolumus, a praeceptis et monitis 
 eius non recedamus agentes gratias, quod dum instruit in futurum 
 quid facere debeamus, de praeterito ignoscit quod simpliciter 
 errauimus. et quia iam secundus eius aduentus nobis propinquat, 
 magis ac magis benigna et larga dignatio corda nostra luce 
 ueritatis inluminat.

Religioni igitur nostrae congruit et timori et ipsi loco adque 
 officio sacerdotii nostri, frater carissime, in dominico calice 
 miscendo et offerendo custodire traditionis dominicae ueritatem

 

 
 
 
 et quod prius apud quosdam uidetur erratum Domino monente 
 corrigere, ut cum in claritate sua et maiestate caelesti uenire 
 coeperit, inueniat nos tenere quod monuit, obseruare quod docuit, 
 facere quod fecit. opto te, frater carissime, semper bene ualere.

CVPRIANVS ET CETERI COLLEGAE QVI IN CONCILIO ADFVERVNT NVMERO LXVI FIDO FRATRI S. 
 
 Legimus litteras tuas, frater carissime, quibus significasti de 
 Victore quondam presbytero, quod ei, antequam paenitentiam plenam 
 egisset et Domino Deo in quem deliquerat satisfecisset, 
 temere Therapius collega noster inmaturo tempore et praepropera 
 festinatione pacem dederit. quae res nos satis mouit, recessum 
 esse a decreti nostri auctoritate, ut ante legitimum et plenum 
 tempus satisfactionis et sine petitu et conscientia plebis 
 nulla infirmitate urgente ac necessitate cogente pax ei concederetur. 
 sed librato apud nos diu consilio satis fuit obiurgare 
 Therapium collegam nostrum quod temere hoc fecerit et instruxisse 
 ne quid tale de cetero faciat: pacem tamen quomodocumque 
 a sacerdote Dei semel datam non putauimus auferendam ac per 
 hoc Victori communicationem sibi concessam usurpare permisimus.

Quantum uero ad causam infantium pertinet, quos dixisti 
 intra secundum uel tertium diem quam nati sint constitutos 
 baptizari non oportere et considerandam esse legem circumcisionis 
 antiquae, ut intra octauum diem eum qui natus est 
 baptizandum et sanctificandum non putares: longe aliud in concilio 
 nostro uisum est. in hoc enim quod tu putabas esse faciendum 
 nemo consensit, sed uniuersi potius iudicauimus nulli 
 hominum nato misericordiam Dei et gratiam denegandam. nam 
 cum Dominus in euangelio suo dicat: filius hominis non 
 uenit animas hominum perdere sed saluare, quantum 
 in nobis est, si fieri potest, nulla anima perdenda est. quid 
 enim ei deest qui semel in utero Dei manibus formatus est? 
 nobis enim adque oculis nostris secundum dierum saecularium 
 cursum accipere qui nati sunt incrementum uidentur. ceterum 
 quaecumque a Deo fiunt Dei factoris maiestate et opere perfecta 
 sunt.

Esse denique apud omnes sine infantes sine maiores natu unam 
 diuini muneris aequalitatem declarat nobis scripturae diuinae 
 fides, cum Helisaeus super infantem uiduae filium qui mortuus 
 iacebat ita se Deum deprecans superstrauit, ut capiti caput et 
 faciei facies adplicaretur et superfusi Helisaei membra singulis 
 paruuli membris et pedes pedibus iungerentur. quae res si 
 secundum natiuitatis nostrae et corporis qualitatem cogitetur,

 

 
 
 
 adulto et prouecto infans non posset aequari nec cohaerere et 
 sufficere possent parua membra maioribus. sed illic aequalitas 
 diuina et spiritalis exprimitur, quod pares adque aequales sint 
 omnes homines, quando a Deo semel facti sunt et possit aetas 
 nostra in incrementis corporum secundum saeculum, non secundum 
 Deum habere discrimen: nisi si et gratia ipsa quae et 
 baptizatis datur pro aetate accipientium uel minor uel maior 
 tribuitur, cum spiritus sanctus non de mensura sed de pietate 
 adque indulgentia paterna aequalis omnibus praebeatur. nam 
 Deus ut personam non accipit, sic nec aetatem, cum se omnibus 
 . ad caelestis gratiae consecutionem aequalitate librata praebeat 
 patrem.

Nam et quod uestigium infantis in primis partus sui diebus 
 constituti mundum non esse dixisti, quod unusquisque nostrum 
 adhuc horreat exosculari, nec hoc putamus ad caelestem gratiam 
 dandam inpedimento esse oportere. scriptum est enim: omnia 
 munda sunt mundis. nec aliquis nostrum id debet horrere 
 quod Deus dignatus est facere. nam etsi adhuc infans a partu 
 nonus est, non ita est tamen ut quisquam illum in gratia danda 
 adque in pace facienda horrere debeat osculari, quando in osculo 
 infantis unusquisque nostrum pro sua religione ipsas adhuc 
 recentes Dei manus debeat cogitare, quas in homine modo formato 
 et recens nato quodam modo exosculamur, quando id quod 
 Deus fecit amplectimur. nam quod in Iudaica circumcisione carnali 
 octauus dies obseruabatur, sacramentum est in umbra adque

 

 
 
 
 imagine ante praemissum. sed ueniente Christo ueritate conpletum 
 nam quia octauus dies id est post sabbatum prima dies 
 futurus erat quo Dominus resurgeret et DOS uiuificaret et circumcisionem 
 nobis spiritalem daret, hic dies octauus id est post 
 sabbatum primus et dominicus praecessit in imagine. quae 
 imago cessauit superueniente postmodum ueritate et data nobis 
 spiritali circumcisione.

Propter quod neminem putamus a gratia consequenda inpedieadum 
 esse ea lege quae iam statuta est, nec spiritalem circumcisionem 
 inpediri carnali circumcisione debere, sed omnem 
 omnino admittendum esse ad gratiam Christi, quando et Petrus 
 in actis apostolorum loquatur et dicat: Dominus mihi dixit 
 neminem hominum communem dicendum et inmundum. 
 ceterum si homines inpedire aliquid ad consecutionem 
 gratiae posset, magis adultos et prouectos et maiores natu possent 
 inpedire peccata grauiora. porro autem si etiam grauissimis 
 delictoribus et in Deum multum ante peccantibus, cum postea 
 crediderint, remissa peccatorum datur et a baptismo adque 
 gratia nemo prohibetur, quanto magis prohiberi non debet infans 
 qui recens natus nihil peccauit, nisi quod secundum Adam. 
 carnaliter natus contagium mortis antiquae prima natiuitate 
 contraxit, qui ad remissam peccatorum accipiendam hoc ipso

 

 
 
 
 facilius accedit quod illi remittuntur non propria sed aliena 
 peccata.

Et idcirco, frater carissime, haec fuit in concilio nostra sententia 
 a baptismo adque a gratia Dei, qui omnibus misericors et 
 benignus et pius est, neminem per nos debere prohiberi. quod 
 cum circa uniuersos obseruandum sit adque retinendum, magis 
 circa infantes ipsos et recens natos obseruandum putamus, qui 
 hoc ipso de ope nostra ac de diuina misericordia plus merentur 
 quod in primo statim natiuitatis suae ortu plorantes ac flentes 
 nihil aliud faciunt quam deprecantur. optamus te, frater carissime, 
 semper bene ualere.

CVPRIANVS EPICTETO FRATRI ET PLEBI ASSVRAS CONSISTENTI S. 
 
 Grauiter et dolenter motus sum, fratres carissimi, quod cognouerim 
 Fortunatianum quondam apud uos episcopum post grauem 
 lapsum ruinae suae pro integro nunc agere uelle et episcopatum 
 sibi uindicare coepisse. quae res contristauit me, primo propter 
 ipsum qui miser uel diaboli tenebris in totum excaecatus uel

 

 

 
 
 
 quorundam sacrilega persuasione deceptus, cum debeat satisfacere 
 et ad Dominum exorandum diebus ac noctibus lacrimis et 
 orationibus et precibus incumbere, audet sibi adhuc sacerdotium 
 quod prodidit uindicare, quasi post aras diaboli accedere ad altare 
 Dei fas sit aut non maiorem in se iram et indignationem Domini 
 in die iudicii prouocet, qui cum fidei et uirtutis dux fratribus 
 esse non potuerit, perfidiae et audaciae et temeritatis magister 
 existat et qui non docuit fratres in proelio fortiter stare, doceat 
 eos qui uicti et prostrati sunt nec rogare, cum Dominus dicat: 
 illis fudistis libamina et illis inposuistis sacrificia, 
 super haec non indignabor? dicit Dominus, 
 et alio loco: sacrificans diis eradicabitur, nisi Domino 
 soli, item Dominus denuo loquatur et dicat: adorauerunt 
 eos quos fecerunt digiti eorum, et curuatus est 
 homo et humiliatus est uir, et non laxabo illis, in 
 apocalypsi quoque legamus iram Domini conminantis et dicentis: 
 si quis adorat bestiam et imaginem eius et accipit 
 notam in fronte sua et in manu, bibet et ipse de 
 uino irae Dei mixto in poculo irae eius et punietur 
 igne et sulphure sub oculis sanctorum angelorum 
 et sub oculis agni. et fumus tormentorum in 
 saecula saeculorum ascendet: nec habebunt requiem 
 die et nocte qui adorant bestiam et imaginem eius.

Cum ergo haec tormenta, hael supplicia in die iudicii Dominns 
 conminetur his qui diabolo obtemperant et idolis sacrificant, 
 quomodo se putat posse agere pro Dei sacerdote qui obtemperauit 
 et seruiuit diaboli sacerdotibus, aut quomodo putat manum suam 
 transferri posse ad Dei sacrificium et precem Domini quae 
 captiua fuerit sacrilegio et crimini, quando in scripturis diuinis 
 Deus ad sacrificium prohibeat accedere sacerdotes etiam in 
 leuiore crimine constitutos et in Leuitico dicat: homo in quo 
 fuerit uitium et macula non accedet offerre dona 
 Deo. item in Exodo: et sacerdotes qui accedunt ad 
 Dominum Deum sanctificentur, ne forte derelinquat 
 illos Dominus. et iterum: et qui accedunt ministrare 
 ad altare sancti, non adducent in se delictum, 
 ne moriantur. qui ergo grauia delicta in se adduxerunt, 
 id est qui idolis sacrificando sacrilega sacrificia fecerunt, sacerdotium 
 Dei sibi uindicare non possunt nec ullam in conspectu 
 eius precem pro fratribus facere, quando in euangelio scriptum 
 sit: Deus peccatorem non audit, sed si qui Deum 
 coluerit et uoluntatem eius fecerit, illum audit. 
 quamuis sic quorundam pectora tenebrarum ingruentium profunda 
 caligo caecauerit, ut de praeceptis salubribus nihil lucis 
 admittant, sed semel a recto limite ueri itineris auersi per

 

 

 
 
 
 praeceps et abruptum criminum suorum nocte adque errore 
 rapiantur.

Nec mirum si consilia nostra aut Domim praecepta nunt abnnnnt 
 qui Dominum negauerunt. stipes et oblationes et lucra 
 desiderant, quibus prius insatiabiles incubabant., et cenis adque 
 epulis etiam nunc inhiant, quarum crapulam nuper superstitem 
 in dies cruditate ructabant, nunc manifestissime conprobantes 
 nec ante se religioni, sed uentri potius et quaestui profana cupiditate 
 seruisse. unde et ipsam uenisse perspicimus et credimus de 
 Dei exploratione censuram, ne apud altare consistere et contractare 
 ulterius perseuerarent pudorem incesti, fidem perfidi, 
 religionem profani, diuina terreni, sancta sacrilegi. quod ne tales 
 ad altaris inpiamenta et contagia fratrum denuo redeant omnibus 
 uiribus excubandum est, omni uigore nitendum ut quantum possumus 
 ab hac eos sui sceleris audacia retundamus, ne adhuc 
 agere pro sacerdote conentur qui ad mortis extrema deiecti ultra 
 lapsos laicos ruinae maioris pondere proruerunt.

Si nero apud insanos furor insanabilis perseneranerit et reeedente 
 spiritu sancto quae coepit caecitas in sua nocte permanserit, 
 consilium nobis erit singulos fratres ab eorum fallacia 
 separare et, ne quis in laqueos erroris incurrat, ab eorum

 
 
 
 contagione secernere, quando nec oblatio sanctificari illic possit ubi 
 sanctus spiritus non sit, nec cuiquam Dominus per eius orationes 
 et preces prosit qui Dominum ipse uiolauit. quod si Fortunatianus 
 aut inmemor criminis sui per diaboli caecitatem aut minister 
 et seruus diaboli factus ad decipiendam fraternitatem in hoc suo 
 furore permanserit, uos quantum potestis elaborate et in hac 
 caligine diaboli saeuientis fratrum mentes ab errore reuocate, ne 
 alienae dementiae facile consentiant. ne se desperatorum delictis 
 participes faciant, sed teneant integri salutis suae tenorem et 
 integritatis conseruatae a se et custoditae perpetuum uigorem.

Lapsi uero magnitudinem delicti sui cognoscentes a deprecando 
 Domino non recedant nec ecclesiam catholicam, quae una et sola 
 est a Domino constituta, derelinquant: sed satisfactionibus inmorantes 
 et Domini misericordiam deprecantes ad ecclesiam pulsent, 
 ut recipi illuc possint ubi fuerunt et ad Christum redeant 
 a quo recesserunt. nec audiant eos qui se falsa et mortali seductione 
 decipiunt, cum scriptum sit: nemo uos decipiat inanibus 
 uerbis. propterea enim uenit ira Dei super filios 
 contumaciae. nolite ergo esse participes eorum. ergo 
 contumaces et Deum non timentes et ab ecclesia in totum recedentes 
 nemo comitetur. quod si quis inpatiens fuerit ad deprecandum 
 Dominum qui offensus est et nobis obtemperare noluerit, sed

 

 
 
 
 desperatos et perditos secutus fuerit, sibi inputabit tam indicii 
 dies uenerit quomodo enim deprecari in die illo Dominum poterit 
 qui et ante hoc Christum et nunc quoque ecclesiam Christi negauit 
 et episcopis sanis et integris et uiuentibus non obtemperans 
 comitem se et participem morientibus praebuit? opto uos, fratres 
 carissimi, semper bene ualere.

CVPRIANVS QVI ET THASCIVS FLOEENTIO CVI KT PVPPIANO FRATRI S. 
 
 Ego te, frater, credideram tandem iam ad paenitentiam conuerti, 
 quod in praeteritum tam infanda tam turpia tam etiam 
 gentilibus execranda aut audisses de nobis temere ant credidisses. 
 porro autem etiam nunc in litteris tuis animaduerto eundem te 
 adhuc esse qui prius fueras, eadem te de nobis credere et in eo 
 quod credideris perseuerare et ne forte claritatis et martyrii tui 
 dignitas nostra communicatione maculetur, mores nostros diligenter 
 inquirere et post Deum indicem qui sacerdotes facit te 
 uelle non dicam de me â quantus enim ego sum? â sed de 
 Dei et Christi iudicio iudicare. hoc est in Deum non credere, hoc

 
 
 
 est rebellem aduersus Christum et aduersus euangelium eius 
 existere, ut cum ille dicat: nonne duo passeres asse 
 ueneunt et neuter eorum cadit in terram sine patris 
 uoluntate, et probet maiestas eius et ueritas sine conscientia 
 et permissu Dei etiam minora non fieri, tu existimes 
 sacerdotes Dei sine conscientia eius in ecclesia ordinari. nam 
 credere quod indigni et incesti sint qui ordinantur quid aliud 
 est quam contendere quod non a Deo nec per Deum sacerdotes 
 eius in ecclesia constituantur.

An putas maius esse de me meum quam Dei testimonium, 
 cum Dominus ipse doceat et dicat testimonium non esse uerum 
 si quis ipse de se testis existat, eo quod unusquisque utique sibi 
 faueat nec contra se aliquis infesta et aduersa depromat, fides 
 uero sincera sit ueritatis, si in praedicationibus nostris alius sit 
 praedicator ac testis. si testimonium, inquit, dixero de 
 me, testimonium meum non est uerum. alius est 
 enim qui testis est de me. quod si ipse Dominus omnia 
 postmodum iudicaturus sic noluit de testimonio suo sibi 
 credi, sed maluit de iudicio ac testimonio Dei patris probari, 
 quanto magis hoc seruos eius obseruare oportet, qui iudicio ac 
 testimonio Dei non probantur tantum, sed etiam gloriantur. 
 praeualuit autem apud te contra diuinam sententiam, contra

 

 
 
 
 conscientiam nostram fidei suae uiribus nixam inimicorum et malignorum 
 commentum, quasi aqud lapsos et profanos et extra ecclesiam 
 positos, de quorum pectoribus excesserit spiritus sanctus, 
 esse aliud possit nisi mens praua et fallax lingua et odia uenenata 
 et sacrilega mendacia: quibus qui credit, cum illis necesse 
 est inueniatur cum iudicii dies uenerit.

Quod uero dixisti sacerdotes humiles esse debere, quia et Dominus 
 et apostoli humiles fuerunt, humilitatem meam et fratres 
 omnes et gentiles quoque optime norunt et diligunt: et tu quoque 
 noueras et diligebas, cum adhuc in ecclesia esses et mecum 
 communicares. quis autem nostrum longe est ab humilitate, 
 utrumne ego qui cotidie fratribus seruio et uenientes ad ecclesiam 
 singulos benigne et cum nolo et gaudio suscipio, an tu qui te 
 episcopum episcopi et iudicem iudicis ad tempus a Deo dati 
 constituis, cum Dominus Deus in Deuteronomio dicat: et homo 
 quicumque fecerit in superbia ut non exaudiat 
 sacerdotem aut iudicem quicumque fuerit in diebus 
 illis, morietur homo ille, et omnis populus cum 
 audierit timebit, et non agent impie etiam nunc, 
 et iterum ad Samuel loquitur et dicit: non te spreuerunt, 
 sed me spreuerunt, et adhuc Dominus in euangelio cum ei 
 dictum esset: sic respondes pontifici, custodiens et docens 
 sacerdotalem honorem seruari oportere contra pontificem 
 nihil dixerit, sed innocentiam suam tantummodo purgans responderit 
 dicens: si male locutus sum, exprobra de malo:

 

 
 
 
 si autem bene, quid me caedis? item beatus apostolus cum 
 ei dictum esset: sic insilis in sacerdotem maledicendo, 
 nihil contumeliose locutus sit aduersus sacerdotem, 
 quando et potuerit se constanter exserere aduersus eos qui 
 Deum crucifixissent et qui iam Dominum et Christum et 
 templum et sacerdotium perdidissent, sed quamuis in falsis 
 et spoliatis sacerdotibus umbram tamen ipsam inanem sacerdotalis 
 nominis cogitans dixerit: nesciebam, fratres, quia 
 pontifex est. scriptum est enim: principem plebis 
 tuae non maledices.

Nisi si sacerdos tibi fui ante persecutionem, quando mecum 
 communicabas, post persecutionem sacerdos esse desiui. persecutio 
 enim ueniens te ad summam martyrii sublimitatem prouexit, 
 me autem proscriptionis onere depressit, cum publice 
 legeretur: SI QVIS TENET POSSIDET DE BONIS CAECILI CVPRIANI 
 EPISCOPI CHRIBTIANORVM, ut etiam qui non credebant Deo 
 episcopum constituenti uel diabolo crederent episcopum proscribenti. 
 nec haec iacto, sed dolens profero, cum te iudicem Dei 
 constituas et Christi, qui dicit ad apostolos ac per hoc ad omnes 
 praepositos qui apostolis uicaria ordinatione succedunt: qui 
 audit uos, me audit: et qui me audit, audit eum

 

 
 
 
 qui me misit. et qui reicit uos, me reicit et eum 
 qui me misit.

Vnde enim schismata et haereses obortae sunt et oriuntur? 
 dum episcopus qui unus est et ecclesiae praeest superba quorundam 
 praesumptione contemnitur et homo dignatione Dei honoratus 
 indignus hominibus iudicatur. quis enim hic est superbiae 
 tumor, quae adrogantia animi, quae mentis inflatio, ad cognitionem 
 suam praepositos et sacerdotes uocare ac nisi apud te purgati 
 fuerimus et sententia tua absoluti, ecce iam sex annis nec fraternitas 
 habuerit episcopum nec plebs praepositum nec grex pastorem 
 nec ecclesia gubernatorem nec Christus antistitem nec Deus 
 sacerdotem. subueniat Puppianus et sententiam dicat, iudicium 
 Dei et Christi in acceptum referat, ne tantus fidelium numerus 
 qui sub nobis arcessitus est sine spe salutis et pacis exisse uideatur, 
 ne nouus credentium populus nullam per nos consecutus 
 esse baptismi et spiritus sancti gratiam iudicetur, ne tot lapsis 
 et paenitentibus pax data et communicatio nostra examinatione 
 concessa iudicii tui auctoritate soluatur. adnue aliquando et dignare 
 pronuntiare de nobis et episcopatum nostrum cognitionis 
 tuae uigore firmare, ut Deus et Christus eius agere tibi gratias 
 possint quod per te sit antistes et rector altari eorum pariter et 
 plebi restitutus.

Apes habent regem et ducem pecudes et fidem seruant: 
 latrones mancipi obsequio pleno humilitatis obtemperant. quanto

 
 
 
 simpliciores et meliores uobis sunt brutae pecudes et muta animalia 
 et cruenti licet ac furentes inter gladios adque inter arma 
 praedones? praepositus illic agnoscitur et timetur, quem non 
 sententia diuina constituit, sed in quem factio perdita et nocens 
 caterua consensit.

Dixisti sane scrupulum tibi esse tollendum de animo, in quem 
 incidisti. incidisti, sed tua credulitate inreligiosa. incidisti, sed 
 tua mente et uoluntate sacrilega: dum incesta, tum impia, dum 
 nefanda contra fratrem, contra sacerdotem facile audis, libenter 
 et credis, aliena mendacia quasi propria et priuata defendis nec 
 recordaris scriptum esse: saepi aures tuas spinis et 
 noli audire linguam nequam, et iterum: malus obaudit 
 linguae iniquorum, iustus autem non intendit 
 labiis mendacibus. quare in hunc scrupulum non inciderunt 
 martyres sancto spiritu pleni et ad conspectum Dei et 
 Christi eius passione iam proximi, qui ad Cyprianum episcopum 
 litteras de carcere direxerunt, sacerdotem Dei agnoscentes et 
 contestantes ei? quare in hunc scrupulum non inciderunt tot 
 coepiscopi collegae mei, qui uel cum de medio recederent proscripti 
 sunt uel adprehensi in carcere et in catenis fuerunt aut 
 qui in exilium relegati inlustri itinere ad Dominum profecti 
 sunt aut qui quibusdam locis animaduersi caelestes coronas de 
 Domini clarificatione sumpserunt? quare in hunc scrupulum

 

 
 
 
 non inciderunt de plebe ista nostra quae apud nos est et nobis 
 de Dei dignatione commissa est tot confessores quaestionati et 
 torti et insignium uulnerum et cicatricum memoria gloriosi, tot 
 uirgines integrae, tot laudabiles uiduae, ecclesiae denique uniuersae 
 per totum mundum nobiscum unitatis uinculo copulatae? 
 nisi omnes isti communicantes mecum secundum quod scripsisti 
 polluto nostro ore polluti sunt et spem uitae aeternae communicationis 
 nostrae contagione perdiderunt. Puppianus solus integer 
 inuiolatus sanctus pudicus, qui nobis miscere se noluit, in paradiso 
 adque in regno caelorum solus habitabit.

Scripsisti quoque quod ecclesia nunc propter me portionem sui in 
 disperso habeat, quando omnis ecclesiae populus et collectus sit et 
 adunatus et indiuidua concordia sibi iunctus, soli illi foris remanserint 
 qui et si intus essent eiciendi fuerant, nec patiatur Dominus 
 populi sui protector et tutor triticum de area sua diripi, sed solae 
 possint paleae de ecclesia separari, quando et apostolus dicat: quid 
 enim si exciderunt a fide quidam illorum? numquid 
 infidelitas illorum fidem Dei euacuauit? absit. 
 est enim Deus uerax, omnis autem homo mendax, 
 et Dominus quoque in euangelio cum eum loquentem 
 discipuli derelinquerent, conuersus ad duodecim dixerit: numquid 
 et uos uultis ire? respondit ei Petrus dicens: 
 Domine, ad quem ibimus? uerbum uitae aeternae 
 habes, et nos credimus et cognouimus quoniam tu 
 es filius Dei uiui. loquitur illic Petrus, super quem

 

 
 
 
 aedificata fuerat ecclesia, ecclesiae nomine docens et ostendens quia 
 etsi contumax ac superba obaudire nolentium multitudo discedat, 
 ecclesia tamen a Christo non recedit, et illi sunt ecclesia 
 plebs sacerdoti adunata et pastori suo grex adhaerens. unde scire 
 !debes episcopum in ecclesia esse et ecclesiam in episcopo et 
 qui cum episcopo non sit in ecclesia non esse, et frustra sibi 
 blandiri eos qui pacem cum sacerdotibus Dei non habentes obrepunt 
 et latenter apud quosdam communicare se credunt, quando 
 ecclesia quae catholica una est scissa non sit neque diuisa, sed 
 sit utique conexa et.cohaerentium sibi inuicem sacerdotum glutino 
 copulata..

Quam ob rem, frater, si maiestatem Dei qui sacerdotes 
 ordinat Christi cogitaueris, si Christum qui arbitrio et nutu 
 ac praesentia et praepositos ipsos et ecclesiam cum praepositis 
 gubernat aliquando respexeris, si de innocentia sacerdotum 
 non humano odio sed diuino iudicio credideris, si 
 temeritatis et superbiae adque insolentiae tuae agere uel sero 
 paenitentiam coeperis, si Domino et Christo eius, quibus seruio 
 et quibus puro adque inmaculato ore sacrificia et in persecutione 
 pariter et in pace indesinenter offero, plenissime satisfeceris, 
 communicationis tuae poterimus habere rationem manente tamen 
 apud nos diuinae censurae respectu et metu, et prius Dominum

 
 
 
 meum consulam an tibi pacem dari et te ad communicationem 
 ecclesiae suae admitti sua ostensione et admonitione permittat. 
 
 Memini enim quid iam mihi sit ostensum, immo quid sit seruo obsequenti et timenti de dominica et diuina 
 auctoritate praeceptum: qui inter cetera quae ostendere et 
 reuelare dignatus est et hoc addidit:. itaque qui Christo non 
 credit sacerdotem facienti postea credere incipiet sacerdotem 
 uindicanti). quamquam sciam somnia ridicula et uisiones ineptas 
 quibusdam uideri, sed utique illis qui malunt contra sacerdotes 
 credere quam sacerdoti. sed nihil mirum, quando de Ioseph 
 fratres sui dixerunt: ecce somniator ille uenit, nunc 
 ergo uenite, occidamus illum, et somniator postea quod 
 somniauerat consecutus sit et occisores ac uenditores confusi 
 sint, ut qui uerbis prius non credidissent factis postmodum 
 crederent. de his autem quae tu egisti uel in persecutione uel in 
 pace stultum est ut uelim te iudicare, quando tu magis iudicem 
 te nostri constitueris. et pro animi mei pura conscientia et 
 pro Domini et Dei mei fiducia rescripsi. habes tu litteras meas 
 et ego tuas. in die iudicii ante tribunal Christi utrumque recitabitur. 
 *

CVPRIANVS CAECILIVS PRIMVS POLVCARPVS NICOMEDES LVCILIANVS SVCCESSVS SEDATVS FORTVNATVS IANVARIVS SECVNDINVS POMPONIVS HONORATVS VICTOR AVRELIVS SATTIVS PETRVS ALIVS IANVARIVS SATVRNINVS ALIVS AVRELIVS VENANTIVS QVIETVS ROGATIANVS TENAX FELIX FAVSTVS QVINTVS ALIVS SATVENINVS LVCIVS VINCENTIVS LIBOSVS GEMINIVS MARCELLVS IAMBVS ADELPHIVS VICTORICVS ET PAVLVS FELICI PRESBVTERO ET PLEBIBVS CONSISTENTIBVS AD LEGIONEM ET ASTVRICAE ITEM AELIO DIACONO ET PLEBI EMERITAE CONSISTENTIBVS FRATRIBVS IN DOMINO S. 
 
 Cum in unum conuenissemus, legimus litteras uestras, fratres 
 dilectissimi, quas ad nos per Felicem et Sabinum coepiscopos 
 nostros pro fidei uestrae integritate et pro Dei timore fecistis, 
 significantes Basilidem et Martialem libellis idololatriae conmaculatos 
 et nefandorum facinorum conscientia uinctos episcopatum 
 gerere et sacerdotium Dei administrare non oportere: et desiderastis 
 rescribi ad haec uobis et iustam pariter ac necessariam 
 sollicitudinem uestram uel solacio uel auxilio nostrae sententiae 
 subleuari. sed enim desiderio huic uestro non tam nostra consilia 
 quam diuina praecepta respondent, quibus iam pridem mandatur 
 uoce caelesti et Dei lege praescribitur quos et quales oporteat 
 deseruire altari et sacrificia diuina celebrare. in Exodo namque

 
 
 
 ad Moysen Deus loquitur et monet dicens: sacerdotes qui 
 accedunt ad Dominum Deum sanctificentur, ne 
 forte derelinquat illos Dominus. et iterum: et cum 
 accedunt ministrare ad altare sancti, non adducent 
 in se delictum, ne moriantur. item in Leuiticopraecipit 
 Dominus et dicit: homo in quo fuerit macula 
 et uitium non accedet offerre dona Deo.

Quae cum praedicta et manifestata sint nobis, praeceptis 
 diuinis necesse est obsequia nostra deseruiant, nec persona in 
 eiusmodi rebus accipi aut aliquid cuiquam largiri potest humana 
 indulgentia, ubi intercedit et legem tribuit diuina perscriptio. 
 neque enim inmemores esse debemus quid ad Iudaeos per Esaiam 
 prophetam locutus sit Dominus increpans et indignans quod 
 contemptis praeceptis diuinis humanas doctrinas sequerentur. 
 populus iste, inquit, labiis suis honorificant me, 
 cor uero eorum longe separatum est a me. sine 
 causa autem colunt me mandata et doctrinas hominum 
 docentes. quod item Dominus in euangelio repetit et 
 dicit: reicitis mandatum Dei ut traditionem uestram 
 statuatis. quae ante oculos habentes et sollicite ac religiose 
 considerantes in ordinationibus sacerdotum non nisi inmaculatos 
 et integros antistites eligere debemus, qui sancte et digne sacrificia 
 Deo offerentes audiri in praecibus possint quas faciunt pro 
 plebis dominicae incolumitate, cum scriptum sit: Deus

 

 
 
 
 peccatorem non audit, sed qui Deum coluerit et uoluntatem 
 eius fecerit, illum audit. propter quod plena 
 diligentia et exploratione sincera eos oportet ad sacerdotium 
 Dei deligi quos a Deo constet audiri.

Nec sibi plebs blandiatur quasi inmunis esse a contagio delicti 
 possit cum sacerdote peccatore communicans et ad iniustum adque 
 inlicitum praepositi sui episcopatum consensum suum commodans, 
 quando per Osee prophetam comminetur et dicat censura 
 diuina: sacrificia eorum tamquam panis luctus, 
 omnes qui manducant ea contaminabuntur, docens 
 scilicet et ostendens omnes omnino ad peccatum constringi quique 
 fuerint profani et iniusti sacerdotis sacrificio contaminati. 
 quod item in Numeris manifestari inuenimus, quando Core et 
 Dathan et Abiron contra Aaron sacerdotem sacrificandi sibi 
 licentiam uindicauerunt. illic quoque per Moysen praecipit Dominus 
 ut ab eis populus separetur, ne facinerosis coniunctus 
 eodem facinore et ipse perstringatur. separamini, inquit, 
 a tabernaculis hominum iniustorum durissimorum 
 et nolite tangere ab omnibus quae sunt eis ne 
 simul pereatis in peccato eorum. propter quod plebs 
 obsequens praeceptis dominicis et Deum metuens a peccatore 
 praeposito separare se debet, nec se ad sacrilegi sacerdotis

 

 

 

 
 
 
 sacrificia miscere, quando ipsa maxime habeat potestatem uel eligendi 
 dignos sacerdotes uel indignos recusandi.

Quod et ipsum uidemus de diuina auctoritate descendere, ut 
 sacerdos plebe praesente sub omnium oculis deligatur et dignus 
 adque idoneus publico iudicio ac testimonio conprobetur, sicut 
 in Numeris Dominus Moysi praecipit dicens: prehende 
 Aaron fratrem tuum et Eleazar filium eius, et inpones 
 eos in montem coram omni synagoga, et 
 exue Aaron stolam eius et indue Eleazar filium 
 eius, et Aaron adpositus moriatur illic. coram omni 
 synagoga iubet Deus constitui sacerdotem, id est instruit et 
 ostendit ordinationes sacerdotales non nisi sub populi adsistentis 
 conscientia fieri oportere, ut plebe praesente uel detegantur 
 malorum crimina uel bonorum merita praedicentur et sit 
 ordinatio iusta et legitima quae omnium suffragio et iudicio 
 fuerit examinata. quod postea secundum diuina magisteria obseruatur 
 in actis apostolorum, quando de ordinando in locum 
 Iudae episcopo Petrus ad plebem loquitur. surrexit, inquit, 
 Petrus in medio discentium, fuit autem turba in 
 uno. nec hoc in episcoporum tantum et sacerdotum, sed et in 
 diaconorum ordinationibus obseruasse apostolos animaduertimus, 
 de quo et ipso in actis eorum scriptum est. et conuocauerunt, 
 inquit, illi duodecim totam plebem discipulorum 
 et dixerunt e i s. quod utique idcirco tam diligenter et 
 caute conuocata plebe tota gerebatur, ne quis ad altaris

 

 
 
 
 ministerium uel ad sacerdotalem locum indignus obreperet. ordinari 
 enim nonnumquam indignos non secundum Dei uoluntatem, sed 
 secundum humanam praesumptionem, et haec Deo displicere 
 quae non ueniant ex legitima et iusta ordinatione, Deus ipse 
 manifestat per Osee prophetam dicens: sibimet ipsi regem 
 constituerunt et non per me.

Propter quod diligenter de traditione diuina et apostolioa obseruatione 
 seruandum est et tenendum quod apud nos quoque et 
 fere per prouincias uniuersas tenetur, ut ad ordinationes rite 
 celebrandas ad eam plebem cui praepositus ordinatur episcopi 
 eiusdem prouinciae proximi quique conueniant et episcopus deligatur 
 plebe praesente, quae singulorum uitam plenissime nouit 
 et uniuscuiusque actum de eius conuersatione perspexit. quod et 
 apud uos factum uidemus in Sabini collegae nostri ordinatione, 
 ut de uniuersae fraternitatis suffragio et de episcoporum qui in 
 praesentia conuenerant quique de eo ad uos litteras fecerant 
 iudicio episcopatus ei deferretur et manus ei in locum Basilidis 
 inponeretur. nec rescindere ordinationem iure perfectam potest 
 quod Basilides post crimina sua detecta et conscientiae etiam 
 propriae confessione nudata Romam pergens Stephanum collegam 
 nostrum longe positum et gestae rei ac ueritatis ignarum fefellit, 
 ut exambiret reponi se iniuste in episcopatum de quo fuerat 
 iure depositus. hoc eo pertinet ut Basilidis non tam abolita sint 
 quam cumulata delicta, ut ad superiora peccata eius etiam

 

 

 
 
 
 fallaciae et circumuentionis crimen accesserit. neque enim tam culpandus 
 est ille cui neglegenter obreptum est quam hic exsecrandus 
 qui fraudulenter obrepsit. obrepere autem si hominibus Basilides 
 potuit, Deo non potest, cum scriptum sit: Deus non 
 deridetur. sed nec Martiali potest profuisse fallacia quo 
 minus ipse quoque delictis grauibus inuolutus episcopatum tenere 
 non debeat, quando et apostolus moneat et dicat: episcopum 
 oportet esse sine crimine quasi Dei dispensatorem.

Qoapropter cum, sicut scribitis, fratres dilectissimi, et ut Felix 
 et Sabinus collegae nostri adseuerant utque alius Felix de Caesaraugusta 
 fidei cultor ac defensor ueritatis litteris suis significat, 
 Basilides et Martialis nefando idololatriae libello contaminati 
 sint, Basilides adhuc insuper praeter libelli maculam cum 
 infirmitate decumberet, in Deum blasphemauerit et se blasphemasse 
 confessus sit et episcopatum pro conscientiae suae 
 uulnere sponte deponens ad agendam paenitentiam conuersus 
 sit Deum deprecans et satis gratulans si sibi uel laico communicare 
 contingeret, Martialis quoque praeter gentilium turpia 
 et lutulenta conuiuia in collegio diu frequentata et filios 
 in eodem collegio exterarum gentium more apud profana sepulcra 
 depositos et alienigenis consepultos, actis etiam publice 
 habitis apud procuratorem ducenarium obtemperasse se idololatriae 
 et Christum negasse contestatus sit cumque alia multa

 

 
 
 
 sint et grauia delicta quibus Basilides et Martialis inplicati 
 tenentur: frustra tales episcopatum sibi usurpare conantur, 
 cum manifestius sit eiusmodi homines nec ecclesiae Christi 
 posse praeesse nec Deo sacrificia offerre debere, maxime cum 
 iam pridem nobiscum et cum omnibus omnino episcopis in toto 
 mundo constitutis etiam Cornelius collega noster, sacerdos pacificus 
 ac iustus et martyrio quoque dignatione Domini honoratus, 
 decreuerit eiusmodi homines ad paenitentiam quidem agendam 
 posse admitti, ab ordinatione autem cleri adque sacerdotali 
 honore prohiberi.

Nec uos moneat, fratres dilectissimi, si apud quosdam in nouissimis 
 temporibus aut lubrica fides nutat aut Dei timor inreligiosus 
 uacillat aut pacifica concordia non perseuerat. praenuntiata 
 sunt haec futura in saeculi fine et Domini uoce adque apostolorum 
 contestatione praedictum est deficiente iam mundo adque 
 adpropinquante antichristo bona quaeque deficere, mala uero et 
 aduersa proficere.

Non sic tamen quamuis nouissimis temporibus in ecclesia Dei 
 aut euangelicus uigor cecidit aut Christianae uirtutis aut fidei 
 robur elanguit, ut non supersit portio sacerdotum quae minime 
 ad has rerum ruinas et fidei naufragia succumbat, sed fortis et 
 stabilis honorem diuinae maiestatis et sacerdotalem dignitatem 
 plena timoris obseruatione tueatur. meminimus et tenemus succumbentibus 
 licet et cedentibus ceteris Mattathian legem Dei . 
 uindicasse fortiter, Helian Iudaeis deficientibus adque a religione

 
 
 
 diuina recedentibus stetisse et certasse sublimiter, Danielem nec 
 solitudine regionis alienae nec persecutionis adsiduae infestatione 
 deterritum frequenter ac fortiter gloriosa edidisse 
 martyria, tres item pueros nec annis nec minis fractos 
 contra ignes Babylonios fideliter obstitisse et uictorem regem 
 in ipsa sua captiuitate uicisse. uicisse uel praeuaricatorum 
 numerus uel proditorum qui nunc in ecclesia contra ecclesiam 
 surgere et fidem pariter ae ueritatem labefactare coeperunt 
 permanet apud plurimos sincera mens et religio integra et 
 non nisi Domino et Deo suo anima deuota, nec christianam fidem 
 aliena perfidia deprimit ad ruinam, sed magis excitat et exaltat 
 ad gloriam, secundum quod beatus apostolus hortatur et dicit: 
 quid enim si exciderunt a fide quidam eorum, 
 numquid infidelitas illorum fidem Dei euacuauit? 
 absit. est enim Deus uerax, omnis autem homo 
 mendax. si autem omnis homo mendax est et solus Deus 
 uerax, quid aliud serui et maxime sacerdotes Dei facere debemus 
 nisi ut humanos errores et mendacia relinquamus et praecepta 
 dominica custodientes in Dei ueritate maneamus ?

Quare etsi aliqui de collegis nostris [extiterunt], fratres diteetissimi, 
 qui deificam disciplinam neglegendam putant, et cum 
 Basilide et Martiale temere communicent, conturbare fidem nostram 
 res ista non debet, cum spiritus sanctus in psalmis talibus 
 comminetur dicens: tu autem odisti disciplinam et

 

 
 
 
 abiecisti sermones meos retro. si uideras furem, concurrebas 
 ei et cum adulteris portionem tuam ponebas. 
 consortes et participes ostendit eos alienorum delictorum 
 fieri qui fuerint delinquentibus copulati. sed et hoc idem 
 Paulus apostolus scribit et dicit: susurratores, detractores, 
 abhorrentes Deo, iniuriosi, superbi, iactantes 
 sui, adinuentores malorum: qui cum iustitiam Dei 
 cognouissent, non intellexerunt, quoniam qui talia 
 agunt morte sunt digni, non tantum faciunt mala, 
 sed et consentiunt eis qui haec agunt. quoniam 
 qui talia, inquit, agunt, morte sunt digni. manifestat 
 et conprobat morte dignos esse et ad poenam uenire, 
 non tantum illos qui mala faciunt, sed etiam eos qui talia 
 agentibus consentiunt, qui dum malis et peccatoribus et paenitentiam 
 non agentibus inlicita communicatione miscentur, nocentium 
 contactibus polluuntur et dum iunguntur in culpa, 
 sic nec in poena separantur. propter quod integritatis et fidei 
 uestrae religiosam sollicitudinem, fratres dilectissimi, et laudamus 
 pariter et probamus et quantum possumus adhortamur 
 litteris nostris, ne uos cum profanis et maculatis sacerdotibus 
 communicatione sacrilega misceatis, sed integram et sinceram 
 fidei uestrae firmitatem religioso timore seruetis. opto uos, 
 fratres carissimi, semper bene ualere.

CVPRIANVS STEPHANO FRATRI S. 
 
 Faustinus collega noster Lugduni consistens, frater carissime, 
 semel adque iterum mihi scripsit significans ea quae etiam uobis 
 scio utique nuntiata tam ab eo quam a ceteris coepiscopis nostris 
 in eadem prouincia constitutis, quod Marcianus Arelate consistens 
 Nouatiano se coniunxerit et a catholicae ecclesiae ueritate 
 adque a corporis nostri et sacerdotii consensione discesserit, tenens 
 haereticae praesumptionis durissimam prauitatem, ut semis 
 Dei paenitentibus et dolentibus et ad ecclesiam lacrimis et gemitu 
 et dolore pulsantibus diuinae pietatis et lenitatis paternae solacia 
 et subsidia cludantur nec ad fouenda uulnera admittantur uulnerati, 
 sed sine spe pacis et communicationis relicti ad luporum 
 rapinam et praedam diaboli proiciantur. cui rei nostrum est consulere 
 et subuenire, frater carissime, qui diuinam clementiam 
 cogitantes et gubernandae ecclesiae libram tenentes sic censuram 
 uigoris peccatoribus exhibemus, ut tamen lapsis erigendis et 
 curandis uulneratis bonitatis et misericordiae diuinae medicinam 
 non denegemus.

Quapropter facere te oportet plenissimas litteras ad coepiscopos 
 nostros in Gallia constitutos, ne ultra Marcianum

 
 
 
 peruicacem et superbum et diuinae pietatis ac fraternae salutis inimicum 
 collegio nostro insultare patiantur, quod necdum a nobis 
 uideatur abstentus, qui iam pridem iactat et praedicat quod Nouatiano 
 studens et eius peruicaciam sequens a communicatione 
 se nostra segregauerit, cum Nouatianus ipse quem sequitur olim 
 abstentus et hostis ecclesiae iudicatus sit et cum ad nos in 
 Africam legatos misisset optans ad communicationem nostram 
 admitti, hinc a concilio plurimorum sacerdotum qui praesentes 
 eramus sententiam retulerit se foris esse coepisse nec posse a 
 quoquam nostri sibi communicari qui episcopo Cornelio in catholica 
 ecclesia de Dei iudicio et cleri ac plebis suffragio ordinato 
 profanum altare erigere et adulteram cathedram conlocare et sacrilega 
 contra uerum sacerdotem sacrificia offerre temptauerit, 
 proinde si resipiscere et ad sanae mentis consilium redire uellet, 
 ageret paenitentiam et ad ecclesiam supplex rediret. quam uanum 
 est, frater carissime, ut Nouatiano nuper retuso et refutato et 
 per totum orbem a sacerdotibus Dei abstento nunc adulatores 
 adhuc nobis patiamur inludere et de maiestate ac dignitate 
 ecclesiae iudicare.

Dirigantur in prouinciam et ad plebem Arelate consistentem 
 a te litterae quibus abstento Marciano alius in loco eius substituatur 
 et grex Christi qui in hodiernum ab illo dissipatus et 
 uulneratus contemnitur colligatur. sufficiat multos illic ex fratribus 
 nostris annis istis superioribus excessisse sine pace. uel ceteris

 
 
 
 subueniatur qui supersunt et diebus ac noctibus ingemescunt 
 et diuinam ac paternam misericordiam deprecantes solacium 
 nostrae opitulationis exposcunt. idcirco enim, frater carissime, 
 copiosum corpus est sacerdotum concordiae mutuae glutino atque 
 unitatis uinculo copulatum, ut si quis ex collegio nostro 
 haeresim facere et gregem Christi lacerare et uastare temptauerit, 
 subneniant ceteri, qua pastores utiles et misericordes 
 oues dominicas in gregem colligant quid enim si in mari 
 portus aliquis munitionibus suis ruptis infestus et periculosus 
 esse nauibus coeperit, nonne nauigantes ad alios proximos 
 portus naues suas dirigunt, ubi sit tutus [accessus] et salutaris 
 introitus et statio secura? ant si in uia stabulum aliquod 
 obsideri et teneri a latronibus coeperit, ut quisquis ingressus 
 fuerit insidiantium illic infestatione capiatur, nonne commeantes 
 hac opinione comperta stabula alia in itinere adpetunt 
 tutiora, ubi sint fida hospitia et receptacula commeantibus tuta? 
 quod necesse est apud nos esse, frater carissime, ut fratres 
 nostros qui uitatis Marciani scopulis petunt ecclesiae portus salutares 
 suscipiamus ad nos prompta et benigna humanitate et stabulum 
 commeantibus praebeamus tale quale est in euangelio, 
 quo a latronibus sauciati et uulnerati suscipi et foueri et tutari 
 ab stabulario possint.

Quae est enim maior aut melior cura praepositorum quam 
 diligenti sollicitudine et medella salubri fouendis et

 
 
 
 conseruandis ouibus prouidere, cum Dominus loquatur et dicat: quod 
 infirmatum est non confortastis, et quod male 
 habuit non conroborastis, et quod contribulatum 
 est non consolati estis, et quod errauit non reuocastis, 
 et quod perit non inquisistis: et dispersae \' 
 sunt oues meae, eo quod non sint pastores, et 
 factae sunt in comesturam omnibus bestiis agri, et 
 non fuit qui inquireret neque qui reuocaret. propterea 
 haec dicit Dominus: ecce ego super pastores 
 et inquiram oues meas de manibus eorum et 
 auertam eos ut non pascant oues meas: et iam non 
 pascent eas, et extraham eas de ore eorum, et 
 pascam eas cum iudicio. cum ergo pastoribus talibus per 
 quos dominicae oues necleguntur et pereunt sic Dominus comminetur, 
 quid nos aliud facere oportet, frater carissime, quam 
 colligendis et refouendis Christi ouibus exhibere diligentiam 
 plenam et curandis lapsorum uulneribus paternae pietatis adhibere 
 medicinam, quando etiam Dominus in euangelio moneat 
 et dicat: non est opus sanis medicus, sed male habenti 
 bu s. nam etsi pastores multi sumus, unum tamen gregem pascimus, 
 et oues uniuersas quas Christus sanguine suo et passione . 
 quaesiuit colligere et fouere debemus nec pati supplices et 
 dolentes fratres nostros crudeliter despici et superba quorundam 
 praesumptione calcari, cum scriptum sit: ille autem 
 qui contumax est uir sui iactans nihil omnino proficiet, 
 qui dilatauit tamquam inferi animam suam, 
 et eiusmodi omnes Dominus in euangelio culpet et damnet

 

 
 
 
 dicens: uos estis qui iustificatis uos in conspectu 
 hominum. Deus autem dinoscit corda uestra, quoniam 
 quod excelsum est in hominibus execratio 
 est in conspectu Dei. execrabiles et detestabiles dicit 
 esse qui sibi placeant, qui tumidi et inflati aliquid sibi adroganter 
 adsumant. ex quibus cum Marcianus esse coeperit et se 
 Nouatiano coniungens aduersarius misericordiae et pietatis 
 extiterit, sententiam non dicat, sed accipiat, nec sic agat quasi 
 ipse iudicauerit de collegio sacerdotum, quando ipse sit ab 
 uniuersis sacerdotibus iudicatus.

Seruandus est enim antecessorum nostrorum beatorum martyrum 
 Cornelii et Lucii honor gloriosus: quorum memoriam 
 cum nos honoremus, multo magis tu, frater carissime, honorificare 
 et seruare grauitate et auctoritate tua debes, qui 
 uicarius et successor eorum factus es. illi enim pleni spiritu 
 Domini et in glorioso martyrio constituti dandam esse lapsis 
 pacem censuerunt et paenitentia acta fructum communicationis 
 et pacis negandum non esse litteris suis signauerunt 
 quam rem omnes omnino ubique censuimus. neque enim poterat 
 esse apud nos sensus diuersus, in quibus unus esset spiritus : 
 et ideo manifestum est eum spiritus sancti ueritatem cum 
 ceteris non tenere quem uidemus diuersa sentire. significa plane 
 nobis quis in locum Marciani Arelate fuerit substitutus, ut

 

 
 
 
 sciamus ad quem fratres nostros dirigere et cui scribere debeamus 
 opto te, frater carissime, semper bene ualere.

CVPRIANVS MAGNO FILIO S. 
 
 Pro tua religiosa diligentia consuluisti mediocritatem nostram, 
 fili carissime, an inter ceteros haereticos eos quoque qui a Nouatiano 
 ueniunt post profanum eius lauacrum baptizari et sanctificari 
 in ecclesia catholica legitimo et uero et unico ecclesiae 
 baptismo oporteat. de qua re quantum fidei nostrae capacitas 
 et scripturarum diuinarum sanctitas ac ueritas suggerit, dicimus 
 omnes omnino haereticos et schismaticos nihil habere potestatis 
 ac iuris. propter quod Nouatianus nec debet nec potest excipi 
 quo minus ipse quoque extra ecclesiam consistens et contra pacem 
 ac dilectionem Christi faciens inter aduersarios et antichristos 
 conputetur. neque enim Dominus noster Iesus Christus 
 cum in euangelio suo testaretur inimicos suos esse eos qui secum 
 non essent aliquam speciem haereseos designauit, sed omnes 
 omnino qui secum non essent et secum non colligentes gregem

 

 
 
 
 suum spargerent aduersarios esse ostendit dicens: qui non est 
 mecum, aduersus me est: et qui non mecum colligit, 
 spargit. item beatus apostolus Ioannes nec ipse ullam 
 haeresin aut schisma discreuit aut aliquos speciatim separes posuit, 
 sed uniuersos qui de ecclesia exissent quique contra ecclesiam 
 facerent, antichristos appellauit dicens: audistis quia 
 antichristus uenit, nunc autem antichristi multi 
 facti sunt. unde cognoscimus quia nouissima hora 
 est. ex nobis exierunt, sed non fuerunt ex nobis. 
 si enim fuissent ex nobis, mansissent nobiscum. 
 unde apparet aduersarios Domini et antichristos omnes esse quos 
 constet a caritate adque ab unitate ecclesiae catholicae recessisse. 
 adhuc quoque Dominus in euangelio suo ponit et dicit: si 
 uero et ecclesiam contempserit, sit tibi tamquam 
 ethnicus et publicanus. si autem qui ecclesiam contemnunt 
 ut ethnici et publicani habentur, multo magis utique rebelles 
 et hostes falsa altaria et inlicita sacerdotia et sacrificia 
 sacrilega et nomina adulterata fingentes inter ethnicos et publicanos 
 necesse est conputentur, quando minora peccantes et tantum 
 ecclesiae contemptores ethnici et publicani sententia Domini 
 iudicentur.

Quod ecclesia una sit declarat in cantico canticoram spiritus 
 sanctus ex persona Christi dicens: una est columba mea,

 

 
 
 
 perfecta mea, una est matri suae, electa genetrici 
 suae. de qua item denuo dicit: hortus conclusus soror 
 mea sponsa, fons signatus, puteus aquae uiuae. si 
 autem hortus conclusus est sponsa Christi quae est ecclesia, 
 patere res clausa alienis et profanis non potest. et si fons signatus 
 est, neque bibere inde neque consignari potest cui foris posito 
 accessus ad fontem non est. puteus quoque aquae uiuae si unus 
 est, idem qui intus est, uiuificari et sanctificari foris positus ex 
 illa aqua non potest, ex qua solis eis qui intus sunt usus omnis 
 et potus concessus est quod et Petrus ostendens unam ecclesiam 
 esse et solos eos qui in ecclesia sint baptizari posse posuit et 
 dixit: in area Noe pauci id est octo animae hominum 
 saluae factae sunt per aquam, quod et uos 
 similiter saluos faciet baptisma, probans et contestans 
 unam arcam Noe typum fuisse unius ecclesiae. si potuit tunc in 
 illo expiati et purificati mundi baptismo saluus per aquam fieri 
 qui in area Noe non fuit, potest et nunc uiuificari per baptisma 
 qui in ecclesia non est, cui soli baptisma concessum est. sed et 
 Paulus hoc idem adhuc apertius et clarius manifestans ad Ephesios 
 scribit et dicit: Christus dilexit ecclesiam et se 
 ipsum tradidit pro ea, ut eam sanctificaret

 

 
 
 
 purgans eam lauacro aquae. quod si una est ecclesia quae 
 a Christo diligitur et lauacro eius sola purgatur, quomodo qui 
 in ecclesia non est aut diligi a Christo aut ablui et purgari 
 lauacro eius potest?

Propter quod cum sola ecclesia habeat aquam uitalem et baptizandi 
 adque abluendi hominis potestatem, qui dicit apud Nouatianum 
 baptizari et sanctificari aliquem posse, prius ostendat 
 et doceat Nouatianum in ecclesia esse aut ecclesiae praesidere. 
 ecclesia enim una est, quae una et intus esse et foris non potest. 
 si enim apud Nouatianum est, apud Cornelium non fuit. si uero 
 apud Cornelium fuit, qui Fabiano episcopo legitima ordinatione 
 successit et quem praeter sacerdotii honorem martyrio quoque 
 Dominus glorificauit, Nouatianus in ecclesia non est nec episcopus 
 conputari potest, qui euangelica et apostolica traditione 
 contempta nemini succedens a se ipso ortus est. habere namque 
 aut tenere ecclesiam nullo modo potest qui ordinatus in ecclesia 
 non est.

Foris autem non esse ecclesiam nec scindi aduersum se aut 
 diuidi posse, sed inseparabilis adque indiuiduae domus unitatem 
 tenere manifestat scripturae diuinae fides, cum de sacramento 
 paschae et agni qui agnus Christum designabat scriptum est: 
 in domo una comedetur, non eicietis de domo carnem 
 foras. quod item circa Raab quae ipsa quoque typum 
 portabat ecclesiae expressum uidemus, cui mandatur et

 

 
 
 
 dicitur: patrem tuum et matrem tuam et fratres tuos 
 et totam domum patris tui colliges ad te ipsam 
 in domum tuam, et omnis qui exierit ostium 
 domus tuae foras reus sibi erit. quo sacramento declaratur 
 in unam domum solam id est in ecclesiam uicturos et ab 
 interitu mundi euasuros colligi oportere, quisque autem de 
 collectis foras exierit, id est si quis quamuis in ecclesia 
 gratiam consecutus recesserit et ab ecclesia exierit, reum 
 futurum, id est ipsum sibi quod pereat inputaturum. quod 
 apostolus Paulus explanat docens et praecipiens haereticum 
 uitandum esse ut peruersum et peccatorem et a semet ipso 
 damnatum. hic est enim qui reus sibi erit, non ab episcopo 
 eiectus, sed sponte de ecclesia profugus, haeretica praesumptione 
 a semet ipso damnatus.

Et idcirco Dominus insinuans nobis unitatem de diuina 
 auctoritate uenientem ponit et dicit: ego et pater unum 
 sumus. ad quam unitatem redigens ecclesiam suam denuo 
 dicit: et erit unus grex et unus pastor. si autem grex 
 unus est, quomodo potest gregi adnumerari qui in numero 
 gregis non est aut pastor haberi quomodo potest qui manente 
 uero pastore et in ecclesia Dei ordinatione succedanea praesidente 
 nemini succedens et a se ipse incipiens alienus fit et 
 profanus, dominicae pacis ac diuinae unitatis inimicus, non

 

 

 

 
 
 
 habitans in domo Dei id est in ecclesia Dei, in qua non nisi 
 concordes adque unanimes habitant, loquente in psalmis spiritu 
 sancto et dicente: Deus qui inhabitare facit unanimes 
 in domo? denique unanimitatem christianam firma sibi 
 adque inseparabili caritate conexam etiam ipsa dominica 
 sacrificia declarant. nam quando Dominus corpus suum panem 
 uocat de multorum granorum adunatione congestum, populum 
 nostrum quem portabat indicat adunatum: et quando sanguinem 
 suum uinum appellat de botruis adque acinis plurimis 
 expressum adque in unum coactum, gregem item nostrum significat 
 commixtione adunatae multitudinis copulatum. si Nouatianus 
 huic pani dominico adunatus est, si Christi poculo et ipse 
 conmixtus est, poterit uideri et unici ecclesiastici baptismi habere 
 gratiam posse, si eum constiterit ecclesiae unitatem tenere.

Denique quam sit inseparabile unitatis sacramentum et quam 
 sine spe sint et perditionem sibi maximam de indignatione Dei 
 adquirant qui schisma faciunt et relicto episcopo alium sibi foris 
 pseudoepiscopum constituunt, declarat in libris Regnorum scriptura 
 diuina, ubi a tribu Iuda et Beniamin decem tribus scissae 
 sunt et relicto rege suo alterum sibi foris constituunt: et indignatus 
 est, inquit, Dominus in omni semine Israel 
 et dimouit eos et dedit eos in direptionem donec

 

 
 
 
 abiceret eos a facie sua, quia dissipatus est Israel 
 a domo Dauid, et constituerunt sibi regem Hieroboam 
 filium Nabat. indignatum esse Dominum dixit et 
 eos in perditionem dedisse quod ab unitate dissipati essent adque 
 alterum sibi regem constituissent. et tanta indignatio Domini 
 extitit aduersus illos qui schisma fecerant, ut etiam cum 
 homo Dei ad Hieroboam missus esset qui ei peccata sua exprobraret 
 adque ultionem futuram praediceret, panem quoque apud 
 illos edere et aquam bibere uetaretur. quod cum non custodisset 
 et contra praeceptum Dei prandisset, statim diuinae censurae 
 maiestate percussus est, unde regrediens inpetu ac morsu leonis 
 in itinere necaretur. et audet quisquam uestrum dicere aquam 
 baptismi salutarem et gratiam caelestem communem cum schismaticis 
 esse posse, cum quibus nec terrestris ** nec saecularis 
 potus debeat esse communis? satiat adhuc in euangelio suo 
 Dominus et maiorem intellegentiae lucem manifestat quod idem 
 qui tunc se a tribu Iuda et Beniamin sciderant et Hierosolymis 
 derelictis Samariam secesserant, inter profanos et gentiles conputarentur. 
 nam cum primum discipulos suos in ministerium 
 salutis mitteret, mandauit et dixit: in uiam nationum ne

 

 

 
 
 
 abieritis et in ciuitatem Samaritanorum ne intraueritis. 
 ad Iudaeos prius mittens gentiles adhuc praeteriri 
 iubet: addendo autem et ciuitatem Samaritanorum debere 
 omitti, ubi erant schismatici, ostendit schismaticos gentilibus 
 adaequari.

Quod si aliquis illud opponit nt dicat eandem Nonatianum 
 legem tenere quam catholica ecclesia teneat, eodem symbolo 
 quo et nos baptizare, eundem nosse Deum patrem, eundem 
 filium Christum, eundem spiritum sanctum, ac propter hoc usurpare 
 eum potestatem baptizandi posse quod uideatur interrogatione 
 baptismi a nobis non discrepare: sciat quisque hoc opponendum 
 putat primum non esse unam nobis et schismaticis 
 symboli legem neque eandem interrogationem. nam cum dicunt 
 credis in remissionem peccatorum et uitam aeternam per sanctam 
 ecclesiam, mentiuntur interrogatione, quando non habeant 
 ecclesiam. tunc deinde uoce sua ipsi confitentur remissionem 
 peccatorum non dari nisi per sanctam ecclesiam posse, quam 
 non habentes ostendunt remitti illic peccata non posse.

Quod uero eundem quem et nos Deum patrem, eundem filium 
 Christum, eundem spiritum sanctum nosse dicuntur, nec hoc 
 adiuuare tales potest. nam et Core et Dathan et Abiron cum 
 sacerdote Aaron et Moyse eundem Deum nouerant, pari lege et 
 religione uiuentes, unum et uerum Deum qui colendus adque

 
 
 
 inuocandus fuerat inuocabant: tamen quia loci sui ministerium 
 transgressi contra Aaron sacerdotem qui sacerdotium legitimum 
 dignatione Dei adque ordinatione Domini perceperat sacrificandi 
 sibi licentiam uindicauerunt, diuinitus percussi poenas statim 
 pro inlicitis conatibus pependerunt, nec potuerunt rata esse et 
 proficere sacrificia inreligiose et inlicite contra ius diuinae dispositionis 
 oblata. turibula quoque ipsa, in quibus incensum inlicite 
 fuerat oblatum, ne in usum de cetero essent sacerdotibus, 
 sed potius indignationis et ultionis diuinae memoriam corrigendis 
 posteris exhiberent, iussu Domini conflata adque igne purgata 
 in laminas ductiles producuntur et adfiguntur altari secundum 
 quod loquitur scriptura diuina. memoriale, inquit, filiis 
 Israel ut non accedat quisquam alienigena qui 
 non est ex semine Aaron inponere incensum ante 
 Dominum ut non sit sicut Core. et tamen illi schisma 
 non fecerant nec foras egressi contra Dei sacerdotes inpudenter 
 adque hostiliter rebellauerant, quod nunc hi ecclesiam scindentes 
 et contra pacem adque unitatem Christi rebelles cathedram 
 sibi constituere et primatum adsumere et baptizandi adque offerendi 
 licentiam uindicare conantur. quomodo perficere quae 
 agunt aut impetrare aliquid inlicitis conatibus de Deo possunt 
 qui contra Deum quod eis non licet moliuntur? quare qui Nouatiano 
 siue ceteris eiusmodi schismaticis patrocinantur frustra 
 contendunt baptizari et sanctificari illic aliquem salutari baptismo 
 posse ubi constet baptizantem baptizandi licentiam non habere.

Adque ut magis intellegi posset contra eiusmodi audaciam 
 quae sit censura diuina, inuenimus in tali facinore non solum 
 duces et auctores sed et participes poenis destinari, nisi se a 
 communione malorum separauerint, praecipiente per Moysen 
 Domino et dicente: separamini a tabernaculis hominum 
 istorum durissimorum et nolite tangere ab 
 omnibus quae sunt eis, ne simul pereatis in peccato 
 eorum. et quod comminatus per Moysen Dominus fuerat 
 impleuit, ut quisque se a Core et Dathan et Abiron non separasset 
 poenas statim pro impia communione persolueret. quo 
 exemplo ostenditur et probatur obnoxios omnes et culpae et poenae 
 futuros qui se schismaticis contra praepositos et sacerdotes 
 inreligiosa temeritate miscuerunt. sicut etiam per Osee prophetam 
 spiritus sanctus contestatur et dicit: sacrificia eorum 
 tamquam panis luctus, omnes qui manducant ea 
 contaminabuntur, docens scilicet et ostendens omnes omnino 
 cum auctoribus supplicio coniungi qui fuerint eorum peccato 
 contaminati.

Quae ergo apud eos merita esse circa Deum possunt quibus 
 supplicia diuinitus inrogantur? aut quomodo tales iustificare et 
 sanctificare baptizatos possunt qui hostes sacerdotum aliena et 
 inlicita et nullo sibi iure concessa usurpare conantur? quos 
 tamen ipsos non miramur pro sua prauitate contendere. adserant 
 necesse est singuli quique quod faciant, nec uolunt uicti facile

 

 
 
 
 succumbere, quamuis sciant id quod faciant non licere. illud 
 mirandum est, immo indignandum potius et dolendum, christianos 
 antichristis adsistere et praeuaricatores fidei adque ecclesiae 
 proditores intus in ipsa ecclesia contra ecclesiam stare. qui quoniam 
 pertinaces alias et indociles uel hoc tamen confitentur 
 quod uniuersi siue haeretici siue schismatici non habeant spiritum 
 sanctum, et ideo baptizare quidem possint, dare autem 
 spiritum sanctum non possint, in hoc ipso a nobis tenentur ut 
 ostendamus nec baptizare omnino eos posse qui non habeant. 
 spiritum sanctum..

Nam cum in baptismo unicuique peccata sua remittantur, 
 probat et declarat m euangelio suo Dominus per eos solos posse 
 peccata dimitti qui habent spiritum sanctum. post resurrectionem 
 enim discipulos suos mittens loquitur ad eos et dicit: sicut 
 misit me pater, et ego mitto uos. hoc cum dixisset, 
 insufflauit et ait illis: accipite spiritum sanctum. 
 si cuius remiseritis peccata, remittentur illi: si 
 cuius tenueritis, tenebuntur. quo in loco ostendit eum 
 solum posse baptizare et remissionem peccatorum dare qui habeat 
 sanctum spiritum. denique ipsum Christum Dominum nostrum 
 baptizaturus Iohannes accepit ante spiritum sanctum cum adhuc 
 esset in utero matris constitutus, ut certum esset adque manifestum 
 baptizare non posse nisi eos qui habeant spiritum sanctum.

 

 
 
 
 
 itaque qui haereticis siue schismaticis patrocinantur, respondeant 
 nobis habeantne spiritum sanctum an non habeant si habent, 
 cor illic baptizatis quando ad nos ueniunt manus inponitur 
 ad accipiendum spiritum, quando iam utique aceeptus sit ubi 
 si fuit dari potuit? si autem foris cuncti haeretici et schismatici 
 non dant spiritum sanctum et ideo apud nos manus inponitur 
 ut hic accipiatur quod illic nec est nec dari potest, manifestum 
 est nec remissionem peccatorum dari per eos posse quos constet 
 spiritum sanctum non habere. et idcirco ut secundum diuinam 
 dispositionem adque euangelicam ueritatem peccatorum remissionem 
 consequi et sanctificari ac templa Dei fieri possint, ecclesiae 
 baptismo baptizandi sunt omnes omnino qui ab aduersariis et 
 antichristis ad Christi ecclesiam ueniunt.

Quaesisti etiam, fili carissime, quid mihi de illis nideotnr qui 
 in infirmitate et languore gratiam Dei consecuntur, an habendi 
 sint legitimi christiani, eo quod aqua salutari non loti sint sed 
 perfusi. qua in parte nemini uerecundia et modestia nostra praeiudicat 
 quo minus unusquisque quod putat sentiat et quod senserit 
 faciat. nos, quantum concipit mediocritas nostra, aestimamus 
 in nullo mutilari et debilitari posse beneficia diuina nec 
 minus aliquid illic posse contingere, ubi plena et tota fide et

 
 
 
 dantis et sumentis accipitur quod de diuinis muneribus hauritur. 
 neque enim sic in sacramento salutari delictorum contagia ut in 
 lauacro carnali et saeculari sordes cutis et corporis abluuntur, ut 
 et aphronitris et ceteris quoque adiumentis et solio et piscina 
 opus sit, quibus ablui et mundari corpusculum possit. aliter pectus 
 credentis abluitur, aliter mens hominis per fidei merita 
 mundatur. in sacramentis salutaribus necessitate cogente et Deo 
 indulgentiam suam largiente totum credentibus conferunt diuina 
 conpendia. nec quemquam mouere debet quod aspargi uel perfundi 
 uidentur aegri cum gratiam dominicam consequuntur, 
 quando scriptura sancta per Ezechielem prophetam loquatur et 
 dicat: et aspargam super uos aquam mundam, et 
 mundamini ab omnibus inmunditiis uestris et ab 
 omnibus simulacris uestris. et mundabo uos, et dabo 
 uobis cor nouum, et spiritum nouum dabo in uobis. 
 item in Numeris: et homo qui fuerit inmundus usque 
 ad uesperam, hic purificabitur die tertio et die 
 septimo, et mundus erit. si autem non fuerit purificatus 
 die tertio et die septimo, non erit mundus, 
 et exterminabitur anima illa de Israel, quoniam 
 aqua asparsionis non est super eum sparsa. et iterum: 
 et locutus est Dominus ad Moysen dicens: 
 accipe Leuitas de medio filiorum Israel, et

 

 
 
 
 purificabis eos. et ita facies eis purificationem eorum. 
 circumsparges eos aquam purificationis. et iterum: 
 aqua asparsionis purificatio est. unde apparet asparsionem 
 quoque aquae instar salutaris lauacri optinere et quando 
 haec in ecclesia fiunt, ubi sit et accipientis et dantis fides integra, 
 stare omnia et consummari ac perfici posse maiestate Domini et 
 fidei ueritate.

Porro autem quod quidam eos salutari aqua et fide legitima 
 Christi gratiam consecutos non christianos sed clinicos uocant, 
 non inuenio unde hoc nomen adsumant: nisi forte qui plura et 
 secretiora legerunt, apud Hippocratem uel Soranum clinicos 
 istos deprehenderunt. ego enim qui clinicum de euangelio noui 
 scio paralytico illi et debili per longa aetatis curricula in lecto 
 iacenti nihil infirmitatem suam obfuisse quo minus ad 
 firmitatem caelestem plenissime perueniret, nec tantum indulgentia 
 dominica excitatum de grabato esse, sed ipsum 
 grabatum suum reparatis et uegetatis uiribus sustulisse. et 
 idcirco quantum fide concipere et sentire nobis datur, mea 
 sententia haec est, ut christianus iudicetur legitimus quisque 
 fuerit in ecclesia lege et iure fidei diuinam gratiam consecutus. 
 aut si aliquis existimat eos nihil consecutos eo quod ab aqua 
 salutari tantum perfusi sint, si inanes et uacui sunt, non

 

 
 
 
 decipiantur, ut si incommodum languoris euaserint et conualuerint, 
 baptizentur. si autem baptizari non possunt qui iam baptismo 
 ecclesiastico sanctificati sunt, cur in fide sua et Domini indulgentia 
 scandalizentur? an consecuti sunt quidem gratiam dominicam, 
 sed breuiore et minore mensura muneris diuini ac spiritus 
 sancti, ut habeantur quidem christiani, non sint tamen ceteris 
 adaequandi ?

Quin immo spiritus sanctus non de mensura datur sed super 
 credentem totus infunditur. nam si dies omnibus aequaliter nascitur 
 et si sol super omnes pari et aequali luce diffunditur, 
 quanto magis Christus sol et dies uerus in ecclesia sua lumen 
 uitae aeternae pari aequalitate largitur? cuius aequalitatis 
 sacramentum uidemus in Exodo esse celebratum, cum de caelo 
 manna deflueret et futurorum praefiguratione alimentum panis 
 caelestis et cibum Christi uenientis ostenderet. illic enim sine 
 discrimine uel sexus uel aetatis gomor singulis aequaliter colligebatur. 
 unde apparebat Christi indulgentiam et caelestem 
 gratiam postmodum secuturam aequaliter omnibus diuidi sine 
 sexus uarietate, sine annorum discrimine, sine acceptione personae, 
 super omnem Dei populum spiritalis gratiae munus infundi. 
 plane eadem gratia spiritalis quae aequaliter in baptismo a credentibus 
 sumitur in conuersatione adque actu nostro postmodum 
 uel minuitur uel augetur, ut in euangelio dominicum semen 
 aequaliter seminatur, sed pro uarietate terrae aliud absumitur, 
 aliud in multiformem copiam uel tricesimi uel sexagesimi uel 
 centesimi numeri fructu exuberante cumulatur. adhuc uero . cum 
 singuli ad denarium uocentur, quid est ut quod a Deo aequaliter 
 distribuitur humana interpretatione minuatur ?

Quod si aliquis in illo monetor quod quidam de his qui aegri 
 baptizantur spiritibus adhuc inmundis temptabantur, sciat diaboli 
 nequitiam pertinacem usque ad aquam salutarem ualere, in 
 baptismo uero omne nequitiae suae uirus amittere. quod exemplum 
 cernimus in rege Pharaone, qui diu reluctatus et in sua 
 perfidia demoratus tam diu resistere potuit et praeualere donec 
 ad aquam ueniret: quo cum uenisset, et uictus est et extinctus. 
 mare autem illud sacramentum baptismi fuisse declarat beatus 
 apostolus Paulus dicens: nolo enim uos ignorare, fratres, 
 quia patres nostri omnes sub nube fuerunt, 
 et omnes per mare transierunt, et omnes in Moyse 
 baptizati sunt et in nube et in mari. et addidit dicens: 
 haec autem omnia figurae nostrae fuerunt. 
 quod hodie etiam geritur, ut per exorcistas uoce humana 
 et potestate diuina flagelletur et uratur et torqueatur diabolus, 
 et cum exire se et homines Dei dimittere saepe dicat, 
 in eo tamen quod dixerit fallat et id quod per Pharaonem 
 prius gestum est eodem mendacio obstinationis et fraudis 
 exerceat. cum tamen ad aquam salutarem adque ad baptismi 
 sanctificationem uenitur, scire debemus et fidere quia illic diabolus 
 opprimitur et homo dicatus Deo diuina indulgentia liberatur. 
 nam si scorpii et serpentes qui in sicco praeualent, in aquam 
 praecipitati praeualere possunt aut sua uenena retinere, possunt

 

 
 
 
 et spiritus nequam, qui scorpii et serpentes appellantur et tamen 
 per nos data a Domino potestate calcantur, permanere ultra in 
 hominis corpore, in quo baptizato et sanctificato incipit spiritus 
 sanctus habitare.

Hoc denique et rebus ipsis experimur, ut necessitate urguente 
 in aegritudine baptizati et gratiam consecuti careant inmundo 
 spiritu quo antea mouebantur et laudabiles ac probabiles in 
 ecclesia uiuant plusque per dies singulos in augmentum caelestis 
 gratiae per fidei incrementa proficiant, ut contra saepe nonnulli 
 de illis qui sani baptizantur, si postmodum peccare coeperint, 
 spiritu inmundo redeunte quatiuntur: ut manifestum sit diabolum 
 in baptismo fide credentis excludi, si fides postmodum defecerit 
 regredi. nisi si iustum quibusdam uidetur ut illi qui extra 
 ecclesiam apud aduersarios et antichristos profana aqua polluuntur 
 baptizati iudicentur, hi uero qui in ecclesia baptizantur 
 minus indulgentiae et gratiae diuinae consecuti esse uideantur, 
 et tantus honor habeatur haereticis ut inde uenientes non interrogentur 
 utrumne loti sint an perfusi, utrumne clinici an peripatetici: 
 apud nos autem de integra fidei ueritate detrahitur et 
 baptismo ecclesiastico maiestas sua et sanctitas derogatur.

Rescripsi, fili carissime, ad litteras tuas quantum parua nostra 
 mediocritas ualuit et ostendi quid nos quantum in nobis est sentiamus, 
 nemini praescribentes quo minus statuat quod putat 
 unusquisque praepositus actus sui rationem Domino redditurus, 
 secundum quod beatus apostolus Paulus in epistula sua ad

 
 
 
 Romanos scribit et dicit: unusquisque nostrum pro se 
 rationem dabit. non ergo nos inuicem iudicemus. 
 opto te, fili carissime, semper bene ualere.

CVPBIANVS LIBERALIS CALDONIVS IVNIVS PRIMVS CAECILIVS POLVCARPVS NICOMEDES FELIX MARRVTIVS SVCCESSVS LVCIANVS HONORATVS FORTVNATVS VICTOR DONATVS LVCIVS HERCULANVS POMPONIVS DEMETRIVS QVINTVS SATVRNINVS MARCVS ALIVS SATVRNINVS ALTVS DONATVS ROGATIANVS SEDATVS TERTVLLVS HORTENSIANVS ITEM ALIVS SATVRNINVS SATTIVS IANVARIO SATVRNINO MAXIMO VICTORI ALIO VICTORI CASSIO PROCVLO MODIANO CITTINO GARGILIO EVTVCHIANO ALIO GARGILIO ALIO SATVRNINO NEMESIANO NAMPVLO ANTONIANO ROGATIANO HONORATO FRATRIBVS S. 
 
 Cum simul in concilio essemus, fratres carissimi, legimus littera 
 uestras quas fecistis de his qui apud haereticos et

 

 
 
 
 schismaticos baptizati uidentur, an ad ecclesiam catholicam quae una 
 est uenientes baptizari debeant. de qua re quamquam et ipsi 
 illic ueritatem et firmitatem catholicae regulae teneatis, tamen 
 quia consulendos nos pro communi dilectione existimastis, sententiam 
 nostram non nouam promimus, sed iam pridem ab antecessoribus 
 nostris statutam et a nobis obseruatam uobiscum pari 
 consensione coniungimus, censentes scilicet et pro certo tenentes 
 neminem baptizari foris extra ecclesiam posse, cum sit baptisma 
 unum in sancta ecclesia constitutum et scriptum sit Domino dicente: 
 me dereliquerunt fontem aquae uitae, et effoderunt 
 sibi lacus detritos qui non possunt aquam 
 portare, et iterum scriptura diuina moneat et dicat: ab 
 aqua aliena abstine te et a fonte alieno ne biberis. 
 oportet uero mundari et sanctificari aquam prius a sacerdote, ut 
 possit baptismo suo peccata hominis qui baptizatur abluere, quia 
 perEzechielemdicitDominus:et aspargam super uos aquam 
 mundam, et mundabimini ab omnibus inmunditiis 
 uestris et ab omnibus simulacris uestris. et mundabo 
 uos, et dabo uobis cor nonum, et spiritum 
 nouum dabo in uobis. quomodo autem mundare et

 

 
 
 
 sanctificare aquam potest qui ipse inmundus est et apud quem sanctus 
 spiritus non est? cum Dominus dicat in Numeris: et omnia 
 quaecumque tetigerit inmundus inmunda erunt. 
 aut quomodo baptizans dare alteri remissam peccatorum potest 
 qui ipse sua peccata deponere extra ecclesiam non potest ?

Sed et ipsa interrogatio quae fit in baptismo testis est neritatis. 
 nam cum dicimus: credis in uitam aeternam et 
 remissionem peccatorum per sanctam ecclesiam, 
 intellegimus remissionem peccatorum non nisi in ecclesia dari, 
 apud haereticos autem ubi ecclesia non sit non peccata dimitti. 
 itaque qui haereticos adserunt, ant interrogationem mutent ant 
 uindicent ueritatem, nisi si eis et ecclesiam tribuunt quos baptisma 
 habere contendunt. ungi quoque necesse est eum qui baptizatus 
 est, ut accepto chrismate id est unctione esse unctus Dei et habere 
 in se gratiam Christi possit. porro autem eucharistia est 
 unde baptizati unguntur oleum in altari sanctificatum. sanctificare 
 autem non potuit olei creaturam qui nec altare habuit nec 
 ecclesiam. unde nec unctio spiritalis apud haereticos potest esse, 
 quando constet oleum sanctificari et eucharistiam fieri apud illos 
 omnino non posse. scire autem et meminisse debemus scriptum 
 esse: oleum peccatoris non ungat caput meum. quod 
 ante in psalmis praemonuit spiritus sanctus, ne quis exorbitans 
 et a uia ueritatis exerrans apud haereticos et Christi aduersarios

 

 
 
 
 ungeretur. sed et pro baptizato quam precem facere potest sacerdos 
 sacrilegus et peccator? cum scriptum sit: Deus peccatorem 
 non audit: sed qui Deum coluerit et uoluntatem 
 eius fecerit, illum audit. quis autem potest dare 
 quod ipse non habeat, aut quomodo potest spiritalia gerere qui 
 ipse amiserit spiritum sanctum? et idcirco baptizandus est et 
 innouandus qui ad ecclesiam rudis uenit, ut intus per sanctos 
 sanctificetur, quia scriptum est: sancti estote, quoniam 
 et ego sanctus sum, dicit Dominus, ut qui in errorem 
 seductus est et foris tinctus in baptismo uero et ecclesiastico 
 etiam hoc ipsum deponat quod homo ad Deum ueniens, dum 
 sacerdotem quaerit, in sacrilegum fraude erroris incurrit.

Ceterum probare est haereticorum et schismaticorum baptisma 
 consentire in id quod illi baptizauerint. neque enim potest pars 
 illic inanis esse et pars praeualere. si baptizare potuit, potuit 
 et spiritum sanctum dare. si autem sanctum spiritum dare non 
 potest, quia foris constitutus cum sancto spiritu non est, nec baptizare 
 uenientem potest, quando et baptisma unum sit et spiritus 
 sanctus unus et una ecclesia a Christo Domino nostro super 
 Petrum origine unitatis et ratione fundata. ita fit ut cum omnia 
 apud illos inania et falsa sint, nihil eorum quod illi gesserint

 

 

 

 
 
 
 probari a nobis debeat. quid enim potest ratum et firmum 
 esse apud Dominum quod illi faciunt quos Dominus hostes et 
 aduersarios suos dicit in euangelio suo ponens: qui non est 
 mecum aduersus me est: et qui non mecum colligit, 
 spargit, et beatus quoque apostolus Iohannes mandata 
 Domini et praecepta custodiens in epistula sua posuerit: 
 audistis quia antichristus uenit. nunc autem 
 antichristi multi facti sunt. unde cognoscimus 
 quia nouissima hora est. ex nobis exierunt, sed 
 non fuerunt ex nobis. si enim fuissent ex nobis 
 mansissent nobiscum. unde nos quoque colligere et considerare 
 debemus an qui aduersarii sunt Domini et appellati 
 sunt antichristi possint dare gratiam Christi. quare qui cum 
 Domino sumus et unitatem Domini tenemus et secundum eius 
 dignationem sacerdotium eius in ecclesia administramus, quaecumque 
 aduersarii eius et antichristi faciunt repudiare et reicere 
 et pro profanis habere debemus et eis qui de errore et prauitate 
 uenientes agnoscunt unius ecclesiae ueram fidem, dare illis per 
 omnia diuinae gratiae sacramenta unitatis et fidei ueritatem. 
 optamus uos, fratres carissimi, semper bene ualere.

CVPRIANVS QVINTO FRATRI S. 
 
 Retulit ad me, frater carissime, Lucianus conpresbyter noster 
 te desiderasse ut significaremus tibi quid. sentiamus de his qui 
 apud haereticos et schismaticos baptizati uideantur. de qua re 
 quid nuper in concilio plurimi coepiscopi cum conpresbyteris qui 
 aderant censuerimus ut scires, eiusdem epistulae exemplum tibi 
 misi..nescio qua etenim praesumptione ducuntur quidam de collegis 
 nostris ut putent eos qui apud haereticos tincti sunt, quando 
 ad nos uenerint, baptizari non oportere, eo quod dicant unum 
 baptisma esse: quod unum scilicet in ecclesia catholica est, quia 
 ecclesia una est et esse baptisma praeter ecclesiam non potest. 
 nam cum duo baptismata esse non possint, si haeretici uere 
 baptizant, ipsi habent baptisma. et qui hoc illis patrocinium de 
 auctoritate sua praestat, cedit illis et consentit ut hostis et 
 aduersarius Christi habere uideatur abluendi et purificandi et 
 sanctificandi hominis potestatem. nos autem dicimus eos qui 
 inde ueniunt non rebaptizari apud nos sed baptizari. neque enim

 

 

 
 
 
 accipiunt illic aliquid ubi nihil est, sed ueniunt ad nos ut hic 
 accipiant ubi et gratia et ueritas omnis est, quia et gratia et 
 ueritas una est. porro autem quidam de collegis nostris malunt 
 haereticis honorem dare quam nobis consentire, et dum unius 
 . baptismi adseueratione baptizare uenientes nolunt, sic aut duo 
 baptismata ipsi faciunt, dum et apud haereticos baptisma esse 
 dicunt, aut certe quod est grauius haereticorum sordidam et 
 profanam tinctionem uero et unico et legitimo ecclesiae catholicae 
 baptismo praeponere et praeferre contendunt, non considerantes 
 scriptum esse: qui baptizatur a mortuo, quidio 
 proficit lauatione eius? manifestum est autem eos qui 
 non sunt in ecclesia Christi inter mortuos conputari nec posse ab 
 eo uiuificari alterum qui ipse non uiuat, quando una sit ecclesia, 
 quae uitae aeternae gratiam consecuta et uiuit in aeternum et 
 uiuificat Dei populum.

Et dicunt se in hoc ueterem consuetudinem sequi, quando 
 apud ueteres haereseos et schismatum prima adhuc fuerint initia, 
 ut hi illic essent qui de ecclesia recedebant et hic baptizati prius 
 fuerant: quos tunc ad ecclesiam reuertentes et paenitentiam 
 agentes necesse non erat baptizare. quod nos quoque hodie obseruamus, 
 ut quos constet hic baptizatos esse et a nobis ad haereticos 
 transisse, si postmodum peccato suo cognito et errore digesto 
 ad ueritatem et matricem redeant, satis sit in paenitentia manum

 

 
 
 
 inponere, ut quia ouis iam fuerat, hanc ouem abigeatam et errabundam 
 in ouile suum pastor recipiat. si autem qui ab haereticis 
 uenit baptizatus in ecclesia prius non fuit, sed alienus in totum 
 et profanus uenit, baptizandus est ut ouis fiat, quia una est aqua 
 in ecclesia sancta quae oues faciat. et idcirco quia nihil potest 
 esse commune mendacio et ueritati, tenebris et luci, morti et 
 inmortalitati, antichristo et Christo, per omnia debemus ecclesiae 
 catholicae unitatem tenere nec in aliquo fidei et ueritatis hostibus 
 cedere.

Non est autem de consuetudine praescribendum, sed ratione 
 uincendum. nam nec Petrus quem primum Dominus elegit et 
 super quem aedificauit ecclesiam suam, cum secum Paulus de 
 circumcisione postmodum disceptaret, uindicauit sibi aliquid 
 insolenter aut adroganter adsumpsit, ut diceret se primatum 
 tenere et obtemperari a nouellis et posteris sibi potius oportere, 
 nec despexit Paulum quod ecclesiae prius persecutor fuisset, sed 
 consilium ueritatis admisit et rationi legitimae quam Paulus 
 uindicabat facile consensit, documentum scilicet nobis et concordiae 
 et patientiae tribuens, ut non pertinaciter nostra amemus, 
 sed quae aliquando a fratribus et coilegis nostris utiliter et salubriter 
 suggeruntur, si sint uera et legitima, ista potius nostra 
 ducamus. cui rei Paulus quoque prospiciens et concordiae et 
 paci fideliter consulens in epistula sua posuit dicens: prophetae

 

 
 
 
 autem duo aut tres loquantur et ceteri examinent. 
 si alii reuelatum sedenti fuerit, ille prior taceat. 
 qua in parte docuit et ostendit multa singulis in melius reuelari 
 et debere unumquemque non pro eo quod semel inbiberat et 
 tenebat pertinaciter congredi, sed si quid melius et utilius extiterit 
 libenter amplecti. non enim uincimur quando offeruntur nobis 
 meliora, sed instruimur, maxime in his quae ad ecclesiae unitatem 
 pertinent et spei ac fidei nostrae ueritatem: ut sacerdotes 
 Dei et ecclesiae eius de ipsius dignatione praepositi sciamus 
 remissam peccatorum non nisi in ecclesia dari posse nec posse 
 aduersarios Christi quicquam sibi circa eius gratiam uindicare.

Quod quidem et Agrippinns bonae memoriae uir cum ceteris 
 coepiscopis suis qui illo tempore in prouincia Africa et Numidia 
 ecclesiam Domini gubernabant statuit et librata consilii communis 
 examinatione firmauit. quorum sententiam religiosam et 
 legitimam, salutarem fidei et ecclesiae catholicae congruentem, 
 nos etiam secuti sumus. et quales super hac re litteras fecerimus 
 ut scires, exemplum earum ad notitiam tam tuam quam coepiscoporum 
 nostrorum qui illic sunt pro communi dilectione transmisimus. 
 opto te, frater carissime, semper bene ualere.

CVPRIANVS ET CETERI STEPHANO FRATRI S. 
 
 Ad quaedam disponenda et consilii communis examinatione 
 limanda necesse habuimus, frater carissime, conuenientibus in 
 unum pluribus sacerdotibus cogere et celebrare concilium: in 
 quo multa quidem prolata adque exacta sunt. sed de eo uel maxime 
 tibi scribendum et cum tua grauitate ac sapientia conferendum 
 fuit quod magis pertineat et ad sacerdotalem auctoritatem 
 et ad ecclesiae catholicae unitatem pariter ac dignitatem de 
 diuinae dispositionis ordinatione uenientem, eos qui sunt foris 
 extra ecclesiam tincti et apud haereticos et schismaticos profanae 
 aquae labe maculati, quando ad nos adque ad ecclesiam quae est 
 una uenerint, baptizari oportere, eo quod parum sit eis manum 
 inponere ad accipiendum spiritum sanctum, nisi accipiant et 
 ecclesiae baptismum. tunc enim demum plene sanctificari et esse 
 filii Dei possunt, si sacramento utroque nascantur, cum scriptum 
 sit: nisi quis natus fuerit ex aqua et spiritu, non 
 potest introire in regnum Dei. inuenimus enim in 
 actis apostolorum hoc esse ab apostolis custoditum et salutaris 
 fidei ueritate seruatum, ut cum in domo Corneli centurionis super 
 ethnicos qui illic aderant fidei calore feruentes, in Dominum

 

 
 
 
 toto corde credentes descendisset spiritus sanctus. quo adimpleti 
 uanis linguis Deum benedicerent, nihilo minus tamen beatum 
 apostolum Petrum diuini praecepti adque euangelii memorem 
 praecepisse ut baptizarentur idem illi qui iam fuerant sancto 
 spiritu pleni, ut nihil praetermissum uideretur quo minus per 
 omnia diuini praecepti adque euangelii legem apostolica magisteria 
 seruarent. baptismum autem non esse quod haeretici utuntur 
 nec quicquam apud eos qui Christo aduersantur per gratiam 
 Christi posse proficere diligenter nuper expressum est in epistula 
 quae ad Quintum collegam nostrum in Mauretania constitutum 
 super ea re scripta est, item in litteris quas collegae nostri ad 
 coepiscopos in Numidia praesidentes ante . fecerunt, cuius utriusque 
 epistulae exempla subdidi.

Addimus plane et adiungimus, frater carissime, consensu et 
 auctoritate communi, ut etiam si qui presbyteri aut diaconi uel 
 in ecclesia catholica prius ordinati fuerint et postmodum perfidi 
 ac rebelles contra ecclesiam steterint, uel apud haereticos a 
 pseudoepiscopis et antichristis contra Christi dispositionem profana 
 ordinatione promoti sint et contra altare unum adque diuinum 
 sacrificia foris falsa ac sacrilega offerre conati sint, eos quoque 
 hac condicione suscipi cum reuertuntur ut communicent 
 laici et satis habeant quod admittuntur ad pacem qui hostes 
 pacis extiterint, nec debere eos reuertentes eadem apud nos ordinationis 
 et honoris arma retinere quibus contra nos rebellauerint.

 
 
 
 oportet enim sacerdotes et ministros qui altari et sacrificiis deseruiunt 
 integros adque inmaculatos esse, cum Dominus Deus in 
 Leuitico loquatur et dicat: homo in quo fuerit macula et 
 uitium non accedet offere dona Deo, item in Exodo 
 haec eadem praecipiat et dicat: et sacerdotes qui accedunt 
 ad Dominum Deum sanctificentur, ne forte 
 derelinquat illos Dominus. et iterum: et cum accedunt 
 ministrare ad altare sancti, non adducent in 
 se delictum ne moriantur. quod autem maius potest 
 esse delictum aut quae macula deformior quam aduersus Christum 
 stetisse, quam ecclesiam eius quam ille sanguine suo parauit 
 et condidit dissipasse, quam euangelicae pacis ac dilectionis 
 oblitum contra unanimem et concordem Dei populum hostilis 
 discordiae furore pugnasse? qui etsi ipsi postmodum ad ecclesiam 
 redeunt, restituere tamen eos et secum reuocare non possunt qui 
 ab eis seducti et foris morte praeuenti extra ecclesiam sine communicatione 
 et pace perierunt, quorum animae in die iudicii de 
 ipsorum manibus expetentur qui perditionis auctores et duces 
 extiterunt. et idcirco satis est talibus reuertentibus ueniam dari, \' 
 non tamen debet in domo fidei perfidia promoueri. nam quid bonis 
 et innocentibus adque ab ecclesia non recedentibus reseruamus, 
 si eos qui a nobis recesserint et contra ecclesiam steterint 
 honoramus?

Haec ad conscientiam tuam, frater carissime, et pro honore 
 communi et pro simplici dilectione pertulimus, credentes etiam 
 tibi pro religionis tuae et fidei ueritate placere quae et religiosa

 

 
 
 
 pariter et uera sunt. ceterum scimus quosdam quod semel inbiberint 
 nolle deponere nec propositum suum facile mutare, sed 
 saluo inter collegas pacis et concordiae uinculo quaedam propria 
 quae apud se semel sint usurpata retinere. qua in re nec nos uim 
 cuiquam facimus aut legem damus, quando habeat in ecclesiae 
 administratione uoluntatis suae arbitrium liberum unusquisque 
 praepositus, rationem actus sui Domino redditurus. optamus te, 
 frater carissime, semper bene ualere.

CVPRIANVS IVBAIANO FRATRI S. 
 
 

 Scripsisti mihi, frater carissime, desiderans significari tibi 
 motum animi nostri quid nobis uideatur de haereticorum 
 baptismo, qui foris positi et extra ecclesiam constituti uindicant 
 sibi rem nec iuris sui nec potestatis. quod nos nec ratum possumus 
 nec legitimum conputare, quando hoc apud eos esse con 
 stet inlicitum. et quoniam iam super hac re quid sentiremus 
 litteris nostris expressimus, ut conpendium facerem exemplum 
 earundem litterarum tibi misi, quid in concilio cum conplures

 

 
 
 
 adessemus decreuerimus, quid item postea Quinto collegae nostro 
 de eadem re quaerenti rescripserim. et nunc quoque cum in 
 unum conuenissemus tam prouinciae Africae quam Numidiae 
 episcopi numero septuaginta et unus, hoc idem denuo sententia 
 nostra firmauimus, statuentes unum baptisma esse quod sit in 
 ecclesia catholica constitutum ac per hoc non rebaptizari sed 
 baptizari a nobis quicumque ab adultera et profana aqua uenientes 
 abluendi sint et sanctificandi salutaris aquae ueritate.

Nec nos mouet, frater carissime, quod in litteris tuis conplexus 
 es, Nouatianenses rebaptizare eos quos a nobis sollicitant, 
 quando ad nos omnino non pertineat quid hostes ecclesiae faciant, 
 dummodo teneamus ipsi potestatis nostrae honorem et rationis 
 ac ueritatis firmitatem. nam Nouatianus simiarum more, quae 
 cum homines non sint humana imitentur, uult ecclesiae catholicae 
 auctoritatem sibi et ueritatem uindicare, quando ipse in ecclesia 
 non sit, immo adhuc insuper contra ecclesiam rebellis et hostis 
 extiterit. sciens etenim unum esse baptisma, hoc unum sibi 
 uindicat ut apud se esse ecclesiam dicat et nos haereticos faciat. 
 nos autem qui ecclesiae unius caput et radicem tenemus pro certo 
 scimus et fidimus nihil illi extra ecclesiam licere et baptisma 
 quod est unum apud nos esse, ubi et ipse baptizatus prius fuerat, 
 quando diuinae unitatis et rationem et ueritatem tenebat. quod 
 si in ecclesia baptizatos rebaptizandos foris extra ecclesiam 

 
 
 
 Nouatianus existimat, a se incipere debuerat, ut prior extrario 
 et haeretico baptismo rebaptizaretur, qui post ecclesiam immo 
 et contra ecclesiam baptizandos foris opinatur. quale est autem, 
 ut quia hoc Nouatianus facere audet, nos putemus non esse 
 faciendum? quid ergo? quia et honorem cathedrae sacerdotalis 
 Nouatianus usurpat, num idcirco nos cathedrae renuntiare debemus 
 ? et quia Nouatianus altare conlocare et sacrificia offerre 
 contra fas nititur, ab altari et sacrificiis cessare nos oportet, ne 
 paria et similia cum illo celebrare uideamur? uanum prorsus et 
 stultum est, ut quia Nouatianus extra ecclesiam uindicat sibi 
 ueritatis imaginem, relinquat ecclesia ueritatem.

Apud nos autem non noua aut repentina res est ut baptizandos 
 censeamus eos qui ab haereticis ad ecclesiam ueniunt, quando 
 anni sint iam multi et longa aetas ex quo sub Agrippino bonae 
 memoriae uiro conuenientes in unum episcopi plurimi hoc statuerint 
 adque exinde in hodiernum tot milia haereticorum in prouinciis 
 nostris ad ecclesiam conuersi non aspernati sint neque 
 cunctati, immo et rationabiliter et libenter amplexi sint, ut 
 lauacri uitalis et salutaris baptismi gratiam consequerentur. 
 neque enim difficile est doctori uera et legitima insinuare ei qui 
 haeretica prauitate damnata et ecclesiastica ueritate conperta ad 
 hoc uenit ut discat, ad hoc discit ut uiuat. nos non demus stuporem 
 haereticis patrocinii et consensus nostri, et libenter ac 
 prompte obtemperant ueritati.\'

Plane quoniam inueni in epistula cuius exemplum ad me 
 transmisisti scriptum esse quod quaerendum non sit quia baptizauerit, 
 quando is qui baptizatus sit accipere remissam peccatorum 
 potuerit secundum quod credidit, praetereundum hunc 
 locum non putaui, maxime cum in eadem epistula animaduerterim 
 etiam Marcionis fieri mentionem, ut nec ab ipso uenientes 
 dicat baptizari oportere, quod iam in nomine Iesu Christi baptizati 
 esse uideantur. considerare itaque debemus fidem eorum qui 
 foris credunt, an secundum eandem fidem possint aliquid gratiae 
 consequi. nam si fides una est nobis et haereticis, potest esse et 
 gratia una. si eundem patrem, eundem filium, eundem spiritum 
 sanctum, eandem ecclesiam confitentur nobiscum Patripassiani, 
 Anthropiani, Valentiniani, Appelletiani, Ophitae, Marcionitae et 
 ceterae haereticorum pestes et gladii ac uenena subuertendae 
 ueritatis, potest illic et baptisma unum esse, si est et fides una.

Ac ne longum sit per haereses uniuersas decurrere et singularum 
 uel ineptias uel insanias recensere, quia nec delectat id 
 dicere quod aut horret aut pudet nosse: de Marcione interim solo, 
 cuius mentio in epistula a te ad nos transmissa facta est, examinemus 
 an possit baptismatis eius ratio constare. Dominus enim 
 post resurrectionem discipulos suos mittens quemadmodum

 
 
 
 baptizare deberent instruit et docet dicens: data est mihi omnis 
 potestas in caelo et in terra. ite ergo, docete gentes 
 omnes tinguentes eos in nomine patris et filii et 
 spiritus sancti. insinuat trinitatem, cuius sacramento gentes 
 tinguerentur. numquid hanc trinitatem Marcion tenet? numquid 
 eundem adserit quem et nos Deum patrem creatorem? eundem 
 nouit filium Christum de uirgine Maria natum, qui sermo caro 
 factus sit, qui peccata nostra portauerit, qui mortem moriendo 
 uicerit, qui resurrectionem carnis per semet ipsum primus initiauerit 
 et discipulis suis quod in eadem carne resurrexisset ostenderit? 
 longe alia est apud Marcionem sed et apud ceteros haereticos 
 fides. immo nihil est apud illos nisi perfidia et blasphemia 
 et contentio sanitatis et ueritatis inimica. quomodo ergo potest 
 uideri qui apud illos baptizatur consecutus esse peccatorum 
 remissam et diuinae indulgentiae gratiam per suam fidem qui 
 ipsius fidei non habuerit ueritatem? si enim, sicut quibusdam 
 uidetur, secundum fidem suam quis accipere aliquid foris extra. 
 ecclesiam potuit, utique id accepit quod credidit. falsum autem 
 credens uerum accipere non potuit, sed potius adultera et profana 
 secundum quod credebat accepit.

Quem locum profani et adulteri baptismi subtiliter Hieremias 
 propheta perstringit dicens: ut quid qui contristant me

 

 
 
 
 praeualent? plaga mea solida est, unde sanabor? 
 dum fit, facta est mihi quasi aqua mendax non 
 habens fidem. mentionem facit per prophetam spiritus sanctus 
 aquae mendacis et fidem non habentis. quae est haec aqua 
 mendax et perfida? utique ea quae baptismi imaginem mentitur 
 et gratiam fidei adumbrata simulatione frustratur. quod si secundum 
 prauam fidem baptizari aliquis foris et remissam peccatorum 
 consequi potuit, secundum eandem fidem consequi et spiritum 
 sanctum potuit, et non est necesse ei uenienti manum inponi ut 
 spiritum sanctum consequatur et signetur. aut utrumque enim 
 fide sua foris consequi potuit aut neutrum eorum qui foris fuerat 
 accepit.

Manifestum est autem ubi et per quos remissa peccatorum dari 
 possit, quae in baptismo scilicet datur. nam Petro primum Dominus, 
 super quem aedificauit ecclesiam et unde unitatis originem 
 instituit et ostendit, potestatem istam dedit ut id solueretur [in 
 terris] quod ille soluisset. et post resurrectionem quoque ad apostolos 
 loquitur dicens: sicut misit me pater, et ego 
 mitto uos. hoc cum dixisset, inspirauit et ait illis: accipite 
 spiritum sanctum. si cuius remiseritis peccata, remittentur 
 illi: si cuius tenueritis, tenebuntur. unde 
 intellegimus non nisi in ecclesia praepositis et euangelica lege ac 
 dominica ordinatione fundatis licere baptizare et remissam

 

 
 
 
 peccatorum dare, foris autem nec ligari aliquid posse nec solui, ubi 
 non sit qui aut ligare possit aut soluere.

Nec hoc, frater carissime, sine scripturae diuinae auctoritate 
 proponimus ut dicamus certa lege ac propria ordinatione diuinitus 
 cuncta esse disposita nec posse quemquam contra episcopos 
 et sacerdotes usurpare sibi aliquid quod non sit sui iuris et 
 potestatis. nam et Core et Dathan et Abiron contra Moysen et 
 Aaron sacerdotem sacrificandi licentiam sibi usurpare conati 
 sunt, nec tamen quod inlicite ausi sunt inpune fecerunt. et filii 
 Aaron qui alienum ignem altari inposuerunt in conspectu statim 
 Domini indignantis extincti sunt. quod supplicium manet eos 
 qui alienam aquam baptismo inferunt falso, ut diuina censura 
 ulciscatur et uindicet id haereticos contra ecclesiam gerere quod 
 non nisi soli liceat ecclesiae.

Quod autem quidam dicunt eis qui in Samaria baptizati fuerant 
 aduenientibus apostolis Petro et Iohanne tantum super eos 
 manum inpositam esse, ut acciperent spiritum sanctum, rebaptizatos 
 tamen eos non esse, locum istum, frater carissime, ad praesentem 
 causam uidemus omnino non pertinere. illi enim qui in 
 Samaria crediderant fide uera crediderant et intus in ecclesia 
 quae una est et cui soli gratiam baptismi dare et peccata soluere 
 permissum est, a Philippo diacono quem idem apostoli miserant 
 baptizati erant. et idcirco qui legitimum et ecclesiasticum 
 baptisma consecuti fuerant, baptizari eos ultra non oportebat, 
 sed tantummodo quod deerat id a Petro et Iohanne factum est,

 
 
 
 ut oratione pro eis habita et manu inposita inuocaretur et infunderetur 
 super eos spiritus sanctus. quod nunc quoque apud 
 nos geritur, ut qui in ecclesia baptizantur praepositis ecclesiae 
 offerantur et per nostram orationem ac manus inpositionem 
 spiritum sanctum consequantur et signaculo dominico consummentur.

N on est ergo, frater carissime, quod haereticis cedendum existimemus 
 et baptisma quod non nisi uni et soli ecclesiae datum sit 
 prodendum putemus. boni militis est aduersus rebelles et hostes 
 imperatoris sui castra defendere. gloriosi ducis est commissa 
 sibi signa seruare. scriptum est: Dominus Deus tuus Deus 
 zelans est. qui spiritum Dei accepimus zelum diuinae fidei 
 habere debemus, quo zelo Finees placuit et Deum promeritus 
 indignantis iram populo pereunte leniuit. quid adultera et aliena 
 et diuinae unitatis inimica in acceptum referimus, qui non nisi 
 unum Christum et unam eius ecclesiam nouimus? ecclesia paradisi 
 instar exprimens arbores frugiferas intra muros suos intus 
 inclusit, ex quibus quae non facit fructum bonum exciditur et in 
 ignem mittitur. has arbores rigat quattuor fluminibus id est 
 euangeliis quattuor, quibus baptismi gratiam salutari et caelesti 
 inundatione largitur. numquid de ecclesiae fontibus rigare potest 
 qui intus in ecclesia non est? numquid paradisi potus salubres et 
 salutares inpertire cuiquam potest qui peruersus et a semet ipso

 

 

 

 
 
 
 damnatus et extra paradisi fontes relegatus aruit et aeternae 
 sitis siccitate defecit?

Clamat Dominus ut qui sitit ueniat et bibat de fluminibus 
 aquae uiuae, quae de eius uentre fluxerunt. quo uenturus est qui 
 sitit, utrumne ad haereticos ubi fons et fluuius aquae uitalis 
 omnino non est, an ad ecclesiam quae una est et super unum qui 
 et claues eius accepit Domini uoce fundata est ? haec est una 
 quae tenet et possidet omnem sponsi sui et domini potestatem. 
 in hac praesidemus, pro honore eius adque unitate pugnamus, 
 huius et gratiam pariter et gloriam fideli deuotione defendimus. 
 nos diuino permissu rigamus sitientem Dei populum, nos custodimus 
 terminos uitalium fontium. si possessionis nostrae ius tenemus, 
 si sacramentum unitatis agnoscimus, cur praeuaricatores 
 ueritatis, cur proditores unitatis existimus? aqua ecclesiae fidelis 
 et salutaris et sancta corrumpi et adulterari non potest, sicut et 
 ipsa ecclesia incorrupta et casta et pudica est. si ecclesiae deuoti 
 et in ecclesia constituti sunt haeretici, possunt et baptismo eius 
 et ceteris salutaribus bonis uti. si autem in ecclesia non sunt, 
 immo et contra ecclesiam faciunt, quomodo baptizare baptismo 
 ecclesiae possunt?

Neque enim parua res haereticis et modica conceditor, quando 
 a nobis baptisma eorum in acceptum refertur, cum inde incipiat 
 omnis fidei origo et ad spem uitae aeternae salutaris ingressio et 
 purificandis ac uiuificandis Dei seruis diuina dignatio. nam si 
 baptizari quis apud haereticos potuit, utique et remissam

 
 
 
 peccatorum consequi potuit. si peccatorum remissam consecutus est, 
 sanctificatus est: si sanctificatus est, templum Dei factus est: st 
 templum Dei factus est, quaero cuius Dei? si creatoris, non potuit, 
 qui in eum non credidit. si Christi, nec huius fieri potest templum 
 qui negat Deum Christum. si spiritus sancti, cum tres unum 
 sint, quomodo spiritus. sanctus placatus esse ei potest qui aut 
 filii aut patris inimicus est?

Proinde frustra quidam qui ratione uincuntur consuetudinem 
 nobis opponunt, quasi consuetudo maior sit ueritate aut non id 
 sit in spiritalibus sequendum quod in melius fuerit a sancto 
 spiritu reuelatum. ignosci enim potest simpliciter erranti, sicut 
 de se ipso dicit beatus apostolus Paulus: qui primo, inquit, 
 fui blasphemus et persecutor et iniuriosus, sed I 
 misericordiam merui, quia ignorans feci. post inspirationem 
 uero et reuelationem factam, qui in eo quod errauerat 
 perseuerat prudens et sciens, sine uenia ignorantiae peccat. praesumptione 
 enim adque obstinatione quadam nititur, cum ratione 
 superetur. nec quisquam dicat, quod accepimus ab apostolis hoc 
 sequimur, quando apostoli non nisi unam ecclesiam tradiderint 
 et baptisma unum quod non nisi in eadem ecclesia sit constitutum, 
 et neminem inueniamus ab apostolis, cum apud haereticos 
 baptizatus esset, in eodem baptismate admissum esse et

 

 

 
 
 
 communicasse, ut uideantur apostoli baptisma haereticorum 
 probasse.

Quod enim quidam diCWlt, quasi ad haereticonmi snffiragium 
 pertineat quod dixerit apostolus Paulus: uerum tamen omni 
 modo, siue per occasionem siue per ueritatem Christus 
 adnuntietur, inuenimus hoc quoque ad eorum patrocinium 
 qui haereticis suffragantur et plaudunt nihil posse proficere. 
 neque enim de haereticis ant de eorum baptismo loquebatur in 
 epistula sua Paulus, ut aliquid quod ad hanc rem pertineat 
 posuisse ostendatur. loquebatur de fratribus siue inordinate et 
 contra ecclesiasticam disciplinam ambulantibus siue euangelicam 
 ueritatem de Dei timore seruantibus. et quosdam ex eis posuit 
 uerbum Domini constanter adque intrepide locutos, quosdam 
 uero in inuidia et dissensione uersatos, quosdam seruasse circa 
 se beniuolam caritatem, aliquos uero habuisse maliuolam dissensionem, 
 se tamen patienter omnia sustinere, dummodo siue in 
 ueritate siue per occasionem nomen Christi quod Paulus praedicabat 
 ad plurimorum notitiam perueniret et noua adhuc ac rudis 
 sermonis seminatio loquentium praedicatione crebresceret. porro 
 aliud est eos qui intus in ecclesia sunt de nomine Christi loqui 
 aliud est eos qui foris sunt et contra ecclesiam faciunt in nomine 
 Christi baptizare. quare qui haereticis patrocinatur non id

 

 
 
 
 proferat quod Paulus de fratribus posuit, scd ostendat, si haeretico 
 aliquid concedendum putauit aut si fidem et baptisma eorum 
 probauit aut si perfidos et blasphemos remissionem peccatorum 
 accipere extra ecclesiam posse constituit.

Si autem quid apostoli de haereticis senserint consideremus, 
 inueniemus eos in omnibus epistulis suis execrari et detestari 
 haereticorum sacrilegam prauitatem. nam cum dicant sermonem 
 eorum ut cancer serpere, quomodo potest is sermo dare remissam 
 peccatorum qui ut cancer serpit ad aures audientium? et cum 
 dicant nullam participationem esse iustitiae et iniquitati, nullam 
 communionem lumini et tenebris, quomodo possunt aut tenebrae 
 inluminare aut iniquitas iustificare? et cum dicant de Deo eos 
 non esse, sed esse de antichristi spiritu, quomodo gerunt spiritalia 
 et diuina et qui sint hostes Dei et quorum pectora opsederit 
 spiritus antichristi? quare si relictis humanae contentionis erroribus 
 ad euangelicam auctoritatem adque ad apostolicam traditionem 
 sincera et religiosa fide reuertamur, intellegimus nihil 
 eis ad gratiam ecclesiasticam et salutarem licere qui spargentes 
 adque inpugnantes ecclesiam Christi a Christo ipso aduersarii, 
 ab apostolis eius antichristi nominentur.

Non est autem quod aliquis ad circumueniendam christianam 
 ueritatem Christi nomen opponat ut dicat: \'in nomine Iesu Christi 
 ubicumque et quomodocumque baptizati gratiam baptismi sunt

 

 
 
 
 consecuti\', quando ipse Christus loquatur et dicat: non omnis 
 qui mihi dicit, Domine Domine, introibit in regnum 
 caelorum, et iterum praemoneat adque instruat ne quis 
 a pseudoprophetis et pseudochristis in nomine suo facile fallatur. 
 multi, inquit, uenient in nomine meo dicentes: ego 
 sum Christus, et multos fallent, et postea addidit 
 dicens: uos autem cauete. ecce praedixi uobis omnia. 
 unde apparet non ea statim suscipienda et adsumenda quae 
 iactantur in Christi nomine, sed quae geruntur in Christi 
 ueritate.

Quod enim in euangeliis et in apostolorum epistulis Iesn 
 Christi nomen insinuatur ad remissionem peccatorum, non ita est 
 quasi aut sine patre aut contra patrem prodesse cuiquam solus 
 filius possit, sed ut Iudaeis qui iactitabant se patrem habere 
 ostenderetur quod nihil eis pater profuturus esset, nisi in filium 
 crederent quem ille misisset â nam qui Deum creatorem patrem 
 sciebant, filium. quoque Christum scire debebant â, nec sibi blandirentur 
 et plauderent de solo patre sine filii eius agnitione, qui et 
 dicebat: nemo uenit ad patrem nisi per me. duorum 
 autem cognitionem esse quae saluet idem ipse manifestat dicens: 
 haec est uita aeterna ut cognoscant te solum et 
 uerum Deum et quem misisti Iesum Christum. cum 
 ergo ex ipsius Christi praedicatione et contestatione pater ante

 

 
 
 
 cognoscendus sit qui misit, tunc deinde Christus qui missus eat, 
 nec possit esse spes salutis nisi duobus simul cognitis, quomodo 
 non cognito immo et blasphemato Deo patre, qui apud haereticos 
 Christi nomine baptizati dicuntur peccatorum remissam consecuti 
 iudicantur? alia enim fuit sub apostolis Iudaeorum ratio, 
 alia gentilium condicio. illi quia iam legis et Moysi antiquissimum 
 baptisma fuerant adepti, in nomine quoque Iesu Christi 
 erant baptizandi, secundum. quod in actis apostolorum Petrus ad 
 eos loquitur et dicit: paenitemini, et baptizetur unusquisque 
 uestrum in nomine Domini Iesu Christi in 
 remissionem peccatorum, et accipietis donum spiritus 
 sancti. uobis enim est promissio et filiis uestris 
 et omnibus deinceps quoscumque aduocauerit Dominus 
 Deus noster. Iesu Christi mentionem facit Petrus, non 
 quasi pater omitteretur, sed ut patri filius quoque adiungeretur.

Denique ubi post resurrectionem a Domino apostoli ad gentes 
 mittuntur, in nomine patris et filii et spiritus sancti baptizare 
 gentiles iubentur. quomodo ergo quidam dicunt foris extra ecclesiam 
 immo et contra ecclesiam, modo in nomine Iesu Christi 
 cuiuscumque et quomodocumque gentilem baptizatum remissionem 
 peccatorum consequi posse, quando ipse Christus gentes 
 baptizari iubeat in plena et adunata trinitate? nisi si qui Christum 
 negat negatur a Christo, qui patrem eius negat quem ipse 
 Christus confessus sit non negatur, et qui in eum blasphemat

 

 
 
 
 quem Christus Dominum et Deum suum dixerit, remuneratus 
 a Christo remissionem peccatorum et baptismi sanctificationem 
 consequitur. qua autem potestate consequi in baptismo remissionem 
 peccatorum potest negans Deum creatorem Christi, quando 
 ipsam potestatem qua baptizamur et sanctificamur ab eodem 
 patre Christus acceperit, quem maiorem dixerit, a quo clarificari 
 petierit, cuius uoluntatem usque ad obsequium bibendi calicis et 
 subeundae mortis inpleuerit? quid est igitur aliud quam participem 
 haereticis blasphemantibus fieri defendere uelle et adserere 
 quod remissam peccatorum accipere possit in Christi nomine 
 blasphemans grauiter et peccans in patrem et Dominum et Deum 
 Christi? quid deinde illud quale est ut qui filium negat neque 
 patrem habeat, qui patrem negat filium habere uideatur, cum 
 filius ipse contestetur et dicat: nemo potest uenire ad me, 
 nisi fuerit datum illi a patre? ut manifestum sit nullam 
 remissionem peccatorum in baptismo accipi a filio posse quam 
 constet patrem non dedisse, maxime quando adhuc idem repetat 
 et dicat: omnis plantatio quam non plantauerit pater 
 meus caelestis eradicabitur.

Quod si Christi discipuli discere ex Christo nolunt quantam 
 uenerationis et honoris paterno nomini debeatur, uel de exemplis

 

 
 
 
 terrenis ac saecularibus discant et sciant Christum non sine 
 maxima exprobratione posuisse: filii saeculi huius prudentiores 
 sunt filiis lucis. in saeculo isto si cuius patri aliquis 
 conuicium fecerit, si contumeliosus ac procax pudorem eius 
 et honorem maledico ore lacerauerit, indignatur filius et irascitur 
 et laesi patris iniuriam quibus potest uiribus uindicare 
 conatur. tu Christum putas impiis et sacrilegis et in patrem 
 suum blasphemis inpunitatem dare et eis in baptismo peccata 
 dimittere quos constet baptizatos eadem adhuc in personam 
 patris maledicta congerere, incessabili blasphemantis linguae 
 scelere peccare? hoc christianus, hoc Dei seruus potest aut mente 
 concipere aut fide credere aut sermone proferre? et ubi erunt 
 legis praecepta diuina quae dicunt: honora patrem et 
 matrem? nisi si uocabulum patris quod in homine honorari 
 praecipitur in Deo inpune uiolatur. ubi erit quod ipse Christus 
 in euangelio ponit et dicit: qui maledixerit patri aut 
 matri, morte moriatur? nisi si is qui maledicentes parentibus 
 carnalibus puniri et interfici mandat, in caelestem et spiritalem 
 patrem maledicos adque ecclesiae matris inimicos ipse 
 uiuificat. execranda ac detestanda res a quibusdam prorsus adseritur, 
 ut is qui eum si qui in spiritum sanctum blasphemauerit

 

 
 
 
 reum futurum peccati aeterni comminatur, idem in patrem. Deam 
 blasphemos salutari baptismo sanctificare dicatur. et nunc qui 
 talibus ad ecclesiam uenientibus sine baptismo communicandum 
 existimant, non putant se alienis immo aeternis peccatis communicare, 
 admittentes sine baptismo eos qui non nisi in baptismo 
 possint blasphemiarum suarum peccata deponere P

Quam uanum est porro et peruersomt nt com ipsi baeretki 
 repudiato et relicto uel errore uel scelere in quo prius fuerant 
 agnoscant ecclesiae ueritatem, nos ueritatis eiusdem iura et 
 sacramenta mutilemus et uenientibus ac paenitentibus dicamus 
 eos remissionem peccatorum consecutos esse quando illi se 
 peccasse et propter hoc ad ecclesiae indulgentiam uenire fateantur? 
 quare ecclesiae catholicae fidem ac ueritatem, frater carissime, 
 et tenere debemus firmiter et docere et per omnia euangelica 
 et apostolica praecepta rationem diuinae dispositionis 
 adque unitatis ostendere.

Numquid potest uis baptismi esse maior ant potior quam confessio, 
 quam passio, ut quis coram hominibus Christum confiteatur 
 tur, ut sanguine suo baptizetur P et tamen nec hec baptisma 
 haeretico prodest, quamuis Christum confessus extra ecclesiam 
 fuerit occisus: nisi si haereticorum patroni et aduocati haereticos 
 in falsa confessione Christi interfectos martyras praedicant et 
 contra apostoli contestationem, qui nihil eos quamuis exustos et

 
 
 
 occisos dicit posse proficere, gloriam eis et coronam passionis 
 adsignant. quod si haeretico nec baptisma publicae confessionis 
 et sanguinis proficere ad salutem potest, quia salus extra ecclesiam 
 non est, quanto magis ei nihil proderit, si in latebra et in 
 latronum spelunca adulterae aquae contagio tinctus non tantum 
 peccata antiqua non exposuerit, sed adhuc potius noua et maiora 
 cumulauerit? quare baptisma nobis et haereticis commune esse 
 non potest, cum quibus nec pater Deus nec filius Christus nec 
 sanctus spiritus nec fides nec ecclesia ipsa communis est. et ideo 
 baptizari eos oportet qui de haeresi ad ecclesiam ueniunt, ut qui 
 legitimo et uero adque unico sanctae ecclesiae baptismo ad 
 regnum Dei regeneratione diuina praeparantur sacramento utroque 
 nascantur, quia scriptum est: nisi quis natus fuerit 
 ex aqua et spiritu, non potest introire in regnum Dei.

Quo in loco quidam, quasi euacuare possint humana argumentatione 
 praedicationis euangelicae ueritatem, catecuminos nobis 
 opponunt, si quis ex his antequam in ecclesia baptizetur in confessione 
 nominis adprehensus fuerit et occisus, an spem salutis et 
 praemium confessionis amittat, eo quod ex aqua prius non sit 
 renatus. sciant igitur eiusmodi homines suffragatores et fautores 
 haereticorum catecuminos illos primo integram fidem et ecclesiae 
 ueritatem tenere et ad debellandum diabolum de diuinis castris 
 cum plena et sincera Dei patris et Christi et spiritus sancti 
 cognitione procedere, deinde nec priuari baptismi sacramento,

 

 
 
 
 utpote qui baptizentur gloriosissimo et maximo sanguinis 
 baptismo, de quo et Dominus dicebat habere se aliud baptisma 
 baptizari. sanguine autem suo baptizatos et passione sanctificatos 
 consummari et diuinae pollicitationis gratiam consequi declarat 
 in euangelio idem Dominus, quando ad latronem in ipsa passione 
 credentem et confitentem loquitur et quod secum futurus sit in 
 paradiso pollicetur. quapropter qui fidei et ueritati praesumus, 
 eos qui ad fidem et ueritatem ueniunt et agentes paenitentiam 
 remitti sibi peccata deposcunt, decipere non debemus et fallere, 
 sed correctos a nobis ac reformatos ad regnum caelorum disciplinis 
 caelestibus erudire.

Sed dicit aliquis: \'quid ergo fiet de his qui in praeteritum de 
 haeresi ad ecclesiam uenientes sine baptismo admissi sunt?\' 
 potens est Dominus misericordia sua indulgentiam dare et eos 
 qui ad ecclesiam simpliciter admissi in ecclesia dormierunt ab 
 ecclesiae suae muneribus non separare. non tamen quia aliquando 
 erratum est, ideo semper errandum est, cum magis sapientibus 
 et Deum timentibus congruat patefactae et perspectae ueritati 
 libenter adque incunctanter obsequi quam pertinaciter adque 
 obstinate contra fratres et contra sacerdotes pro haereticis 
 reluctari.

Nec quisquam existimet haereticos, eo quod illis baptisma 
 opponitur, quasi secundi baptismi uocabulo scandalizatos ut ad

 

 
 
 
 ecclesiam ueniant retardari. immo uero hoc ipso magis ad 
 necessitatem ueniendi testimonio ostensae sibi et probatae ueritatis 
 adiguntur. nam si uiderint iudicio ac sententia nostra id 
 decerni et statui ut baptisma iustum et legitimum conputetur 
 quo illic baptizantur, putabunt se ecclesiam quoque et cetera 
 ecclesiae munera iuste et legitime possidere, nec erit causa. 
 ueniendi ad nos, quando habentes baptisma habere uideantur et 
 cetera. porro autem cum cognoscunt baptisma nullum foris esse 
 nec remissam peccatorum extra ecclesiam dari posse, auidius ad 
 nos et promptius properant et munera ac dona ecclesiae matris 
 inplorant, certi peruenire se omnino non posse ad ueram diuinae 
 gratiae pollicitationem, nisi prius uenerint ad ecclesiae ueritatem. 
 nec recusabunt baptizari apud nos haeretici legitimo et uero 
 ecclesiae baptismo, quando ex nobis didicerint baptizatos quoque 
 a Paulo eos qui iam baptismo Iohannis baptizati fuissent, 
 sicut legimus in actis apostolorum.

Et nunc apud quosdam de nostris haereticorum baptisma 
 [occupatum] adseritur et inuidia quadam quasi rebaptizandi 
 baptizare post hostes Dei nefas ducitur, cum baptizatos inueniamus 
 quos Iohannes baptizauerat, ille Iohannes maior inter prophetas 
 habitus, ille diuina gratia adhuc in utero matris inpletus, 
 ille Heliae spiritu et uirtute subnixus, qui non aduersarius 
 Domini sed praecursor ac praedicator fuit, qui Dominum non 
 tantum uerbis praenuntiauit sed et oculis ostendit, qui ipsum 
 Christum per quem baptizantur ceteri baptizauit. quod si idcirco 
 haereticus ius baptismi obtinere potuit, quia prior baptizauit, 
 non possidentis erit iam baptisma sed occupantis: et cum

 
 
 
 separari a se et diuidi omnino non possint baptisma et ecclesia, qui 
 occupare baptisma prior potuit et ecclesiam pariter occupauit, 
 et incipis tu illi haereticus uideri qui praeuentus posterior esse 
 coepisti, qui cedendo ac manus dando ius quod acceperas reliquisti. 
 quam periculosum sit autem in diuinis rebus ut quis 
 cedat iure suo et potestate scriptura sancta declarat, cum in 
 Genesi Esau primatus suos inde perdiderit nec recipere id postmodum 
 potuerit quod semel cessit.

Haec tibi brenibus pro nostra mediocritate rescripsimus, frater 
 carissime, nemini praescribentes aut praeiudicantes quo minus 
 unusquisque episcoporum quod putat faciat, habens arbitrii sui 
 liberam potestatem. nos, quantum in nobis est, propter haereticos 
 cum collegis et coepiscopis nostris non contendimus, cam quibus 
 diuinam concordiam et dominicam pacem tenemus, maxime cum 
 et apostolus dicat: si quis autem putauerit contentiosus 
 esse, nos talem consuetudinem non habemus 
 neque ecclesia Dei. seruatur a nobis patienter et leniter 
 caritas animi, collegii honor, uinculum fidei, concordia sacerdotii 
 propter hoc etiam libellum nunc de bono patientiae quantum

 

 
 
 
 ualuit nostra mediocritas permittente Domino et inspirante conscripsimus, 
 quem ad te pro mutua dilectione transmisimus. opto 
 te, frater carissime, semper bene ualere.

s CVPRIANVS POMPEIO FRATRI S. 
 
 Quamquam plene ea quae de haereticis baptizandis dicenda 
 sunt conplexi simus in epistulis quarum ad te exempla transmisimus, 
 frater carissime, tamen quia desiderasti in notitiam tuam 
 perferri quid mihi ad litteras nostras Stephanus frater noster 
 rescripserit, misi tibi rescripti eius exemplum: quo lecto magis 
 ac magis eius errorem denotabis, qui haereticorum causam contra 
 christianos et contra ecclesiam Dei adserere conatur. nam inter 
 cetera uel superba uel ad rem non pertinentia uel sibi ipsi contraria quae 
 inprouide scripsit, etiam illud adiuncxit 
 ut diceret: (si qui ergo a quacumque haeresi uenient ad uos, 
 nihil innouetur nisi quod traditum est, ut manus illis inponatur 
 in paenitentiam, cum ipsi haeretici proprie alterutrum ad se 
 uenientes non baptizent, sed communicent tantum.)

A quacumque haeresi uenientem baptizari in ecclesia uetuit, 
 id est omnium haereticorum baptismata iusta esse et legitima 


 

 
 
 
 iudicauit. et cum singulae haereses singula baptianata et 
 diuersa peccata habeant, hic cum omnium baptismo communicans 
 uniuersorum delicta in sinum suum coaceruata congessit. 
 et praecepit nihil aliud innouari nisi quod traditum est, quasi is 
 innouet qui unitatem tenens unum baptisma uni ecclesiae uindicat, 
 et non ille utique qui unitatis oblitus mendacia et contagia 
 profanae tinctionis usurpat nihil innouetur, inquit, nisi quod 
 traditum est. unde est ista traditio? utrumne de dominica et 
 euangelica auctoritate descendens an de apostolorum mandatis 
 adque epistulis ueniens? ea enim facienda esse quae scripta sint 
 Deus testatur et praemonet ad Iesum Naue dicens: nonrecedet 
 liber legis huius ex ore tuo, et meditaberis in eo 
 die et nocte, ut obserues facere omnia quae scripta 
 sunt in eo. item Dominus apostolus suos mittens mandat 
 baptizari gentes et doceri at obseruent omnia quaecumque ille 
 praecepit. si ergo aut in euangelio praecipitur aut in apostolorum 
 epistulis uel actis continetur ut a quacumque haeresi uenientes 
 non baptizentur, sed tantum manus illis inponatur in paenitentiam, 
 obseruetur diuina haec et sancta traditio. si uero ubique 
 haeretici nihil aliud quam aduersarii et antichristi nominantur, 
 si uitandi et peruersi et a semet ipsis damnati pronuntiantur., 
 quale est ut uideantur damnandi a nobis non esse quos constet 
 apostolica contestatione a semet ipsis damnatos esse? ut nemo

 

 
 
 
 infamare apostolos debeat, quasi illi haereticorum baptismata 
 probauerint aut eis sine ecclesiae baptismo communicauerint, 
 quando talia de haereticis apostoli scripserunt, et hoc cum nondum 
 haereticae pestes acriores prorupissent, necdum quoque 
 Marcion Ponticus de Ponto emersisset, cuius magister Cerdon 
 sub Hygino episcopo qui in urbe nonus fuit Romam uenit: quem 
 Marcion secutus additis ad crimen augmentis inpudentius ceteris 
 et abruptius in Deum patrem creatorem blasphemare instituit et 
 haereticum furorem sacrilegis armis contra ecclesiam rebellantem 
 sceleratius et grauius armauit.

Quod si haereses constat postmodum plures ac peiores extitisse 
 et si retro nusquam omnino praeceptum est neque conscriptum, 
 ut haeretico manus tantum in paenitentiam inponatur 
 et sic ei communicetur, et si baptisma non nisi unum est quod 
 apud nos est et intus est et soli ecclesiae de diuina dignatione 
 concessum est, quae ista obstinatio est quaeue praesumptio 
 humanam traditionem diuinae dispositioni anteponere nec 
 animaduertere indignari et irasci Deum, quotiens diuina praecepta 
 soluit et praeterit humana traditio, sicut per Esaiam prophetam 
 clamat et dicit: populus iste labiis honorificant 
 me, cor uero eorum longe separatum est a me. sine 
 causa autem colunt me mandata et doctrinas hominum 
 docentes. item Dominus in euangelio increpans similiter 
 et obiurgans ponit et dicit: reicitis mandatum Dei ut

 

 

 

 
 
 
 traditionem uestram statuatis. cuius praecepti memor 
 beatus apostolus Paulus commonet ipse quoque et instruit dicens: 
 si quis aliter docet et non adquiescit sanis uerbis 
 Domini nostri Iesu Christi et doctrinae eius, stupore 
 elatus et nihil sciens, discede ab huiusmodi

Praeclara plane ac legitima traditio Stephano fratre nostro 
 docente proponitur, quae auctoritatem nobis idoneam praebeat. 
 nam in eodem loco epistulae suae addidit et adiecit: Ccum ipsi 
 haeretici proprie alterutrum ad se uenientes non baptizent, sed 
 communicent tantum.2 ad hoc enim malorum deuoluta est ecclesia 
 Dei et sponsa Christi, ut haereticorum exempla sectetur, ut 
 ad celebranda sacramenta caelestia disciplinam lux de tenebris 
 mutuetur et id faciant christiani quod antichristi faciunt. quae 
 uero est animi caecitas, quae prauitas, fidei unitatem de Deo 
 patre et de Iesu Christi Domini et Dei nostri traditione uenientem 
 nolle cognoscere? nam si idcirco apud haereticos ecclesia 
 non est, quia una est et diuidi non potest, et si ideo illic sanctus 
 spiritus non est, quia unus est et esse apud profanos et extrarios 
 non potest: utique et baptisma quod in eadem unitate consistit 
 esse apud haereticos non potest, quia separari neque ab ecclesia. 
 neque a sancto spiritu potest.

Aut si effectum baptismi maiestati nominis tribuunt, nt qui 
 in nomine Iesu Christi ubicumque et quomodocumque

 

 
 
 
 baptizantur innouati et sanctificati iudicentur, cur non in eiusdem Christi 
 nomine illic et manus baptizato inponitur ad accipiendum spiritum 
 sanctum, cur non eadem eiusdem maiestas nominis praeualet 
 in manus inpositione quam ualuisse contendunt in baptismi 
 sanctificatione? nam si potest qui extra ecclesiam natus templum 
 Dei fieri, cur non possit super templum et spiritus sanctus infundi? 
 qui enim peccatis in baptismo expositis sanctificatus est 
 et in nouum hominem spiritaliter reformatus, ad accipiendum 
 spiritum sanctum idoneus factus est, quando apostolus dicat: 
 quotquot in Christo baptizati estis, Christum induistis. 
 qui potest apud haereticos baptizatus Christum induere, 
 multo magis potest spiritum sanctum quem Christus misit 
 accipere. ceterum maior erit mittente qui missus est, ut incipiat 
 foris baptizatus Christum quidem induisse, sed sanctum spiritum 
 non potuisse percipere, quasi possit aut sine spiritu Christus indui 
 aut a Christo spiritus separari. illud quoque ineptum, ut cum 
 natiuitas secunda spiritalis sit, qua in Christo per lauacrum 
 regenerationis nascimur, dicant quod possit quis apud haereticos 
 spiritaliter nasci, ubi spiritum negent esse. peccata enim purgare 
 et hominem sanctificare aqua sola non potest, nisi habeat et 
 spiritum sanctum. quare aut et spiritum necesse est ut concedant 
 esse illic ubi baptisma esse dicunt, aut nec baptisma est 
 ubi spiritus non est, quia baptisma esse sine spiritu non potest.

Quale est autem adserere et contendere quod esse possint filii 
 Dei qui non sint in ecclesia nati? baptisma enim esse in quo 
 homo uetus moritur et nouus nascitur manifestat et probat beatus 
 apostolus dicens: seruauit nos per lauacrum regenerationis. 
 si autem in lauacro id est in baptismo est regeneratio, 
 quomodo generare filios Deo haeresis per Christum potest quae 
 Christi sponsa non est ? ecclesia est enim sola quae Christo coniuncta 
 et adunata spiritaliter filios generat eodem apostolo rursus 
 dicente: Christus dilexit ecclesiam et se ipsum tradidit 
 pro ea ut eam sanctificaret, purgans eam 
 lauacro aquae. si igitur haec est dilecta et sponsa quae sola 
 a Christo sanctificatur et lauacro eius sola purgatur, manifestum 
 est haeresim, quae sponsa Christi non sit nec purgari nec sanctificari 
 lauacro eius possit, filios Deo generare non posse.

Porro autem non per manus inpositionem quia nascitur quando 
 accipit spiritum sanctum, sed in baptismo, ut spiritum iam natus 
 accipiat, sicut in primo homine Adam factum est. ante eum 
 Deus plasmauit, tunc insufflauit in faciem eius flatum uitae. 
 nec enim potest accipi spiritus, nisi prius fuerit qui accipiat. 
 cum autem natiuitas christianorum in baptismo sit, baptismi 
 autem generatio et sanctificatio apud solam sponsam Christi sit, 
 quae parere spiritaliter et generare filios Deo possit, ubi et ex 
 qua et cui natus est qui filius ecclesiae non est? ut habere 
 quis possit Deum patrem, habeat ante ecclesiam matrem. cum

 

 
 
 
 uero nulla omnino haeresis, sed neque aliquod schisma habere 
 salutaris baptismi sanctificationem foris possit, in tantum Stephani 
 fratris nostri obstinatio dura prorupit, ut etiam de Marcionis 
 baptismo, item Valentini et Appelletis et ceterorum blasphemantium 
 in Deum patrem contendat filios Deo nasci, et illic in 
 nomine Iesu Christi dicat remissionem peccatorum dari ubi 
 blasphematur in patrem et Dominum Deum Christum.

Quo in loco considerandum est, frater carissime, pro fide et 
 religione sacerdotalis loci quo fungimur, an constare sacerdoti 
 Dei ratio in die iudicii possit adserenti et probanti et in acceptum 
 referenti blasphemantium baptismata, cum Dominus comminetur 
 et dicat: et nunc praeceptum hoc ad uos est, 
 o sacerdotes, si non audieritis et si non posueritis 
 in corde uestro ut detis honorem nomini meo, dicit 
 Dominus omnipotens, inmittam in uos maledictionem, 
 et maledicam benedictionem uestram. dat 
 honorem Deo qui Marcionis baptismo communicat? dat honorem 
 Deo qui apud eos qui in Deum blasphemant remissionem peccatorum 
 dari iudicat? dat honorem Deo qui foris de adultera et 
 fornicaria nasci Dei filios adseuerat? dat honorem Deo qui unitatem 
 et ueritatem de diuina lege uenientem non tenens haereses 
 contra ecclesiam uindicat? dat honorem Deo qui haereticorum 
 amicus et inimicus christianorum sacerdotes Dei ueritatem Christi 
 et ecclesiae unitatem tuentes abstinendos putat? si sic honor

 

 
 
 
 Deo datur, si sic a cultoribus eius et sacerdotibus timor Dei et 
 disciplina seruatur: abiciamus arma, manus demus in captiuitatem, 
 tradamus diabolo ordinationem euangelii, dispositionem 
 Christi, maiestatem Dei, diuinae militiae sacramenta soluantur, 
 castrorum caelestium signa dedantur, succumbat et cedat ecclesia 
 haereticis, lux tenebris, fides perfidiae. spes desperationi, ratio 
 errori, immortalitas morti, caritas odio, ueritas mendacio, Christus 
 antichristo. merito et sic in dies singulos schismata et 
 haereses surgunt, crebrius adque uberius excrescunt, ut serpentinis 
 crinibus pullulantes aduersus ecclesiam Dei maioribus uiribus 
 uenenorum suorum uirus expromunt, dum illis aduocatione 
 quorundam et auctoritas praestatur et firmitas, dum baptisma 
 eorum defenditur, dum fides, dum ueritas proditur, dum id quod 
 contra ecclesiam foris geritur intus in ipsa ecclesia uindicatur.

Quod si est apud nos, frater dilectissime, Dei timor, si tenor 
 praeualet fidei, si custodimus Christi praecepta, si incorruptam 
 adque inuiolatam sponsae eius sanctitatem tuemur, si haerent 
 sensibus et cordibus nostris uerba Domini dicentis putas cum 
 uenerit filius hominis, inueniet fidem in terra: 
 qua fideles Dei milites qui Deo fide et religione sincera militamus 
 commissa nobis diuinitus castra fideli uirtute seruemus. 
 nec consuetudo quae apud quosdam obrepserat impedire debet 
 quo minus ueritas praeualeat et uincat. nam consuetudo sine 
 ueritate uetustas erroris est. propter quod relicto errore

 

 
 
 
 sequamur ueritatem scientes quia et apud Hesdram ueritas uicit, sicut 
 scriptum est: ueritas manet et inualescit in aeternum 
 et uiuit et optinet in saecula saeculorum. nec est 
 apud eam accipere personam nec differentias, sed 
 quae sunt iusta facit, nec est in iudicio eius iniquum, 
 et fortitudo et regnum et maiestas et potestas 
 omnium saeculorum. benedictus Deus ueritatis. 
 quam ueritatem nobis Christus ostendens in euangelio suo dicit: 
 ego sum ueritas. propter quod si in Christo sumus et Christum 
 in nobis habemus et si manemus in ueritate et ueritas in 
 nobis manet, ea quae sunt uera teneamus.

Fit autem studio praesumptionis et contumaciae ut quis magis 
 sua praua et falsa defendat quam ad alterius recta et uera consentiat. 
 cui rei prospiciens beatus apostolus Paulus ad Timotheum 
 scribit et monet episcopum non litigiosum nec contentiosum, 
 sed mitem et docibilem esse debere. docibilis autem ille 
 est qui est ad discendi patientiam lenis et mitis. oportet enim 
 episcopos non tantum docere, sed et discere, quia et ille melius 
 docet qui cotidie crescit et proficit discendo meliora. quod ipsum 
 quoque idem apostolus Paulus docet et praemonet, ut si alii 
 sedenti melius reuelatum fuerit prior taceat. in conpendio est 
 autem apud religiosas et simplices mentes et errorem deponere

 

 
 
 
 et inuenire adque eruere ueritatem. nam si ad diuinae traditionis 
 caput et originem reuertamur, cessat error humanus et sacramentorum 
 caelestium ratione perspecta quidquid sub caligine ac 
 nube tenebrarum obscurum latebat in lucem ueritatis aperitur: 
 ut si canalis aquam ducens qui copiose prius et largiter profluebat 
 subito deficiat, nonne ad fontem pergitur, ut illic defectionis 
 ratio noscatur, utrumne arescentibus uenis in capite unda 
 siccauerit an uero integra inde et plena procurrens in medio 
 itinere destiterit, ut si uitio interrupti aut bibuli canalis effectum 
 est quo minus aqua continua perseueranter ac iugiter flueret, 
 refecto et confirmato canali ad usum adque ad potum ciuitatis 
 aqua collecta eadem ubertate adque integritate repraesentetur 
 qua de fonte proficiscitur P quod et nunc facere oportet Dei sacerdotes 
 praecepta diuina seruantes, ut si in aliquo nutauerit et 
 uacillauerit ueritas, et ad originem dominicam et ad euangelicam 
 adque apostolicam traditionem reuertamur et inde surgat actus 
 nostri ratio unde et ordo et origo surrexit.

Traditum est enim nobis quod sit unus Deus et Christus onus 
 et una spes et fides una et una ecclesia et baptisma unum non 
 nisi in una ecclesia constitutum, a qua [unitate] quisque discesserit 
 cum haereticis necesse est inueniatur, quos dum contra 
 ecclesiam uindicat, sacramentum diuinae traditionis inpugnat. 
 cuius unitatis sacramentum expressum uidemus etiam in cantico 
 canticorum ex persona Christi dicentis: hortus conclusus, 
 soror mea, sponsa, fons signatus, puteus aquae

 

 
 
 
 uiuae, paradisus cum fructu pomorum. si autem 
 ecclesia eius hortus conclusus est et fons signatus, quomodo in 
 eundem hortum introire aut bibere de fonte eius potest qui in 
 ecclesia non est ? item Petrus ipse quoque demonstrans et uindicans 
 unitatem mandauit et monuit per unum solum baptisma 
 unius ecclesiae saluari nos posse, in arca, inquit, Noe pauci, 
 id est octo animae hominum saluae factae sunt per 
 aquam, quodetuos similiter saluos faciet baptisma. 
 quo breui et spiritali conpendio unitatis sacramentum manifestato. 
 nam ut in illo mundi baptismo quo iniquitas antiqua purgata 
 est, qui in area Noe non fuit non potuit per aquam saluus 
 fieri, ita nec nunc potest per baptismum saluatus uideri qui 
 baptizatus in ecclesia non est, quae ad arcae unius sacramentum 
 dominica unitate fundata est.

Obseruatur itaque a nobis et tenetur, frater carissime, explorata 
 et perspecta ueritate ut omnes qui ex quacumque haeresi 
 ad ecclesiam conuertuntur ecclesiae unico et legitimo baptismo 
 baptizentur, exceptis his qui baptizati in ecclesia prius fuerant 
 et sic ad haereticos transierant. hos enim oportet cum redeunt 
 acta paenitentia per manus inpositionem solam recipi et in ouile 
 unde errauerant a pastore restitui. opto te, frater carissime, semper 
 bene ualere.

FIRMILIANVS CVPRIANO FRATRI IN DOMINO S. 
 
 Accepimus per Rogatianum carissimum nostrum diaconum 
 a uobis missum litteras quas ad nos fecisti, frater dilectissime, 
 et gratias propter haec Deo maximas egimus quod contigerit, ut 
 qui corpore ab inuicem separamur sic spiritu adunemur quasi 
 non unam tantum regionem tenentes, sed in ipsa atque in eadem 
 domo simul inhabitantes. quod et decet dicere, quia et spiritalis 
 domus Dei una est. erit enim in nouissimis, ait, diebus 
 manifestus mons Domini et domus Dei super uerticesmontium. 
 in qua conuenientes cum iocunditate adunantur, 
 secundum quod et in psalmo hoc postulatur a Domino inhabitare 
 in domo Dei per omnes dies uitae. unde et in alio loco manifestatum 
 est esse apud sanctos magnam uoluntatis caritatem in unum 
 conuenire. ecce, inquit, quam bonum et uoluptabile 
 est ut habitent fratres in unum.

Adunatio enim et pax et concordia non solum hominibus 
 fidelibus et cognoscentibus ueritatem sed et angelis ipsis caelestibus 
 uoluptatem maximam praestat, quibus dicit sermo diuinus 
 esse gaudium in uno peccatore paenitentiam agente et ad unitatis 
 uinculum reuertente. quod utique non diceretur de angelis conuersationem 
 in caelis habentibus, nisi ipsi quoque essent nobis 
 adunati qui nostra adunatione laetantur, sicut e contrario utique 
 contristantur, quando uident diuersas quorundam mentes et 
 scissas uoluntates, quasi non tantum unum et eundem Deum

 

 
 
 
 simul inuocent, sed separatis et diuisis ab inuicem nec confabulatio 
 iam possit esse aut sermo communis. nisi quod nos 
 gratiam referre Stephano in isto possumus, quod per illius inhumanitatem 
 nunc effectum sit ut fidei et sapientiae uestrae 
 experimentum caperemus. sed non enim si nos propter Stephanum 
 hanc beneficii gratiam cepimus, statim Stephanus beneficio et 
 gratia digna commisit. neque enim et ludas perfidia sua et proditione 
 quae scelerate circa saluatorem operatus est dignus uideri 
 potest quasi causam bonorum tantorum ipse praestiterit, ut per 
 illum mundus et gentium populus passione Domini liberaretur.

Sed haec interim quae ab Stephano gesta sunt praetereantur, 
 ne dum audaciae et insolentiae eius meminimus, de rebus ab eo 
 improbe gestis longiorem maestitiam nobis inferamus. de uobis 
 autem cognoscentes quod secundum regulam ueritatis et sapientiam 
 Christi hoc de quo nunc quaeritur disposueritis, cum magna 
 laetitia exultauimus et Deo gratias egimus, qui inuenimus in 
 fratribus tam longe positis tantam nobiscum fidei et ueritatis 
 unanimitatem. potens est enim gratia Dei copulare et coniungere 
 caritatis atque unitatis uinculo etiam ea quae uidentur longiore 
 terrarum spatio esse diuisa, secundum quod et olim interuallo 
 temporum separatos ab Iob et Noe qui in primis fuerant Ezechielem 
 et Danielem posteriores aetate ad unanimitatis uinculum 
 uirtus diuina coniunxit, ** sed quamuis temporibus longis discreti 
 essent, eadem tamen diuina inspiratione sentirent. quod et nunc 
 in uobis animaduertimus, ut qui longissimis regionibus a nobis 
 separati estis sensu tamen et spiritu copulatos uos esse nobiscum 
 probaretis. quod totum hoc fit diuina unitate. nam cum Dominus 
 unus atque idem sit qui habitat in nobis, coniungit ubique et

 
 
 
 copulat suos uinculo unitatis. unde in uniuersam terram exiuit 
 sonus eorum qui a Domino missi sunt unitatis spiritu uelociter 
 currentes: sicut e contrario nihil prodest aliquos proximos et 
 iunctos sibi osse corporibus, si animo et mente dissideant, quando 
 adunari animae omnino non possint quae se a Dei unitate diniserint..ecce 
 enim, inquit, qui longinquant se abs te 
 peribunt. sed tales iudicium Domini pro merito suo subibunt 
 recedentes a uerbis eius qui patrem pro unitate deprecatur et 
 dicit: pater, da ut quomodo ego et tu unum sumus, 
 sic et hi in nobis sint.

Nos uero ea quae a uobis scripta sunt quasi nostra propria 
 suscepimus nec in transcursu legimus, sed saepe repetita memoriae 
 mandauimus: neque obest utilitati. salutari aut eadem retexere ad 
 confirmandam ueritatem aut et quaedam addere ad cumulandam 
 probationem. si quid autem a nobis additum fuerit, non sic additur 
 quasi a nobis aliquid minus dictum sit, sed quoniam sermo 
 diuinus humanam naturam supergreditur nec potest totum et 
 perfectum anima concipere, idcirco et tantus est numerus prophetarum 
 ut multiplex et diuina sapientia per multos distribuatur. 
 unde et tacere praecipitur primo in prophetia loquenti, si 
 secundo fuerit reuelatum. qua ex causa necessario apud nos fit t 
 ut per singulos annos seniores et praepositi in unum conueniamus 
 ad disponenda ea quae curae nostrae commissa sunt, ut si 
 qua grauiora sunt communi consilio dirigantur, lapsis quoque 
 fratribus et post lauacrum salutare a diabolo uulneratis per 
 paenitentiam medella quaeratur, non quasi a nobis remissionem 
 peccatorum consequantur, sed ut per nos ad intellegentiam delictorum 
 suorum conuertantur et Domino plenius satisfacere 
 cogantur .

Quoniam uero legatus iste a uobis missus regredi ad uos 
 festinabat et hibernum tempus urguebat, quantum potuimus ad

 

 
 
 
 scripta uestra rescripsimus. et quidem quantum ad id pertineat 
 quod Stephanus dixit, quasi apostoli eos qui ab haeresi ueniunt 
 baptizari prohibuerint et hoc custodiendum posteris tradiderint, 
 plenissime uos respondistis neminem tam stultum esse qui hoc 
 credat apostolos tradidisse, quando etiam ipsas haereses constet 
 execrabiles ac detestandas postea extitisse: cum et Marcion Cerdonis 
 discipulus inueniatur sero post apostolos et post longa ab 
 eis, tempora sacrilegam aduersus Deum traditionem induxisse, 
 Appelles quoque blasphemiae eius consentiens multa alia noua et 
 grauiora fidei ac ueritati inimica addiderit. sed et Valentini et 
 Basilidis tempus manifestum est, quod et ipsi post apostolos et 
 post longam aetatem aduersus ecclesiam Dei sceleratis mendaciis 
 suis rebellauerint. ceteros quoque haereticos constat prauas suas 
 sectas et inuentiones peruersas, prout quisque errore ductus est, 
 postea induxisse: quos omnes manifestum est a semet ipsis damnatos 
 esse et ante diem iudicii inexcusabilem sententiam aduersum 
 semet ipsos dixisse. quorum baptisma qui confirmat, quid 
 aliud quam cum ipsis se adiudicat et se ipse participem talibus 
 faciendo condemnat?

Eos autem qui Romae sunt non ea in omnibus obseruare quae 
 sint ab origine tradita et frustra apostolorum auctoritatem praetendere 
 scire quis etiam inde potest, quod circa celebrandos dies 
 Paschae et circa multa alia diuinae rei sacramenta uideat esse 
 apud illos aliquas diuersitates nec obseruari illic omnia aequaliter 
 quae Hierosolymis obseruantur, secundum quod in ceteris quoque 
 plurimis prouinciis multa pro locorum et hominum diuersitate 
 uariantur, nec tamen propter hoc ab ecclesiae catholicae 
 pace atque unitate aliquando discessum est. quod nunc Stephanus 
 ausus est facere rumpens aduersus uos pacem, quam semper 
 antecessores eius uobiscum amore et honore mutuo custodierunt, 
 adhuc etiam infamans Petrum et Paulum beatos apostolos, quasi

 
 
 
 hoc ipsi tradiderint, qui in epistolis suis haereticos execrati sunt 
 et ut eos euitemus monuerunt. unde apparet traditionem hanc 
 humanam esse quae haereticos asserit et baptisma quod non nisi 
 solius ecclesiae est eos habere defendit.

Sed et ad illam partem bene a uobis responsum est, ubi Stephanus 
 in epistola sua dixit haereticos quoque ipsos in baptismo 
 conuenire et quod alterutrum ad se uenientes non baptizent, sed 
 communicent tantum, quasi et nos hoc facere debeamus. quo in 
 loco, etsi uos iam probastis satis ridiculum esse ut quis sequatur 
 errantes, illud tamen ex abundanti addimus non esse mirum 
 sic haeretici agant, qui etsi in quibusdam minoribus discrepant, 
 in eo tamen quod est maximum unum et eundem consensum 
 tenent, ut blasphement creatorem, quaedam somnia sibi et 
 fantasma ignoti Dei confingentes, quo utique consequens est sic 
 consentire in baptismi sui uanitate ut consentiunt in repudianda 
 diuinitatis ueritate. de quibus quoniam longum est ad singula 
 eorum uel scelesta uel superuacua respondere, satis est breuiter 
 illud in conpendio dicere eos qui non teneant uerum Dominum 
 patrem tenere non posse nec filii nec spiritus sancti ueritatem, 
 secundum quod etiam illi qui Cataphrygas appellantur et nouas 
 prophetias usurpare conantur nec patrem possunt habere nec 
 filium quia nec spiritum sanctum: a quibus si quaeramus quem 
 Christum praedicent, respondebunt eum se praedicare qui miserit 
 spiritum per Montanum et Priscam locutum. in quibus cum 
 animaduertamus non ueritatis spiritum sed erroris fuisse, cognoscimus 
 eos qui falsam illorum prophetiam contra Christi fidem 
 uindicant Christum habere non posse. sed et ceteri quique haeretici, 
 si se ab ecclesia Dei sciderint, nihil habere potestatis aut 
 gratiae possunt, quando omnis potestas et gratia in ecclesia constituta 
 sit, ubi praesident maiores natu qui et baptizandi et

 
 
 
 manum inponendi et ordinandi possident potestatem. haereticum 
 enim sicut ordinare non licet nec manum inponere, ita nec baptizare 
 nec quicquam sancte et spiritaliter gerere, quando alienus 
 sit a spiritali et deifica sanctitate. quod totum nos iam pridem in 
 Iconio qui Phrygiae locus est collecti in unum conuenientibus ex 
 Galatia et Cilicia et ceteris proximis regionibus confirmauimus 
 tenendum contra haereticos firmiter et uindicandum, cum a quibusdam 
 de ista re dubitaretur.

Et quoniam Stephanus et qui illi consentiunt contendunt 
 dimissionem peccatorum et secundam natiuitatem in haereticorum 
 baptisma posse procedere, apud quos etiam ipsi confitentur 
 spiritum sanctum non esse, considerent et intellegant spiritalem 
 natiuitatem sine spiritu esse non posse, secundum quod et beatus 
 apostolus Paulus eos qui ab Iohanne baptizati fuerant, priusquam 
 missus esset a Domino spiritus sanctus, baptizauit denuo spiritali 
 baptismo et sic eis manum inposuit ut acciperent spiritum sanctum. 
 quale est autem ut cum Paulum post Iohannis baptisma 
 iterato discipulos suos baptizasse uideamus, nos eos qui ab 
 haeresi ad ecclesiam ueniunt post inlicitam et profanam eorum 
 tinctionem baptizare dubitemus? nisi si his episcopis qui 
 nunc minor fuit Paulus, ut hi quidem possint per solam manus 
 inpositionem uenientibus haereticis dare spiritum sanctum, Paulus 
 autem idoneus non fuerit qui ab Iohanne baptizatis spiritum 
 sanctum per manus inpositionem daret, nisi eos prius etiam 
 ecclesiae baptismo baptizasset.

Illud quoque absurdum quod non putant quaerendum esse quis 
 sit ille qui baptizauerit, eo quod qui baptizatus sit gratiam consequi 
 potuerit inuocata trinitate nominum patris et filii et spiritus 
 sancti. deinde haec erit sapientia quam scribit Paulus esse in his 
 qui perfecti sunt, ut qui est in ecclesia perfectus et sapiens hoc

 
 
 
 aut defendat aut credat, quod inuocatio haec nominum nuda sufficiat 
 ad remissionem peccatorum et baptismi sanctificationem, 
 cum haec tunc utique proficiant, quando et qui baptizat habet 
 spiritum sanctum et baptisma quoque ipsum non sit sine spiritu 
 constitutum. sed dicunt eum qui quomodocumque foris baptizatur 
 mente et fide sua baptismi gratiam consequi posse. quod 
 et ipsum sine dubio ridiculum est, quasi de caelo adducere ad se 
 possit aut mens praua iustorum sanctificationem aut fides falsa 
 credentium ueritatem. non omnes autem qui nomen Christi inuocant 
 audiri et inuocationem suam consequi aliquid gratiae posse 
 Dominus ipse manifestat dicens: multi uenient in nomine 
 meo dicentes: ego sum Christus, et multos fallent. 
 nulla denique differentia est inter pseudoprophetam et haereticum. 
 nam ut ille in nomine Dei aut Christi, ita iste in sacramento 
 baptismi fallit. mendacio uterque nititur ad decipiendas hominum 
 uoluntates.

Volo autem uobis et de historia quae apud nos facta est exponere 
 ad hoc ipsum pertinente. ante uiginti enim et duos fere 
 annos temporibus post Alexandrum imperatorem multae istic 
 conflictationes et pressurae acciderunt uel in commune omnibus 
 hominibus uel priuatim christianis: terrae etiam motus plurimi 
 et frequentes extiterunt, ut et per Cappadociam et per Pontum 
 multa subruerent, quaedam etiam ciuitates in profundum recepta 
 dirupti soli hiatu deuorarentur, ut ex hoc persecutio quoque 
 grauis aduersum nos nominis fieret, quae post longam retro 
 aetatis pacem repente oborta de inopinato et insueto malo ad 
 turbandum populum nostrum terribilior effecta est. Serenianus 
 tunc fuit in nostra prouincia praeses, acerbus et dirus persecutor. 
 in hac autem perturbatione constitutis fidelibus et huc atque 
 illuc persecutionis metu fugientibus et patrias suas

 

 
 
 
 relinquentibus atque in alias regionum partes transeuntibus (erat enim 
 transeundi facultas eo quod persecutio illa non per totum mundum 
 sed localis fuisset), emersit istic subito quaedam mulier 
 quae in extasin constituta propheten se praeferret et quasi sancto 
 spiritu plena sic ageret. ita autem principalium daemoniorum 
 impetu ferebatur ut per longum tempus sollicitaret et deciperet 
 fraternitatem, admirabilia quaedam et portentosa perficiens et 
 facere se terram moueri polliceretur: non quod daemoni tanta 
 esset potestas ut terram mouere aut elementum concutere ui sua 
 ualeret, sed quod nonnumquam nequam spiritus praesciens et 
 intellegens terrae motum futurum id se facturum esse simularet 
 quod futurum uideret. quibus mendaciis et iactationibus subegerat 
 mentes singulorum ut sibi oboedirent et quocumque praeciperet 
 et duceret sequerentur, faceret quoque mulierem illam 
 cruda hieme nudis pedibus per asperas niues ire nec uexari in 
 aliquo aut laedi illa discursione, diceret etiam se in Iudaeam et 
 Hierosolymam festinare fingens tamquam inde uenisset. hic et 
 unum de presbyteris Rusticum, item et alium diaconum fefellit, 
 ut eidem mulieri commiscerentur: quod paulo post detectum est. 
 nam subito apparuit illi unus de exorcistis uir probatus et circa 
 religiosam disciplinam bene semper conuersatus, qui exhortatione 
 quoque fratrum plurimorum qui et ipsi fortes ac laudabiles in 
 fide aderant excitatus erexit se contra illum spiritum nequam 
 reuincendum: qui subtili fallacia etiam hoc paulo ante praedixerat 
 uenturum quendam auersum et temptatorem infidelem. 
 tamen ille exorcista inspiratus Dei gratia fortiter restitit et esse 
 illum nequissimum spiritum qui prius sanctus putabatur ostendit. 
 atqui illa mulier quae prius per praestigias et fallacias

 

 

 
 
 
 daemonia multa ad deceptionem fidelium moliebatur, inter cetera 
 quibus plurimos deceperat etiam hoc frequenter ausa est, ut et 
 inuocatione non contemptibili sanctificare se panem et eucharistiam 
 facere simularet et sacrificium Domino sine sacramento 
 solitae praedicationis offerret, baptizaret quoque multos usitata 
 et legitima uerba interrogationis usurpans, ut nihil discrepare 
 ab ecclesiastica regula uideretur.

Quid igitur de huius baptismo dicemus, quo nequissimus 
 daemon per mulierem baptizauit? numquid et hoc Stephanus et 
 qui illi consentiunt conprobant, maxime cui nec symbolum trinitatis 
 nec interrogatio legitima et ecclesiastica defuit? potest 
 credi aut remissio peccatorum data aut lauacri salutaris regeneratio 
 rite perfecta, ubi omnia quamuis ad imaginem ueritatis 
 tamen per daemonem gesta sunt? nisi si et daemonem in nomine 
 patris et filii et spiritus sancti gratiam baptismi dedisse contendunt 
 qui haereticorum baptismata adserunt, apud quos sine 
 dubio idem error est, daemonum fallacia ipsa est, quando apud 
 illos omnino sanctus spiritus non est.

Illud etiam quale est quod uult Stephanus, his qui apud 
 haereticos baptizantur adesse praesentiam et sanctimonia Christi ? 
 nam si non mentitur apostolus dicens: quotquot in Christo 
 tincti estis, Christum induistis, utique qui illic in 
 Christo baptizatus est induit Christum. si autem induit Christum, 
 accipere potuit et spiritum sanctum, qui a Christo missus 
 est, et frustra illi uenienti ad accipiendum spiritum manus inponitur: 
 nisi si a Christo spiritum diuidunt ut apud haereticos 
 sit quidem Christus, non sit autem illic spiritus sanctus.

Decurramus uero breuiter et cetera quae a uobis copiose et 
 plenissime dicta sunt festinante uel maxime ad uos Rogatiano 
 diacono carissimo nostro. sequitur enim illud quod interrogandi 
 sunt a nobis qui haereticos defendunt utrum carnale sit eorum 
 baptisma an spiritale. si enim carnale est; nihil differunt a Iudaeorum 
 baptismo, quo sic illi utuntur ut eo tamquam communi et 
 uulgari lauacro tantum sordes abluantur. si autem spiritale est, 
 quomodo apud illos esse baptisma spiritale potest apud quos 
 sanctus spiritus non est ? ac per hoc aqua qua tinguntur lauacrum 
 est illis carnale tantum, non baptismi sacramentum.

Quod si baptisma haereticorum habere potest regenerationem 
 secundae natiuitatis, non haeretici sed filii Dei conputandi sunt 
 qui apud illos baptizantur. secunda enim natiuitas quae est in 
 baptismo filios Dei generat. si autem sponsa Christi una est, 
 quae est ecclesia catholica, ipsa est quae sola generat Deo filios. 
 neque enim multae sponsae Christi, cum dicat apostolus: despondi 
 uos uni uiro uirginem sanctam adsignare 
 Christo, et: audi filia et uide et inclina aurem 
 tuam et obliuiscere populi tui, quia desiderauit 
 rex speciem tuam, et: ueni sponsa de Libano, aduenies 
 et pertransibis a principio fidei, et: ingressus 
 sum in hortum meum, soror mea, sponsa. uidemus 
 unam personam ubique proponi, quia et sponsa est una. non 
 est autem una nobiscum haereticorum synagoga, quia nec sponsa 
 est adultera et fornicaria. unde nec potest filios Deo parere. nisi 
 si secundum quod Stephano uidetur haeresis quidem parit et exponit, 
 expositos autem ecclesia suscipit, et quos non ipsa peperit 
 pro suis nutrit, cum filiorum alienorum mater esse non possit 
 et ideo Christus Dominus noster unam esse manifestans sponsam

 

 

 
 
 
 suam et unitatis eius sacramentum declarans ait: qui non est 
 mecum aduersus me est, et qui non mecum colligit 
 spargit. si enim nobiscum est Christus, haeretici autem non 
 sunt nobiscum, pro certo aduersus Christum sunt haeretici: et si 
 nos colligimus cum Christo, non colligunt autem nobiscum 
 haeretici, sine dubio spargunt.

Sed nec illud praetereundum est a nobis quod a nobis necessario 
 dictum est, quod ecclesia secundum canticum canticorum 
 hortus sit conclusus et fons signatus, paradisus cum fructu 
 pomorum. qui autem numquam in hunc hortum introierunt 
 neque paradisum a Deo creatore plantatum uiderunt, quomodo 
 de fonte qui intus inclusus est et diuino sigillo signatus est 
 aquam uiuam lauacri salutaris praebere alicui poterunt? cum 
 uero et area Noe nihil aliud fuerit quam sacramentum ecclesiae 
 Christi, quae tunc omnibus foris pereuntibus eos solos seruauit 
 qui intra arcam fuerunt, manifeste instruimur ad ecclesiae unitatem 
 perspiciendum, quemadmodum et Petrus posuit dicens : 
 sic et nos similiter saluos faciet baptisma, ostendens 
 quoniam quomodo qui cum Noe in area non fuerunt non tantum 
 purgati et saluati per aquam non sunt, sed statim diluuio illo 
 perierunt, sic et nunc quicumque in ecclesia cum Christo non 
 sunt foris peribunt,. nisi ad unicum et salutare ecclesiae lauacrum 
 per paenitentiam conuertantur.

Qualis uero error sit et quanta caecitas eius, qui remissionem 
 peccatorum dicit apud synagogas haereticorum dari posse nec 
 permanet in fundamento unius ecclesiae, quae semel a Christo 
 super petram solidata est, hinc intellegi potest quod soli Petro 
 Christus dixerit: quaecumque ligaueris super terram, 
 erunt ligata et in caelis, et quaecumque solueris 
 super terram, erunt soluta et in caelis, et iterum in

 

 
 
 
 euangelio [quando] in solos apostolos insufflauit Christus dicens: 
 accipite spiritum sanctum. si cuius remiseritis 
 peccata, remittentur illi: et si cuius tenueritis, 
 tenebuntur. potestas ergo peccatorum remittendorum apostolis 
 data est et ecclesiis quas illi a Christo missi constituerunt et 
 episcopis qui eis ordinatione uicaria successerunt. hostes autem 
 unius catholicae ecclesiae, in qua nos sumus, et aduersarii nostri 
 qui apostolis successimus sacerdotia sibi inlicita contra nos 
 uindicantes et altaria profana ponentes quid aliud sunt quam 
 Core et Dathan et Abiron pari scelere sacrilegi et easdem quas 
 et illi poenas daturi cum his qui sibi consentiunt? secundum 
 quod etiam tunc illorum participes et fautores pari cum eis 
 morte perierunt.,

Atque ego in hac parte iuste indignor ad hanc tam apertam 
 et manifestam Stephani stultitiam, quod qui sic de episcopatus 
 sui loco gloriatur et se successionem Petri tenere contendit, 
 super quem fundamenta ecclesiae collocata sunt, multas alias 
 petrae inducat et ecclesiarum multarum noua aedificia constituat, 
 dum esse illic baptisma sua auctoritate defendit. nam qui baptizantur 
 complent sine dubio ecclesiae numerum: qui autem 
 baptisma eorum probat, de baptizatis et ecclesiam illic esse confirmat. 
 nec intellegit offuscari a se et quodam modo aboleri 
 christianae petrae ueritatem qui sic prodit et deserit unitatem. 
 Iudaeos tamen quamuis ignorantia caecos et grauissimo facinore 
 constrictos zelum Dei apostolus habere profitetur. Stephanus qui 
 per successionem cathedram Petri habere se praedicat nullo 
 aduersus haereticos zelo excitatur, concedens illis non modicam 
 sed maximam gratiae potestatem, ut dicat eos et adseueret per 
 baptismi sacramentum sordes ueteris hominis abluere, antiqua 
 mortis peccata donare, regeneratione caelesti filios Dei facere, ad 
 aeternam uitam diuini lauacri sanctificatione reparare. quae si

 

 
 
 
 sic magna et caelestia ecclesiae munera haereticis concedit et 
 tribuit, quid aliud quam communicat eis quibus tantum gratiae 
 defendit ac uindicat? et frustra iam dubitat in ceteris quoque 
 consentire eis et particeps esse, ut et simul cum eis conueniat et 
 orationes pariter cum eisdem misceat et altare ac sacrificium 
 commune constituat.

Sed in multum, inquit, proficit nomen Christi ad fidem et 
 baptismi sanctificationem, ut quicumque et ubicumque in nomine 
 Christi baptizatus fuerit consequatur statim gratiam Christi: 
 quando huic loco breuiter occurri possit et dici quoniam si in 
 nomine Christi ualuit foris baptisma ad hominem purgandum, 
 in eiusdem Christi nomine ualere illic potuit et manus inpositio 
 ad accipiendum spiritum sanctum. et incipient cetera quoque 
 quae apud haereticos aguntur iusta et legitima uideri, quando in 
 nomine Christi gerantur, secundum quod uos in epistola uestra 
 exsecuti estis non nisi in ecclesia sola ualere posse Christi nomen, 
 cui uni concesserit Christus caelestis gratiae potestatem.

Quod autem pertineat ad consnetndinem refntandum quam 
 uideantur opponere ueritati, quis tam nanus sit ut ueritati consuetudinem 
 praeferat aut qui perspecta luce tenebras non derelinquat 
 ? nisi si et Iudaeos Christo aduentante id est ueritate 
 adiuuat in aliquo antiquissima consuetudo, quod relicta nona 
 ueritatis uia in uetustate permanserint. quod quidem aduersus 
 Stephanum uos dicere Afri potestis cognita ueritate errorem nos 
 consuetudinis reliquisse. ceterum. nos ueritati et consuetudinem 
 iungimus et consuetudini Romanorum consuetudinem sed ueritatis 
 opponimus, ab initio hoc tenentes quod a Christo et ab apostolis 
 traditum est. nec meminimus hoc apud nos aliquando 
 coepisse, cum semper sic istic obseruatum sit ut non nisi unam 
 Dei ecclesiam nossemus et sanctum baptisma non nisi sanctae 
 ecclesiae conputaremus. plane quoniam quidam de eorum

 
 
 
 baptismo dubitabant qui etsi nouos prophetas recipiunt eosdem 
 tamen patrem et filium nosse nobiscum uidentur, plurimi simul 
 conuenientes in Iconio diligentissime tractauimus et confirmauimus 
 repudiandum esse omne omnino baptisma quod sit extra 
 ecclesiam constitutum.

Ad illud autem quod pro haereticis ponunt et aiunt apostolum 
 dixisse siue per occasionem, siue per ueritatem Christus 
 adnuntiatur, ut respondeamus, ineptum est, quando 
 manifestum sit apostolum in epistola sua qua hoc dixit neque 
 haereticorum neque baptismi eorum mentionem fecisse, sed 
 locutum esse de fratribus tantum siue perfide secum loquentibus 
 siue in fide sincera perseuerantibus, nec oporteat hoc longo 
 tractatu excutere, sed ipsam satis sit epistolam legere et quid 
 apostolus dixerit de ipso apostolo recognoscere.

Quid ergo, inquiunt, fiet de his qui ab haereticis uenientes 
 sine ecclesiae baptismo admissi sunt? si de saeculo excesserunt, 
 in eorum numero qui apud nos catechizati quidem sunt, sed 
 prius quam baptizarentur obierunt habentur, non modicum 
 emolumentum ueritatis et fidei, ad quam relicto errore peruenerant, 
 etsi consummationem gratiae consecuti non sunt morte 
 praeuenti. qui autem adhuc in saeculo permanent baptizentur 
 ecclesiae baptismo, ut remissionem peccatorum consequi possint, 
 ne per alienam praesumptionem in pristino errore manentes sine 
 gratiae consummatione moriantur. ceterum quale delictum est 
 uel illorum qui admittuntur uel eorum qui admittunt, ut non 
 ablutis per ecclesiae lauacrum sordibus nec peccatis expositis 
 usurpata temere communicatione contingant corpus et sanguinem 
 Domini, cum scriptum sit: quicumque ederit panem aut

 

 
 
 
 biberit calicem Domini indigne, reus erit corporis 
 et sanguinis Domini.

Nos etiam illos quos hi qui prius in ecclesia catholica episcopi 
 fuerant et postmodum sibi potestatem clericae ordinationis adsumentes 
 baptizauerant pro non baptizatis habendos iudicauimus. 
 et hoc apud nos obseruatur, ut quicumque ab illis tincti ad nos 
 ueniunt tamquam alieni et nihil consecuti unico et uero ecclesiae 
 catholicae baptismo apud nos baptizentur, ut lauacri uitalis 
 regenerationem consequantur. et tamen multum interest inter 
 eum qui inuitus et necessitate persecutionis coactus succubuit et 
 illum qui sacrilega uoluntate audax contra ecclesiam rebellat uel 
 in Patrem et Deum Christi et totius mundi conditorem impia 
 uoce blasphemat. et non pudet Stephanum hoc adserere, ut per 
 eos, [qui] cum ipsi in omnibus peccatis sint constituti, dicat posse 
 remissionem peccatorum dari, quasi possit esse in domo mortis 
 lauacrum salutis.

Ybi ergo erit quod scriptum est: ab aqua aliena abstine 
 te et a fonte alieno ne biberis, si relicto ecclesiae fonte 
 signato alienam aquam pro tua suscipies et profanis fontibus 
 ecclesiam polluis P quando enim baptismo haereticorum communicas, 
 quid aliud quam de uoragine et caeno illorum bibis et 
 ipse ecclesiae sanctificatione purgatus alienarum sordium contactibus 
 inquinaris? nec metuis iudicium Dei haereticis testimonium 
 contra ecclesiam perhibens, cum scriptum sit: falsus 
 testis non erit inpunitus? quin immo tu haereticis omnibus. 
 peior es. nam cum inde multi cognito errore suo ad te ueniant 
 ut ecclesiae uerum lumen accipiant, tu uenientium errores adiuuas 
 et obscurato lumine ecclesiasticae ueritatis tenebras haereticae 
 noctis adcumulas, cumque se illi in peccatis esse et nihil 
 gratiae habere se ac propterea ad ecclesiam uenire fateantur, tu. 
 eis remissionem peccatorum subtrahis quae in baptismo datur,

 

 
 
 
 dum dicis eos iam baptizatos et extra ecclesiam ecclesiae gratiam 
 consecutos. nec intellegis animas eorum de manu tua exquiri 
 cum iudicii dies uenerit, qui sitientibus ecclesiae potum 
 negasti et uolentibus uiuere causa mortis fuisti, et insuper indignaris..

Vide qua. inperitia tn reprehendere audeas eos qui contra mendacium 
 pro ueritate nituntur. quis enim iustius indignari contra 
 alterum debuit ? utrumne qui hostes Dei adserit an uero qui 
 aduersus hostes Dei pro ecclesiae ueritate consistit? nisi quod 
 inperitos etiam animosos atque iracundos esse manifestum est, 
 dum per inopiam consilii et sermonis ad iracundiam facile uertuntur, 
 ut de nullo alio magis quam de te dicat scriptura diuina: 
 homo animosus parat lites, et uir iracundus exaggerrat 
 peccata. lites enim et dissensiones quantas parasti 
 per ecclesias totius mundi? peccatum uero quam magnum tibi 
 exaggerasti, quando te a tot gregibus scidisti? excidisti enim te 
 ipsum, noli te fallere, si quidem ille est uere schismaticus qui se 
 a communione ecclesiasticae unitatis apostatam fecerit. dum 
 enim putas omnes a te abstineri posse, solum te ab omnibus 
 abstinuisti. nec te informare ad regulam ueritatis et pacis uel 
 apostoli praecepta potuerunt monentis et dicentis: obsecro 
 ergo uos ego uinctus in Domino digne ambulare 
 uocatione qua uocati estis, cum omni humilitate 
 sensus et lenitate, cum patientia sustinentes inuicem 
 in dilectione, satis agentes seruare unitatem 
 spiritus in coniunctione pacis, unum corpus et 
 unus spiritus, sicut uocati estis in una spe uocationis 
 uestrae. unus Dominus, una fides, unum 
 baptisma, unus Deus et pater omnium, qui super 
 omnes et per omnia et in omnibus nobis.

Haec apostoli mandata et monita salntaria quam diligenter 
 Stephanus impleuit, humilitatem sensus et lenitatem primo in 
 loco seruans. quid enim humilius aut lenius quam cum tot 
 episcopis per totum mundum dissensisse, pacem cum singulis 
 uario discordiae genere rumpentem, modo cum orientalibus, quod 
 nec uos latere confidimus, modo uobiscum qui in meridie estis, 
 a quibus legatos episcopos patienter satis et leniter suscepit ut 
 eos nec ad sermonem saltem colloquii communis admitteret, adhuc 
 insuper dilectionis et caritatis memor praeciperet fraternitati 
 uniuersae ne quis eos in domum suam reciperet, ut uenientibus 
 non solum pax et communio sed et tectum et hospitium negaretur. 
 hoc est seruasse unitatem spiritus in coniunctionem pacis, 
 abscidere a caritatis unitate et alienum per omnia fratribus facere 
 et contra sacramentum et uinculum pacis furore discordiae 
 rebellare. apud talem potest esse unum corpus et unus spiritus, 
 apud quem fortasse ipsa anima una non est sic lubrica et mobilis 
 et incerta? sed quantum ad illum pertinet, relinquamus. excutiamus 
 potius id de quo cummaxima quaestio est. qui contendunt 
 ab haereticis baptizatos sic recipi oportere tamquam legitimi 
 baptismi gratiam consecutos, unum nobis atque illis baptisma 
 dicunt esse et in nullo discrepare. sed quid ait apostolus Paulus? 
 unus Dominus, una fides, unum baptisma, unus 
 Deus. si unum atque idem est cum nostro baptisma haereticorum, 
 sine dubio et fides una est. si autem fides una est, utique 
 et Dominus unus. si Dominus unus est, consequens est dicere 
 quia t unus est. si autem haec unitas quae separari omnino et 
 diuidi non potest etiam apud haereticos ipsa est, quid ultra contendimus? 
 ut quid illos haereticos et non christianos uocamus? 
 porro cum nobis et haereticis nec Deus unus sit nec Dominus 
 unus nec una ecclesia nec fides una, sed nec unus spiritus aut

 
 
 
 corpus unum, manifestum est nec baptisma nobis et haereticis 
 commune esse posse, quibus nihil est omnino commune. et 
 tamen non pudet Stephanum talibus aduersus ecclesiam patrocinium 
 praestare et propter haereticos adserendos fraternitatem 
 scindere, insuper et Cyprianum pseudochristum et pseudoapostolum 
 et dolosum operarium dicere: qui omnia in se esse conscius 
 praeuenit ut alteri ea per mendacium obiceret quae ipse ac 
 merito audire deberet. bene te ualere omnibus nobis cum uniuersis 
 qui in Africa sunt episcopis et cunctis clericis et omni fraternitate 
 uniuersi optamus, ut perpetuo unanimes et unum sentientes 
 habeamus nobiscum etiam de longinquo adunatos.

CVPRIANVS NEMESIANO FELICI LVCIO ALTERI FELICI LITTEO POLIANO VICTORI IADERI DATIVO COEPISCOPIS, ITEM COMPRESBVTERIS ET DIACONIBVS ET CETERIS FRATRIBVS IN METALLO CONSTITVTIS MARTVRIBVS DEI PATRIS OMNIPOTENTIS ET IESV CHRISTI DOMINI NOSTRI ET DEI CONSERVATORIS NOSTRI AETERNAM S. 
 
 Gloria quidem uestra poscebat, beatissimi ac dilectissimi 
 fratres, ut ad conspectum adque ad conplexum uestrum uenire 
 ipse deberem, nisi me quoque ob confessionem nominis relegatum 
 praefiniti loci termini coercerent. sed quomodo possum repraesento 
 me nobis et ad uos etiamsi corpore et gressu uenire non

 

 
 
 
 datur, dilectione tamen et spiritu uenio, exprimens litteris animum 
 meum quo in istis uirtutibus et laudibus uestris laetus 
 exulto, participem me conputans uobis etsi non passione corporis 
 consortio caritatis. an ego possim tacere et uocem meam silentio 
 premere, cum de carissimis meis tam multa et gloriosa cognoscam, 
 quibus uos diuina dignatio honorauit, at ex uobis pars iam martyrii 
 sui consummatione praecesserit meritorum suorum coronam 
 de Domino receptura, pars adhuc in carcerum claustris siue in 
 metallis et uinculis demoretur, exhibens per ipsas suppliciorum 
 moras corroborandis fratribus et armandis maiora documenta, 
 ad meritorum titulos ampliores tormentorum tarditate proficiens, 
 habituri tot mercedes in caelestibus praemiis quot nunc dies 
 numeratis in poenis ? quae quidem uobis, fortissimi ac beatissimi 
 fratres, pro merito religionis ac fidei uestrae accidisse non miror, 
 ut uos sic Dominus ad gloriarum sublime fastigium clarificationis 
 suae honore prouexerit, qui semper in ecclesia eius custoditae 
 fidei tenore uiguistis, conseruantes firmiter dominica mandata, 
 in simplicitate innocentiam, in caritate concordiam, modestiam 
 in humilitate, diligentiam in administratione, uigilantiam in 
 adiuuandis laborantibus, misericordiam in fouendis pauperibus, 
 in defendenda ueritate constantiam, in disciplinae seueritate censuram. 
 ac ne aliquid ad exemplum bonorum factorum deesset in 
 uobis, etiam in confessione nunc uocis et passione corporis fratrum 
 mentes ad diuina martyria prouocatis duces uos exhibendo 
 uirtutibus: ut dum grex pastores suos sequitur et quod fieri

 
 
 
 a praepositis cernit imitatur, paribus obsequiorum meritis 
 a Domino coronetur.

Quod autem fustibus caesi prius grauiter et adflicti per eiusmodi 
 poenas initiastis confessionis uestrae religiosa primordia, 
 execranda nobis ista res non est. neque enim ad fustes christianum 
 corpus expauit, cuius est spes omnis in ligno. sacramentum 
 salutis suae Christi seruus agnouit, redemptus ligno ad uitam 
 aeternam ligno prouectus est ad coronam. quid uero mirum si 
 uasa aurea et argentea in metallum id est auri et argenti domicilium 
 dati estis, nisi quod nunc metallorum natura conuersa est 
 locaque quae aurum et argentum dare ante consueuerant accipere 
 coeperunt. inposuerunt quoque conpedes pedibus uestris et 
 membra felicia ac Dei templa infamibus uinculis ligauerunt, 
 quasi cum corpore ligetur et spiritus aut aurum uestrum ferri 
 contagione maculetur. dicatis Deo hominibus et fidem suam religiosa 
 uirtute testantibus ornamenta sunt ista, non uincula, nec 
 christianorum pedes ad infamiam copulant sed clarificant ad 
 coronam. o pedes feliciter uincti, qui non a fabro sed a Domino 
 resoluuntur. o pedes feliciter uincti, qui itinere salutari ad paradisum 
 diriguntur. o pedes in saeculo ad praesens ligati, ut sint 
 semper apud Deum liberi. o pedes conpedibus et trauersariis 
 interim cunctabundi sed celeriter ad Christum glorioso itinere 
 cursuri. quantum uult hic uel inuida crudelitas uel maligna ** 
 nexibus uos suis et uinculis teneat, cito a terris et poenis istis 
 ad caelorum regna uenietis. non fouetur in metallis lecto et culcitis 
 corpus, sed refrigerio et solacio Christi fouetur. humi

 
 
 
 iacent fessa laboribus uiscera, sed poena non est cum Christo 
 iacere. squalent sine balneis membra situ et sorde deformia, sed 
 spiritaliter intus abluitur quod foris carnaliter sordidatur. panis 
 illic exiguus, at non in pane solo uiuit homo sed in sermone Dei. 
 uestis algentibus deest, sed qui Christum induit et uestitus 
 abundanter et cultus est. semitonsi capitis capillus horrescit, sed 
 cum sit caput uiri Christus, qualecumque illud caput deceat 
 necesse est quod ob Domini nomen insigne est. omnis ista deformitas 
 detestabilis et taetra gentilibus quali splendore pensabitur. 
 saecularis haec et breuis poena quam clari et aeterni honoris 
 mercede mutabitur, cum secundum beati apostoli uocem transformauerit 
 Dominus corpus humilitatis nostrae conformatum 
 corpori claritatis suae.

Sed nec in illo, fratres dilectissimi, aliqua potest aut religionis 
 aut fidei iactura sentiri quod illic nunc sacerdotibus Dei 
 facultas non datur offerendi et celebrandi sacrificia diuina. 
 celebratis immo adque offertis sacrificium Deo et pretiosum 
 pariter et gloriosum et plurimum uobis ad retributionem praemiorum 
 caelestium profuturum, cum scriptura diuina loquatur 
 et dicat: sacrificium Deo spiritus contribulatus, cor 
 contritum et humiliatum Deus non despicit. hoc uos 
 sacrificium Deo offertis, hoc sacrificium sine intermissione die 
 ac nocte celebratis, hostiae facti Deo et uosmet ipsos sanctas 
 adque inmaculatas uictimas exhibentes, sicut apostolus

 

 
 
 
 adhortatur et dicit: oro ergo uos, fratres, per misericordiam 
 Dei ut constituatis corpora uestra hostiam 
 uiuam sanctam, placentem Deo, nec configuremini 
 saeculo huic, sed transformemini in renouatione 
 sensus ad probandum quae sit uoluntas Dei bona 
 et placens et perfecta.

Hoc est enim quod praecipue Deo placeat, hoc est in quo 
 maioribus meritis ad promerendam uoluntatem Dei opera nostra 
 proueniant, hoc est quod solum Domino de beneficiis eius grandibus 
 et salutaribus fidei ac deuotionis nostrae obsequia retribuant 
 ]praedicante in psalmis et contestante spiritu sancto, quid 
 retribuam, inquit, Domino de omnibus quae mihi 
 tribuit? calicem salutis accipiam, et nomen Domini 
 inuocabo. pretiosa in conspectu Domini mors iustorum 
 eius. quis non libenter et prompte calicem salutis accipiat, 
 quis non adpetat gaudibundus et laetus in quo aliquid et ipse 
 Domino suo retribuat, quis non pretiosam in conspectu Dei mortem 
 fortiter et constanter excipiat placiturus eius oculis qui nos 
 in congressione nominis sui desuper spectans uolentes conprobat, 
 adiuuat dimicantes, uincentes coronat, retributione bonitatis ac 
 pietatis paternae remunerans in nobis quicquid ipse praestitit et 
 honorans quod ipse perfecit?

Ipsius enim esse quod uincimus et quod ad maximi certaminis 
 palmam subacto aduersario peruenimus declarat et docet Dominus 
 in euangelio suo dicens: cum autem uos tradiderint,

 

 
 
 
 nolite cogitare quomodo aut quid loquamini. dabitur 
 enim uobis in illa hora quid loquamini. non 
 enim uos estis qui loquimini, sed spiritus patris 
 uestri qui loquitur in uobis. et iterum: ponite in 
 cordibus uestris non praemeditari excusare. egosenim 
 dabo uobis os et sapientiam, cui non poterunt 
 resistere aduersarii uestri. inquo quidem et credentium 
 magna fiducia est et culpa grauissima perfidorum non credere ei 
 qui se opem suam daturum confitentibus pollicetur nec rursus 
 eundem timere qui aeternam poenam negantibus conminatur.

Quae uos omnia, fortissimi ac fidelissimi milites Christi, insinuastis 
 fratribus nostris, conplentes factis quod uerbis ante 
 docuistis, futuri maximi in regno caelorum pollicente Domino et 
 dicente: qui fecerit et sic docuerit maximus uocabitur 
 in regno caelorum. denique exemplum uestrum secuta 
 multiplex plebis portio confessa est uobiscum pariter et pariter 
 coronata est, conexa uobis uinculo fortissimae caritatis et praepositis 
 suis nec carcere nec metallis separata. cuius numero nec 
 uirgines desunt, quibus ad sexagenarium fructum centenus accessit 
 quasque ad caelestem coronam gloria gemina prouexit. in 
 pueris quoque uirtus maior aetate annos suos confessionis laude 
 transcendit, ut martyrii uestri beatum gregem et sexus et aetas 
 omnis ornaret.

Qui nunc uobis, dilectissimi fratres, conscientiae uictricis 
 uigor, quae sublimitas animi, quae in sensu exultantia, quia

 

 
 
 
 triumphus in pectore, unumquemque uestrum stare ad promissum 
 Dei praemium, de iudicii die esse securum, ambulare in, 
 metallo captiuo quidem corpore sed corde regnante, scire Christum 
 secum esse praesentem gaudentem tolerantia seruorum 
 suorum per uestigia et uias suas ad regna aeterna gradientium? 
 expectatis cotidie laeti profectionis uestrae salutarem diem et 
 iam iamque de saeculo recessuri ad martyrum munera et domicilia 
 diuina properatis, post has mundi tenebras uisuri candidissimam 
 lucem et accepturi maiorem passionibus omnibus et 
 conflictationibus claritatem apostolo contestante et dicente: non 
 sunt condignae passiones huius temporis ad superuenturam 
 claritatem quae reuelabitur in nobis. plane 
 quia nunc uobis in precibus efficacior sermo est et ad inpetrandum 
 quod in pressuris petitur facilior oratio est, petite inpensius 
 et rogate ut confessionem omnium nostrum dignatio diuina consummet, 
 ut de istis tenebris et laqueis mundi nos quoque uobiscum 
 integros et gloriosos Deus liberet, ut qui hic caritatis et 
 pacis uinculo copulati contra haereticorum iniurias et pressuras 
 gentilium simul stetimus pariter in regnis caelestibus gaudeamus. 
 opto uos, beatissimi ac fortissimi fratres in Domino bene 
 ualere et nostri semper et ubique meminisse. ualete.

CVPRIANO FRATRI NEMESIANVS DATIVVS FELIX ET VICTOR , IN DOMINO AETERNAM S. 
 
 Semper magnis sensibus pro temporis condicione litteris tuis 
 locutus es, Cypriane dilectissime. quibus adsidue lectis et praui 
 corriguntur et bonae fidei homines corroborantur. dum enim non 
 desinis tractatibus tuis sacramenta occulta nudare, sic nos in 
 fidem facis crescere et de saeculo homines ad credulitatem accedere. 
 nam quaecumque bona in multis libris tuis intulisti, nescius 
 ipsum te nobis designasti. es enim omnibus hominibus in tractatu 
 maior, in sermone facundior, in consilio sapientior, in 
 sapientia simplicior, in operibus largior, in abstinentia sanctior, 
 in obsequio humilior et in actu bono innocentior. scis et ipse, 
 carissime, nostrum optabile uotum esse quod te uideamus doctorem 
 et amatorem nostrum ad coronam magnae confessionis 
 peruenisse.

Nam quasi bonus et uerus doctor quid nos discipuli secuti 
 apud praesidem dicere deberemus prior apud acta proconsulis 
 pronuntiasti et tuba canens Dei milites caelestibus armis instructos 
 ad congressionis proelium excitasti et in acie prima

 
 
 
 spiritali gladio diabolum interfecisti, agmina quoque fratrum 
 hinc et inde uerbis tuis conposuisti, ut insidiae inimico undique 
 tenderentur et cadauera ipsius publici hostis et nerui concisi calcarentur. 
 crede nobis, carissime, quoniam non est a centesimo 
 praemio minor tua innocens anima, quae nec saeculi primos 
 inpetus timuit nec ire in exilium recusauit nec relinquere ciuitatem 
 dubitauit nec in deserto loco morari horruit et quoniam 
 multis documentum confessionis dedit, ipsa martyrium prior 
 duxit. quot enim ad martyria facienda exemplo suo prouocauit: 
 et non tantum martyrum de saeculo iam excedentium sociata esse 
 coepit, sed et cum futuris caelestem amicitiam copulauit.

Agunt ergo tibi nobiscum damnati maximas apud Deum gratias, 
 Cypriane carissime, quod litteris tuis laborantia pectora 
 recreasti, fustibus uulnerata membra curasti, conpedibus pedes 
 ligatos resoluisti, semitonsis capitibus capillaturam adaequasti,. 
 tenebras carceris inluminasti, montes metalli in plana deduxisti, 
 naribus etiam fragrantes flores inposuisti et tetrum odorem fumi 
 discussisti. fecit autem et prosecutum est ministerium tuum et 
 Quirini dilectissimi nostri, quod per Herennianum hypodiaconum 
 et Lucanum et Maximum et Amantium acoluthos distribuendum 
 misisti, quaecumque necessitatibus corporum defuerant expediri.

 

 
 
 
 simus ergo orationibus nostris alterutro adiutores et rogemus 
 sicut mandasti, ut Deum et Christum et angelos in omnibus 
 actibus nostris habeamus fautores. optamus te, Domine frater, 
 semper bene ualere et nostri meminisse. saluta omnes qui tecum 
 sunt. omnes nostri qui nobiscum sunt te amant et salutant et 
 uidere desiderant.

CVPRIANO FRATRI ET COLLEGAE LVCIVS ET QVI CVM EO SVNT FRATRES OMNES IN DEO S. 
 
 Exultantibus nobis et laetantibus in Deo quod nos et in congressionem 
 armauerit et in proelio uictores sua dignatione fecerit 
 superuenerunt litterae tuae, frater carissime, quas per Herennianum 
 hypodiaconum et Lucanum et Maximum et Amantium 
 acoluthos misisti nobis: quibus lectis recepimus in uinculis 
 laxamentum, in pressura solacium et in necessitate praesidium 
 et excitati sumus et robustius animati ac si quid amplius fuerit 
 poenarum. nam ante passionem a te sumus ad gloriam prouocati, 
 qui prior nobis ducatum ad confessionem nominis Christi praebuisti. 
 nos uero secuti uestigia confessionis tuae parem gratiam

 

 
 
 
 tecum speramus. nam qui prior est in cursu prior est et ad praemium, 
 et qui prior occupasti de quo cepisti inde hoc nobis communicasti, 
 demonstrans t scilicet indiuiduam caritatem qua semper 
 nos dilexisti: ut quibus unus fuit spiritus in coniunctionem 
 pacis esset precum tuarum gratia et una corona confessionis.

Accessit autem tibi, frater carissime, ad confessionis coronam 
 retributio operum, abundans mensura quam accipies a Domino in 
 die remunerationis, qui et te nobis litteris tuis repraesentasti, 
 ut pectus illud tuum candidum et beatum quod semper nouimus 
 manifestares et secundum latitudinem eius nobiscum laudes Deo 
 diceres, non quantum nos meremur audire, sed quantum tu potes 
 dicere. tuis enim uocibus et quae minus in nobis instructa erant 
 exornasti et confirmasti ad sustentationem earundem passionum 
 quas patimur securi de praemio caelesti et de corona martyrii 
 et de regno Dei ad prophetiam quam litteris tuis spiritu sancto 
 plenus spopondisti. hoc totum fiet, dilectissime, si nos orationibus 
 tuis in mente habueris, quod te facere confido, sicut et nos 
 utique facimus.

Accipimus itaque, frater desiderantissime, id quod a Quirino 
 et a te ipso misisti sacrificium ex omni opere mundo. sicut et 
 Noe optulit Deo et delectatus est Deus. in odorem suauitatis et 
 respexit in sacrificium eius, ita et in uestrum respicit et delectatur 
 reddere uobis huius tam boni operis mercedem. peto autem .

 
 
 
 ut litteras quas ad Quirinum fecimus transmitti praecipias. opto 
 te, frater carissime ac desiderantissime, semper bene ualere et 
 nostri meminisse. saluta omnes qui tecum sunt. uale.

CVPRIANO CARISSIMO ET DILECTISSIMO FELIX IADER POLIANVS VNA CVM PRESBVTERIS ET OMNIBVS NOBISCVM COMMORANTIBVS APVD METALLVM SIGVENSEM AETERNAM IN DEO 
 
 Resalutamus te, frater carissime, per Herennianum hypodiaconum 
 et Lucanum et Maximum fratres nostros fortes et incolumes 
 adiuuantibus orationibus tuis: a quibus accepimus 
 oblationis nomine quantitatem una cum litteris tuis quas 
 misisti, in quibus dignatus es de uerbis caelestibus nos tamquam 
 filios confortare. et Deo patri omnipotenti per Christum 
 eius gratias egimus et agimus quod sic confortati et conroborati 15 
 sumus per tuam adlocutionem, petentes de animi tui candore ut 
 nos adsiduis orationibus tuis in mente habere digneris, ut

 

 
 
 
 confessionem uestram et nostram quam Dominus in nobis conferre 
 dignatus est suppleat. saluta omnes qui tecum commorantur. 
 optamus te, frater carissime, in Domino bene ualere. [Felix 
 scripsi.] Iader subscripsi. Polianus legi. Dominum meum Eutychianum 
 saluto.

CVPRIANVS SVCCESSO FRATRI S. 
 
 Vt non uobis in continenti scriberem, frater carissime, illa res 
 fecit quod uniuersi clerici sub ictu agonis constituti recedere 
 istinc omnino non poterant, parati omnes pro animi sui deuotione 
 ad diuinam et caelestem gloriam. sciatis autem eos uenisse quos 
 ad urbem propter hoc miseram, ut quomodocumque de nobis 
 rescriptum fuisset, exploratam ueritatem ad nos perferrent. 
 multa enim uaria et incerta opinionibus uentilantur. quae autem 
 sunt in uero ita se habent, rescripsisse Valerianum ad senatum 
 ut episcopi et presbyteri et diacones in continenti animaduertantur, 
 senatores uero et egregii uiri et equites Romani dignitate 
 amissa etiam bonis spolientur et si ademptis facultatibus

 

 
 
 
 christiani [esse] perseuerauerint, capite quoque multentur, matronae 
 ademptis bonis in exilium relegentur, Caesariani autem quicumque 
 uel prius confessi fuerant uel nunc confessi fuerint confiscentur 
 et uincti in Caesarianas possessiones descripti mittantur. 
 subiecit etiam Valerianus imperator orationi suae exemplum 
 litterarum quas ad praesides prouinciarum de nobis fecit: quas 
 litteras cotidie speramus uenire, stantes secundum fidei firmitatem 
 ad passionis tolerantiam et expectantes de ope et indulgentia 
 Domini uitae aeternae coronam. Xistum autem in cimiterio 
 animaduersum sciatis VIII. id. Aug. die et cum eo diacones 
 quattuor. sed et huic persecutioni cotidie insistunt praefecti in 
 urbe, ut si qui sibi oblati fuerint animaduertantur et bona 
 eorum fisco uindicentur.

Haec peto per uos et ceteris collegis nostris innotescant, ut 
 ubique hortatu eorum possit fraternitas corroborari et ad agonem 
 spiritalem praeparari, ut singuli ex nostris non magis mortem 
 cogitent quam inmortalitatem et plena fide ac tota uirtute Domino 
 dicati gaudeant magis quam timeant in hac confessione, in qua 
 sciunt Dei et Christi milites non perimi sed coronari. opto te, 
 frater carissime, semper in Domino bene ualere.

CVPRIANVS PRESBVTERIS ET DIACONIS ET PLEBI VNIVERSAE S. 
 
 Cum perlatum ad nos fuisset, fratres carissimi, commentarios 
 esse missos qui me Vticam perducerent et consilio carissimorum 
 persuasum esset ut de hortis nostris interim secederem, iusta 
 interueniente causa consensi, eo quod congruat episcopum in ea 
 ciuitate in qua ecclesiae dominicae praeest illic Dominum confiteri 
 et plebem uniuersam praepositi praesentis confessione clarificare. 
 quodcumque enim sub ipso confessionis momento confessor 
 episcopos loquitur aspirante t)eo ore omnium loquitur. ceterum 
 mutilabitur honor ecclesiae nostrae tam gloriosae, si ego episcopus 
 alterius ecclesiae praepositus accepta apud Vticam super 
 confessione sententia exinde martyr ad Dominum proficiscar, 
 quandoquidem ego et pro me et pro uobis apud uos confiteri et 
 ibi pati et exinde ad Dominum proficisci orationibus continuis 
 deprecer et uotis omnibus exoptem et debeam. expectamus ergo 
 hic in secessu abdito constituti aduentum proconsulis Cartaginem 
 redeuntis, audituri ab eo quid imperatores super christianorum 
 laicorum et episcoporum nomine mandauerint et dicturi quod ad 
 horam Dominus dici uoluerit. uos autem, fratres carissimi, pro 
 disciplina quam de mandatis dominicis a me semper accepistis

 

 

 
 
 
 et secundum quod me tractante saepissime didicistis, quietem et 
 tranquillitatem tenete, nec quisquam uestrum aliquem tumultum 
 fratribus moueat aut ultro se gentilibus offerat. apprehensus 
 enim et traditus loqui debet, siquidem Deus in nobis positus illa 
 hora loquatur, qui nos confiteri magis uoluit quam profiteri. 
 quid autem de cetero nos obseruare conueniat antequam in me 
 super confessione nominis Dei proconsul sententiam ferat, instruente 
 Domino in comminus disponemus. incolumes uos, fratres 
 carissimi, Dominus Iesus in ecclesia sua permanere faciat et conseruare 
 dignetur.