In eis libris, quos aduersus epistulam Parmeniani quam 
 dedit ad Tychonium scripsimus, promisimus nos diligentius 
 quaestionem baptismi tractaturos; quod etiamsi non ibi promitteremus, 
 debitum tamen a nobis flagitantibus fratribus 
 meminimus et agnoscimus. quapropter in hoc opere adiuuante 
 domino suscepimus non solum ea refellere, quae de hac re 
 nobis Donatistae obiectare consuerunt, sed etiam de beatissimi 
 martyris Cypriani auctoritate, unde suam peruersitatem, ne 
 ueritatis impetu cadat, fulcire conantur, quae dominus donauerit 
 dicere, ut intellegant omnes, qui non studio partium caecati 
 iudicant, non solum eos non adiuuari auctoritate Cypriani, sed 
 per ipsam maxime conuinci adque subuerti.

Iam quidem in supra memoratis libris dictum est ita 
 posse extra catholicam communionem dari baptismum, quemadmodum 
 et extra eam potest et haberi. nullus autem illorum 
 negat habere baptismum etiam apostatas, quibus utique redeuntibus 
 et per paenitentiam conuersis dum non redditur, amitti 
 non potuisse iudicatur. sic et illi, qui per sacrilegium schismatis 
 ab ecclesiae communione discedunt, habent utique baptismum, 
 quem priusquam discederent acceperunt. nam si et ipsi 
 redeant, non eis iterum datur; unde ostenduntur illud, quod 
 acceperant in unitate positi, non potuisse amittere separati. 
 quod si haberi foris potest, etiam dari cur non potest? si dicis:

 

 

 
 
 
 \'non recte foris datur\', respondemus: sicut non recte foris 
 habetur et tamen habetur, sic non recte foris datur, sed tamen 
 datur. sicut autem per unitatis reconciliationem incipit utiliter 
 haberi quod extra unitatem inutiliter habebatur, sic per eandem 
 reconciliationem incipit utile esse quod extra eam inutiliter 
 datum est. non tamen dici fas est non datum esse quod datum 
 est, aut ut non hoc dedisse quis <quem)quam calumnietur, cum 
 hoc eum dedisse quod acceperat confitetur. sacramentum enim 
 baptismi est quod habet qui baptizatur, et sacramentum dandi 
 baptismi est quod habet qui ordinatur. sicut autem baptizatus, 
 si ab unitate recesserit, sacramentum baptismi non amittit, sic 
 etiam ordinatus, si ab unitate recesserit, sacramentum dandi 
 baptismi non amittit. nulli enim sacramento iniuria facienda 
 est; si discedit a malis, utrumque discedit, si permanet in 
 malis, utrumque permanet. sicut ergo acceptatur baptismus, 
 quem non potuit amittere qui ab unitate discesserat, sic acceptandus 
 est baptismus, quem dedit ille qui sacramentum dandi 
 cum discederet non amiserat. nam sicut redeuntes, qui priusquam 
 recederent baptizati sunt, non rebaptizantur, ita redeuntes, 
 qui priusquam recederent ordinati sunt, non utique rursus 
 ordinantur, sed aut administrant quod administrabant, si hoc 
 ecclesiae utilitas postulat, aut si non administrant, sacramentum 
 tamen ordinationis suae gerunt, et ideo eis manus inter laicos 
 non inponitur. nam neque sacramentum baptismi neque sacramentum 
 dandi baptismi quando ab eis cum Maximiano discessit 
 Felicianus amisit; nunc enim eum secum habent cum eis ipsis, 
 quos cum foris esset in Maximiani schismate baptizauit. quapropter 
 potuerunt ab eis accipere ceteri, cum ad nostrum 
 consortium non accessissent, quod illi non amiserant, cum a 
 nostro consortio recessissent. quibus rebus ostenditur et ipsos 
 impie facere qui rebaptizare conantur orbis unitatem, et nos 
 recte facere qui dei sacramenta inprobare nec in ipso schismate

 
 
 
 audemus. in quo enim nobiscum sentiunt, in eo etiam nobiscum 
 sunt, in eo autem a nobis recesserunt in quo a nobis 
 dissentiunt; non enim accessus iste adque discessus corporalibus 
 motibus et non spiritalibus metiendus est. sicut enim coniunctio 
 corporum fit per continuationem locorum, sic animorum 
 quidam contactus est consensio uoluntatum. si ergo qui recessit 
 ab unitate aliquid aliud agere uoluerit quam quod in unitate 
 percepit, in eo recedit adque disiungitur; quod autem ita uult 
 agere sicut in unitate agitur, ubi hoc accepit et didicit, in eo 
 manet adque coniungitur.

Itaque isti in quibusdam rebus nobiscum sunt, in 
 quibusdam uero a nobis exierunt. proinde illa in quibus nobiscum 
 sunt eos agere non uetamus; in quibus autem nobiscum 
 non sunt, ut ueniendo accipiant uel redeundo recipiant adhortamur 
 et quibus modis possumus, ut id eligant emendati adque 
 correcti, cum caritate satagimus. non eis itaque dicimus: \'nolite 
 dare\', sed: \'nolite in schismate dare\\ nec eis quos uidentur 
 baptizaturi dicimus: \'nolite accipere\', sed: \'nolite in schismate 
 accipere\'. nam si quem forte coegerit extrema necessitas, ubi 
 catholicum per quem accipiat non inuenerit et in animo pace 
 catholica custodita per aliquem extra unitatem catholicam 
 positum acceperit quod erat in ipsa catholicae unitate accepturus, 
 si statim etiam de hac uita emigrauerit, non eum nisi 
 catholicum deputamus. si autem fuerit a corporali morte liberatus, 
 cum se catholicae congregationi etiam praesentia corporali 
 reddiderit unde numquam corde discesserat, non solum non 
 inprobamus quod fecit, sed etiam securissime uerissimeque 
 laudamus, quia praesentem deum credidit cordi suo ubi unitatem 
 seruabat et sine sancti baptismi sacramento, quod

 

 
 
 
 ubicumque inuenit non hominum sed dei esse cognouit, noluit ex 
 hac uita emigrare. si quis autem, cum possit in ipsa catholica 
 accipere, per aliquam mentis peruersitatem eligit in schismate 
 baptizari, etiamsi postea uenire ad catholicam cogitat, quia 
 certus est ibi prodesse sacramentum, quod alibi accipi quidem 
 potest, prodesse autem non potest, procul dubio peruersus et 
 iniquus est et tanto perniciosius quanto scientius. ita enim 
 non dubitat recte illic accipi, sicut non dubitat illic prodesse 
 etiam quod alibi acceperit.

Duo sunt enim quae dicimus, et esse in catholica 
 baptismum et illic tantum recte accipi; utrumque horum Donatistae 
 negant. item alia duo dicimus, esse aput Donatistas 
 baptismum, non autem illic recte accipi; horum duorum illi 
 unum magnopere adfirmant, id est esse ibi baptismum, non 
 autem illic recte accipi nolunt fateri. harum quattuor sententiarum 
 tres nostrae tantum sunt, unam uero utrique dicimus. 
 nam esse in catholica baptismum et recte illic accipi et aput 
 Donatistas non recte accipi nos tantum dicimus, esse uero 
 baptismum et aput Donatistas et illi asserunt et nos concedimus. 
 quisquis ergo uult baptizari et certus est iam nostram sibi 
 ecclesiam ad christianam salutem esse deligendam et in ea 
 sola prodesse baptismum Christi, etiamsi alibi acceptum fuerit, 
 sed ideo in parte Donati uult baptizari, quia esse ibi baptismum 
 non illi soli neque nos soli, sed utrique dicimus, adtendat alia 
 tria. si enim nos elegit sequi in his quae illi non dicunt, ea 
 uero quae utrique dicimus praeponit his quae nos soli dicimus, 
 satis est nobis quod ea, quae illi non dicunt et nos soli dicimus, 
 praeponit eis quae illi soli dicunt. esse autem in catholica 
 baptismum nos dicimus, illi non dicunt; recte accipi in catholica 
 baptismum nos dicimus, illi non dicunt; non recte accipi in

 
 
 
 parte Donati baptismum nos dicimus, illi non dicunt. sicut 
 ergo id potius credit quod nos soli dicimus esse credendum, 
 ita hoc potius faciat quod nos soli dicimus esse faciendum. 
 quod autem utrique dicimus esse credendum, hoc, si ita putat, 
 robustius credat quam id quod a solis dicitur nobis. robustius 
 enim crediturus est esse baptismum Christi in parte Donati 
 quod ab utrisque nostrum dicitur, quam esse baptismum in 
 catholica quod a catholicis tantummodo dicitur. sed rursus 
 magis crediturus est esse baptismum Christi etiam aput nos 
 quod nos soli dicimus, quam non esse aput nos quod illi soli 
 dicunt. iam enim decreuit et certus est, in quibus dissentimus, 
 nos illis esse praeponendos. ita ergo quod nos soli dicimus 
 recte aput nos accipi magis crediturus est quam non recte 
 aput nos accipi, quia hoc illi soli dicunt. eadem regula quod 
 nos soli dicimus non recte aput illos accipi magis crediturus 
 est quam id quod illi soli dicunt, id est recte aput illos accipi. 
 frustra itaque sibi uidetur securus ibi accipere quod esse quidem 
 ibi utrique dicimus, sed ibi esse accipiendum non utrique dicimus. 
 elegit autem ipse in eo quod non utrique dicimus nobis potius 
 inhaerere. hic ergo securus accipiat ubi et esse et recte accipi 
 certus est, illic autem non accipiat quod esse ibi quidem dicunt, 
 sed ibi accipiendum esse non dicunt quorum sententiam decreuit 
 eligere. quamquam etiamsi dubium haberet non illic recte accipi 
 quod in catholica recte accipi certum haberet, grauiter peccaret 
 in rebus ad salutem animae pertinentibus uel eo solo, quod 
 certis incerta praeponeret. recte quippe hominem in ecclesia 
 catholica baptizari eo ipso certus est, quod etiam alibi baptizatus 
 huc transire decreuit. non autem recte aput Donatistas 
 hominem baptizari saltem incertum habeat, cum hoc illi dicant

 
 
 
 quorum sententiam Donatistis anteponendam esse certum habet, 
 et incertis certa praeferendo hic baptizetur, ubi propterea certus 
 est recte fieri, quia et cum alibi facere cogitabat huc transeundum 
 esse decreuerat.

Iam uero si quis non intellegit quomodo fieri possit, 
 ut quod ibi esse confitemur non ibi recte dari dicamus, illuc 
 adtendat, quia nec recte ibi esse dicimus, quod et illi dicunt 
 in his qui ab eorum communione discedunt. intueantur etiam 
 similitudinem notae militaris, quia extra militiam a desertoribus 
 et haberi et accipi potest, sed tamen extra militiam nec habenda 
 nec accipienda est et reducto uel perducto ad militiam nec 
 mutanda nec iteranda est. uerumtamen alia causa est eorum 
 qui in istos haereticos inprudenter incurrunt ipsam esse Christi 
 ecclesiam existimantes, alia eorum qui nouerunt non esse 
 catholicam ecclesiam nisi eam quae, sicut promissa est, toto 
 terrarum orbe diffunditur et extenditur usque ad fines terrae, 
 quae crescens inter zizania et in taedio scandalorum requiem 
 futuram desiderans dicit in psalmis: a finibus terrae ad 
 te exclamaui, cum taederet anima mea: in petra 
 exaltasti me. petra autem erat Christus, in quo nos iam 
 resuscitatos et in caelo considentes dicit apostolus nondum 
 in re, sed in spe. ideoque sequitur psalmus et dicit: deduxisti 
 me, quia factus es spes mea, turris fortitudinisafacieinimici. 
 ex illius quippe promissionibus tamquam 
 telis et iaculis in turri munitissima constitutis non solum 
 cauetur, sed etiam expugnatur inimicus, induens lupos suos 
 pellibus ouium, ut dicant: ecce hic est Christus, ecce

 
 
 
 illic et ab uniuersitate ciuitatis super montem constitutae ad 
 particulas insidiarum suarum multos separent et iugulatos 
 absumant. et cum hoc nouerint, eligunt extra communionem 
 unitatis corporis Christi accipere baptismum Christi, ad eandem 
 communionem cum eo quod alibi acceperint postea migraturi. 
 scientes enim habituri sunt aduersus ecclesiam Christi baptismum 
 Christi uel eo ipso die quo accipiunt. quod si sceleratum 
 est, quis est qui dicat: permittatur mihi uno die scelus 
 admittere\'? si enim transiturus est ad catholicam, quaero 
 causam. quid aliud responsurus est, nisi quia malum est esse 
 in parte Donati et non esse in unitate catholica? hoc igitur 
 malum quot diebus feceris, tot dierum malum facturus es, et 
 dici potest maius malum fieri plurium dierum, minus autem 
 paucorum, nullum autem malum fieri dici non potest. quid 
 autem opus est hoc tam execrabile malum uel uno die uel 
 una hora committere? hoc enim qui sibi concedi uult potest 
 ab ecclesia uel ab ipso deo petere, ut sibi uel uno die apostatare 
 concedat. nam cur unius diei esse apostata timeat et 
 unius diei esse schismaticus haereticusue non timeat, nulla 
 causa est.

\'Illic\', inquit, \'accipere malui ubi baptismum Christi 
 esse utrique consentiunt). sed illic non recte accipi illi ad quos 
 migraturus es dicunt, recte uero illic accipi illi a quibus 
 migraturus es dicunt. illud itaque, quod hi dicunt quos ipse 
 postponis contradicentibus illis quos ipse anteponis, aut falsum 
 est aut ut mitius dicatur incertum. uera ergo falsis aut incertis 
 certa praepone. illic enim quo migraturus es, cum alibi acceperis, 
 recte posse accipi quod desideras non illi tantum ad quos 
 transiturus es, sed tu ipse qui transiturus es confiteris. si enim

 

 
 
 
 utrum recte illic possit accipi dubitares, etiam illuc transeundum 
 . esse dubitares. accipere itaque in parte Donati si 
 incertum est esse peccatum, quis dubitet certum esse peccatum 
 non ibi potius accipere ubi certum est non esse peccatum? 
 illi uero qui per ignorantiam ibi baptizantur, arbitrantes ipsam 
 esse ecclesiam Christi, in istorum quidem conparatione minus 
 peccant, sacrilegio tamen schismatis uulnerantur non ideo non 
 grauiter, quod alii grauius. cum enim dictum est quibusdam: 
 tolerabilius erit Sodomisin die iudicii quam uobis, 
 non ideo dictum est quia Sodomitae non torquebuntur, sed 
 quia illi grauius torquebuntur.

Quamquam fuerat hoc fortasse occultum aliquando et 
 incertum. unde autem sanantur hi qui aduertunt et corriguntur, 
 inde grauantur hi, qui cum iam ignorare non permittantur, in 
 perniciem suam pertinaciter saeuiunt. damnatio quippe Maximianistarum 
 et receptio damnatorum cum his quos extra eorum 
 communionem in sacrilego, sicut concilium eorum clamat, [in] 
 schismate baptizarunt, totam istam soluit quaestionem, totam 
 contentionem abstulit. nihil omnino inter nos et eos Donatistas 
 qui Primiano communicant derelinquit, unde dubitetur non solum 
 haberi, sed etiam dari posse baptismum Christi ab eis qui ab 
 ecclesia separantur. sicut enim ipsi eos quos Felicianus in 
 schismate baptizauit uerum baptismum accepisse fateri coguntur, 
 quia eos secum nunc habent in ipso baptismo quem in schismate 
 perceperunt, sic nos dicimus baptismum Christi esse 
 etiam extra communionem catholicam, quem dant illi qui ab 
 eadem communione praecisi sunt, quia eum cum praeciderentur 
 non amiserunt. et quod ipsi se putant contulisse illis quos. 
 Felicianus in schismate baptizauit, cum eos sibi reconciliauernt,

 

 
 
 
 id est non ut acciperent quod non habebant, sed ut prodesset 
 eis quod inutiliter in schismate acceperant et habebant, hoc 
 uere confert et praestat deus per communionem catholicam 
 illis. qui ueniunt ab aliqua haeresi uel schismate ubi baptismum 
 Christi acceperunt, id est non ut baptismi sacramentum incipiant 
 habere quod non habebant, sed ut incipiat eis prodesse 
 quod habebant.

Quapropter inter nos et ipsos quodammodo cardinales 
 Donatistas. quorum episcopus apud Karthaginem Primianus 
 est, iam de hac re nulla est controuersia. uoluit enim deus 
 per Maximianistas eam finiri, ut quod caritate suadente nolebant 
 exemplo suo cogente fateantur. sed adhuc inde propterea 
 disputamus, ne illi sibi uideantur aliquid dicere qui nec istis 
 communicant, qui aput se potius quanto pauciores tanto sinceriores 
 Donatistas remansisse contendunt. qui si Maximianistae 
 soli essent, nec ipsorum salutem contemnere deberemus; quanto 
 ergo magis, quia eadem pars Donati in multa minutissima 
 frusta concisa est, quae omnes minutae particulae hanc unam 
 multo grandiorem in qua Primianus est de recepto Maximianistarum 
 baptismo reprehendunt et singulae conantur adserere 
 aput se tantummodo uerum baptismum remansisse nec omnino 
 esse alibi neque in toto orbe terrarum qua ecclesia catholica 
 expanditur nec in ipsa grandiore parte Donati nec in ceteris 
 praeter se unam ex minutissimis partibus! quae omnes particulae 
 si aduertere uoluerint uocem non hominis, sed ipsius manifestissimae 
 ueritatis, et animosum spiritum suae peruersitatis 
 edomare, non utique ad partem Donati maiorem de qua praecisa 
 praecisae sunt, sed ad ipsam uiriditatem radicis catholicae de 
 ariditate propria reuertentur. omnes quippe isti ubi contra nos

 

 
 
 
 non sunt pro nobis sunt, ubi autem nobiscum non colligunt 
 spargunt.

Iam enim, ne uidear humanis argumentis id agere, 
 quoniam quaestionis huius obscuritas prioribus ecclesiae temporibus 
 ante schisma Donati magnos uiros et magna caritate 
 praeditos patres episcopos ita inter se conpulit salua pace 
 disceptare adque fluctuare, ut diu conciliorum in suis quibusque 
 regionibus diuersa statuta nutauerint, donec plenario totius, 
 orbis concilio quod saluberrime sentiebatur etiam remotis 
 dubitationibus firmaretur, ex euangelio profero certa documenta, 
 quibus domino adiuuante demonstro quam recte placuerit et 
 uere secundum deum, ut hoc in quoquam schismatico uel 
 haeretico ecclesiastica medicina curaret in quo uulnere separabatur, 
 illud autem quod sanum maneret agnitum potius adprobaretur 
 quam inprobatum uulneraretur. certe dominus in 
 euangelio dicit: qui non est mecum aduersum me est, 
 et qui mecum non colligit spargit. tamen cum ad eum 
 discipuli rettulissent uidisse se quendam in eius nomine pellentem 
 daemonia et prohibuisse, quia cum illis eum non 
 sequebatur, nolite, inquit, prohibere. qui contra uos 
 non est pro uobis est. non potest enim quisquam 
 in meo nomine facere aliquid et male loqui de me. 
 si nihil in illo corrigendum erat, securus sit ergo quisquis 
 extra communionem ecclesiae constitutus colligit in Christi 
 nomine dissociatus a societate christiana; adque ita falsum 
 erit illud: qui non est mecum aduersus me est, et qui 
 mecum non colligit spargit. si autem, quod discipuli 
 domini per ignorantiam facere uoluerunt, id in eo corrigendum

 

 
 
 
 est quod dominus dixit: nolite prohibere, cur hoc ipse 
 prohiberi prohibuit? et quomodo erit uerum quod ibi ait: qui 
 contra uos non est pro uobis est? in hoc enim facto 
 non contra eos sed pro eis erat, ubi per nomen Christi sanitates 
 operabatur. ut ergo utraque sententia uera sit, sicuti 
 uera est, et illa ubi ait: qui non est mecum aduersus 
 me est, et qui mecum non colligit spargit et illa ubi 
 ait: nolite prohibere. qui enim contra uos non est 
 pro uobis est, quid restat intellegendum, nisi quia ille in 
 tanti nominis ueneratione confirmandus fuit ubi non erat contra 
 ecclesiam sed pro ecclesia, et in illa tamen separatione culpandus 
 ubi si colligeret spargeret, ut si forte ueniret ad 
 ecclesiam non illud quod habebat ibi acciperet, sed in quo 
 aberrauerat emendaret?

Neque enim et Corneli gentilis hominis orationes 
 non sunt exauditae aut elemosynae non sunt acceptae; immo 
 et angelum ad se mitti et missum meruit intueri, per quem 
 posset utique sine hominis alicuius accessu cuncta necessaria 
 discere. sed quoniam quidquid boni in orationibus et elemosynis 
 habebat prodesse illi non poterat, nisi per uinculum christianae 
 societatis et pacis incorporaretur ecclesiae, iubetur mittere ad 
 Petrum et per illum discit Christum, per illum etiam baptizatus 
 christiano populo consortio quoque communionis adiungitur, 
 cui sola bonorum operum similitudine iungebatur. perniciose 
 quippe contemneret bonum quod nondum habebat, superbiens 
 ex illo quod habebat. sic etiam qui se ipsos a societate ceterorum 
 separantes caritate uiolata unitatis uinculum rumpunt, si nihil 
 faciunt eorum quae in illa societate acceperunt, in omnibus

 

 
 
 
 separati sunt, et ideo quem sibi sociauerint, si uenire ad 
 ecclesiam uoluerit, debet omnia quae non accepit accipere. si 
 uero nonnulla eadem faciunt, non se in eis separauerunt et ex ea 
 parte in texturae conpage detinentur, in cetera scissi sunt. 
 proinde si quem sibi sociauerint, ex ea parte nectitur ecclesiae 
 in qua nec illi separati sunt, et ideo si uenire ad ecclesiam 
 uoluerit, in eo sanatur ubi laniatus errabat, ubi uero sanus 
 conectebatur non curatur sed agnoscitur, ne cum sana curare 
 uolumus potius uulneremus. itaque illi quos baptizant sanant 
 a uulnere idololatriae uel infidelitatis, sed grauius feriunt 
 uulnere schismatis. idololatas enim in populo dei gladius 
 interemit, schismaticos autem terrae hiatus absorbuit. et apostolus 
 si habeam, inquit, omnem fidem ita ut montes 
 transferam, caritatem autem non habeamnihil sum.

Si quis adducatur ad medicum in aliqua necessaria parte 
 corporis graui uulnere sauciatus, si dixerit medicus: \'moritur 
 inde nisi curetur\', non opinor illi qui eum adduxerunt ita 
 desipiunt, ut consideratis adque numeratis ceteris membris 
 eius sanis respondeant medico et dicant: \'ergone ista sana tot 
 membra non ualent ad eius uitam, et unum illud uulneratum 
 ualet ad mortem?) non utique hoc dicunt, sed curandum offerunt. 
 nec ideo tamen quia curandum offerunt medicum rogant, ut 
 etiam illa quae sana sunt curet, sed illi uni loco medicinam 
 instanter adhibeat, unde mors etiam saluis ceteris inminet et 
 nisi sanetur adueniet. quid ergo prodest homini uel sana fides 
 uel sanum fortasse solum fidei sacramentum, ubi letali uulnere 
 schismatis perempta est sanitas caritatis, per cuius solius

 

 
 
 
 peremptionem etiam illa integra trahuntur ad mortem? quod 
 ne fiat, non cessat misericordia dei per unitatem sanctae 
 ecclesiae, ut ueniant et curentur per medicamentum reconciliationis, 
 per uinculum pacis. nec ideo se putent sanos esse, 
 quia dicimus eos habere aliquid sanum, nec rursus ideo putent 
 curandum esse quod sanum est, quia ostendimus aliquid uulneratum. 
 itaque in sacramenti sanitate, quia contra nos non sunt, 
 pro nobis sunt, in schismatis autem uulnere quidquid cum 
 Christo non colligunt spargunt. non extollantur ex his quae 
 habent. quid tantum per ea quae sana sunt superbos oculos 
 ducunt? et uulnus suum dignentur humiliter intueri nec solum 
 quid adsit, sed etiam quid desit adtendant.

Uideant quam multa et quam magna nihil prosint, 
 si unum quiddam defuerit, et uideant quid sit ipsum unum, 
 nec me in hoc audiant, sed apostolum: si linguis hominum, 
 inquit, loquar et angelorum, caritatem autem non 
 habeam, factus sum aeramentum sonans et cymbalum 
 tinniens.et si habuero prophetiam et sciero 
 omnia sacramenta et omnem scientiam et si habuero 
 omnem fidem ut montes transferam, caritatem 
 autem non habeam, nihil sum. quid ergo eis prodest, si 
 et linguam in sacris mysteriis habeant angelicam et prcphetiam 
 quemadmodum Caipbas et Saul, ut aliquando prophetent, quos 
 fuisse damnabiles sancta scriptura testatur, si sacramenta non 
 tantum sciant sed et habeant, sicut habuit Simon magus, si 
 fidem, sicut daemonia confessa sunt Christum — neque enim 
 , non credebant cum dicerent: quid nobis et tibi est, fili

 

 
 
 
 dei? scimusquisis —, si dispertiant etiam ipsi substantiam 
 suam pauperibus, sicut multi non solum in catholica sed in 
 diuersis haeresibus faciunt, si aliqua ingruente persecutione 
 tradant ad flammas nobiscum corpus suum pro fide quam 
 pariter confitentur? tamen quia separati haec agunt non sufferentes 
 inuicem in dilectione neque studentes seruare unitatem 
 spiritus in uinculo pacis, caritatem utique non habendo, etiam 
 cum illis omnibus quae nihil eis prosunt ad aeternam salutem 
 peruenire non possunt.

Sed uidentur sibi argutissime quaerere, utrum generet 
 filios baptismus Christi in parte Donati an non generet, ut si 
 concesserimus quod generet suam esse adseuerent ecclesiam 
 matrem quae filios potuit de Christi baptismate generare, et 
 quia unam oportet esse ecclesiam, ex hoc iam nostram non 
 esse ecclesiam criminentur. si autem dixerimus \'non generat\', 
 (cur ergo\', inquiunt, Caput uos non renascuntur per baptismum 
 qui transeunt a nobis ad uos, cum aput nos fuerint baptizati, 
 si nondum nati sunt?\'

Quasi uero ex hoc generat unde separata est et non ex 
 hoc unde coniuncta est. separata est enim a uinculo caritatis 
 et pacis, sed iuncta est in uno baptismate. itaque una est 
 ecclesia quae sola catholica nominatur, et quidquid suum habet 
 in communionibus diuersorum a sua unitate separatis, per hoc 
 quod suum in eis habet ipsa utique generat, non illae. neque 
 enim separatio earum generat sed quod secum de ista tenuerunt; 
 quodsi et hoc dimittant, omnino non generant. haec itaque in 
 omnibus generat cuius sacramenta retinentur, unde possit tale 
 aliquid ubicumque generari, quamuis non omnes quos generat 
 ad eius pertineant unitatem, quae usque in finem perseuerantes 
 saluabit. neque enim hi solum ad eam non pertinent qui separationis 
 aperto sacrilegio manifesti sunt, sed etiam illi qui in

 

 
 
 
 eius unitate corporaliter mixti per uitam pessimam separantur. 
 etenim Simonem magum per baptisma ipsa pepererat, cui tamen 
 dictum est quod non haberet partem in hereditate Christi. 
 numquid ei baptismus, numquid euangelium, numquid sacramenta 
 defuerunt? sed quia ei caritas defuit, frustra natus est 
 et ei expediebat fortasse non nasci. numquid non erant nati 
 quibus apostolus dicit: tamquam paruulis in Christo lac 
 uobis potum dedi, non escam? eos tamen a sacrilegio 
 schismatis reuocat, in quod ideo inruebant, quia carnales erant: 
 quasi paruulis, inquit, in Christo lac uobis potum 
 dedi, non escam; nondum enim poteratis. sed nec 
 adhuc quidem potestis; adhuc enim estis carnales. 
 cum enim sint inter uos aemulatio et contentio, 
 nonne carnales estis et secundum hominem ambulatis? 
 cum enim quis dicat: ego quidem sum Pauli, 
 alius autem: ego Apollo, nonne homines estis? de 
 his enim supra dicit: obsecro autem uos, fratres, per 
 nomen domini nostri Iesu Christi, ut id ipsum 
 dicatis omnes et non sint in uobis schismata, sitis 
 autem perfecti in eodem sensu et in eadem sententia. 
 nuntiatum est enim mihi de uobis, fratres mei 
 ab his qui sunt Cloes, quia contentiones sunt in 
 uobis. hoc autem dico, quia unusquisque uestrum 
 dicit: ego quidem sum Pauli, ego autem Apollo, 
 ego uero Cephae, ego autem Christi. diuisus est 
 Christus? numquid Paulus pro uobis crucifixus 
 est aut in nomine Pauli baptizati estis? isti ergo si 
 in hac obstinatione et peruersitate remanerent, certe quidem

 

 
 
 
 nati erant, nec tamen ad ipsam ecclesiam de qua nati erant 
 per pacis adque unitatis uinculum pertinerent. ergo ipsa generat 
 per uterum suum et per uteros ancillarum ex eisdem sacramentis 
 tamquam ex uiri sui semine. non enim frustra dicit 
 apostolus omnia illa in figura esse gesta. sed qui superbiunt 
 et legitimae matri non adiunguntur, similes sunt Ismaheli de 
 quo dictum est: eice ancillam et filium eius; non enim 
 heres erit filius ancillae cum filio meo Isaac. qui 
 autem pacifice diligunt legitimam patris sui coniugem, cuius 
 legitimo iure generati sunt, similes sunt filiis Iacob quamuis 
 de ancillis natis et tamen eandem hereditatem sumentibus. qui 
 autem de utero ipsius matris intus in unitate nati neglegunt 
 gratiam quam acceperunt, similes sunt Esau filio Isaac, qui 
 reprobatus est deo adtestante et dicente: Iacob dilexi, Esau 
 autem odio habui, cum ambo ex uno concubitu concepti, 
 ex uno utero nati sint.

Quaerunt etiam utrum peccata dimittantur per baptismum 
 in parte Donati, ut si dixerimus dimitti respondeant: 
 ergo est illic spiritus sanctus, quia cum insufflante domino 
 datus esset discipulis, tunc secutus est et ait: baptizate 
 gentes in nomine patris et filii et spiritus sancti. 
 si cui dimiseritis peccata dimittentur ei, si cui 
 tenueritis tenebuntur. et si ita est\', inquiunt, \'communio 
 nostra est ecclesia Christi; non enim praeter ecclesiam dimissionem 
 peccatorum spiritus sanctus operatur. et si nostra 
 communio est ecclesia Christi, non est ecclesia Christi uestra 
 communio. una est enim, quaecumque illa sit de qua dictum 
 est: una est columba mea, una est matri suae, nec

 

 
 
 
 possunt ecclesiae tot esse quot schismata). si autem dixerimus 
 non ibi dimitti peccata, \'ergo\\ inquiunt, non est illic uerus 
 baptismus, et propterea quos a nobis suscipitis uos baptizare 
 debetis. quod quia non facitis, in ecclesia Christi uos non 
 esse fatemini.\'

His ita resistimus secundum scripturas eos interrogantes, 
 ut quod a nobis quaerunt sibi ipsi respondeant. quaero enim 
 ut dicant, utrum dimittantur peccata ubi caritas non est. peccata 
 enim tenebrae animarum sunt. audimus quippe lohannem 
 dicentem: qui odit fratrem suum, in tenebris est 
 usque adhuc. nulli autem schismata facerent, si fraterno 
 odio non excaecarentur. si ergo dicimus non ibi dimitti peccata, 
 quomodo renascitur qui aput eos baptizatur? quid est enim 
 renasci per baptismum nisi a uetustate renouari? quomodo 
 autem renouatur a uetustate cui peccata praeterita non dimittuntur? 
 quodsi renatus non est, nec Christum induit, ex quo 
 conficitur ut denuo baptizandus uideatur, quia dicit apostolus: 
 quotquot enim in Christo baptizati estis Christum 
 induistis; quem ille si non induit, nec in Christo baptizatus 
 habendus est. porro quia in Christo dicimus baptizatum, fatemur 
 eum Christum induisse, et si hoc fatemur, regeneratum 
 fatemur. quod si ita est, et peccata dimissa sunt. quomodo 
 ergo dicit Iohannes: qui odit fratrem suum, in tenebris 
 manet usque adhuc, si iam facta est remissio peccatorum? 
 an non est in schismate odium fraternum? quis hoc dixerit, 
 cum et origo et pertinacia schismatis nulla sit alia nisi odium 
 fratris?

Hanc illi quaestionem soluere sibi uidentur, cum dicunt: 
 (non est ergo in schismate remissio peccatorum et ideo nec

 

 

 

 
 
 
 regeneratio noui hominis et propterea nec baptismum Christi.\' 
 nos autem quia fatemur ibi esse baptismum Christi, hanc eis quaestionem 
 soluendam proponimus, magus ille Simon utrum uero 
 Christi baptismate tinctus sit. respondebunt \'ita\', quia sanctae 
 scripturae auctoritate coguntur. quaero ergo utrum fateantur 
 ei dimissa peccata. profecto fatebuntur. item quaero cur ei 
 dixerit Petrus non eum habere partem in sorte sanctorum. 
 \'quia,\' inquiunt, *postea peccauit pecunia uolens emere donum 
 dei, cuius uenditores esse apostolos credidit.\'

Quid, si ad ipsum baptismum fictus accessit, dimissa 
 sunt ei peccata an non sunt dimissa? eligant quod uolunt; 
 utrumlibet elegerint, sufficit nobis. si dimissa dixerint, quomodo 
 ergo sanctus spiritus disciplinae effugiet fictum, si in 
 isto ficto remissionem operatus est peccatorum? si dixerint non 
 esse dimissa, quaero, si postea fictionem suam corde concusso et 
 uero dolore fateretur, denuo baptizandus iudicaretur? quod si 
 dementissimum est dicere, fateantur uero baptismo Christi 
 baptizari posse hominem et tamen cor eius in malitia uel 
 sacrilegio perseuerans peccatorum abolitionem non sinere fieri, 
 adque ita intellegant in communionibus ab ecclesia separatis 
 posse homines baptizari, ubi Christi baptismus eadem sacramenti 
 celebratione datur et sumitur, qui tamen tunc prosit 
 ad remissionem peccatorum, cum quisque reconciliatus unitati 
 sacrilegio dissensionis exuitur, quo eius peccata tenebantur et 
 dimitti non sinebantur. sicut enim in illo qui fictus accesserat 
 fit ut non denuo baptizetur, sed ipsa pia correctione et ueraci 
 confessione purgetur, quod non posset sine baptismo, sed ut

 

 
 
 
 quod ante datum est tunc ualere incipiat ad salutem, cum 
 illa fictio ueraci confessione recesserit, sic etiam iste qui 
 baptisma Christi, quod non amiserunt qui se separauerunt, 
 inimicus caritatis et pacis Christi in aliqua haeresi aut schismate 
 accepit, quo sacrilego scelere peccata eius non dimittebantur, 
 cum se correxerit et ad ecclesiae societatem unitatemque 
 uenerit, non iterum baptizandus est, quia ipsa reconciliatione 
 ac pace praestatur, ut ad remissionem peccatorum eius in 
 unitate iam prodesse incipiat sacramentum, quod acceptum in 
 schismate prodesse non poterat.

Si autem dixerint in illo qui fictus accessit per sanctam 
 uim tanti sacramenti dimissa quidem illi esse peccata in ipso 
 temporis puncto, sed per fictionem ipsius redisse continuo, ut 
 spiritus sanctus et adfuerit baptizato ut peccata recederent et 
 perseuerantiam fictionis fugerit ut redirent, ut et illud uerum 
 sit: quotquot in Christo baptizati estis Christum 
 induistis et illud: sanctus enim spiritus disciplinae 
 effugiet fictum, id est ut et induat eum Christo sanctitas 
 baptismi et exuat eum Christo pernicies fictionis, sicut fit, 
 cum quisque a tenebris per lucem transit ad tenebras — oculi 
 quidem eius in tenebras perpetuo diriguntur, sed non potest 
 eum lux nisi perfundere transeuntem —, si hoc ergo dixerint, 
 hoc etiam in eis intellegant fieri qui extra ecclesiae communionem 
 sed tamen baptismate ecclesiae baptizantur. quod 
 ubicumque fuerit sanctum est per se ipsum et ideo non est 
 eorum qui se separant sed eius unde se separant, ualet tamen 
 et aput eos hactenus, ut per eius lucem transeant ad dissensionis 
 suae tenebras, continuo redeuntibus peccatis quae

 

 

 
 
 
 baptismatis sanctitas in illo temporis puncto dimiserat, tamquam 
 redeunte obscuritate quam lux in transitu excusserat.

Nam redire dimissa peccata, ubi fraterna caritas non 
 est, apertissime dominus in euangelio docet de illo seruo, 
 quem cum inuenisset debitorem decem milium talentorum 
 deprecanti omnia dimisit, ille autem conseruum suum qui ei 
 debebat centum denarios cum miseratus non fuisset, iussit 
 eum dominus reddere quae ei dimiserat. tempus ergo quo 
 accipitur indulgentia per baptismum tamquam tempus est reddendae 
 rationis, ut omnia debita quae inuenta fuerint dimittantur. 
 non tamen ille seruus postea dedit conseruo suo mutuam 
 pecuniam, quam cum ille non posset reddere non eius 
 misertus est, sed iam ei debebat conseruus eius, cum ipse 
 rationem domino suo reddens tanti numeri debito solueretur, 
 nec dimiserat conseruo suo quod ei debebat et sic accesserat, 
 ut ei dominus dimitteret. hoc indicant uerba conserui dicentis: 
 patientiam habe in me et reddam tibi. alioquin diceret: 
 (iam mihi hoc dimiseras; cur iterum repetis?\' hoc et ipsius 
 domini uerba manifestius aperiunt. ait enim: egressusus autem 
 seruus ille inuenit unum de conseruis suis qui 
 debebat ei centum denarios. non dixit: ccui debitum 
 iam centum denariorum dimiserat\'; si enim dimiserat, non ei 
 debebat. quia ergo dixit: debebat ei, manifestum est quod 
 non dimiserat. et melius quidem fuerat adque hoc potius congruebat 
 tanto debitori reddituro rationem et expectanti misericordiam 
 domini sui, ut prior ipse conseruo dimitteret quod 
 ei debebatur et sic ad rationem reddendam, ubi misericordia 
 domini imploranda erat, accederet. nec tamen illud quod nondum 
 conseruo dimiserat impediuit domino eius, quominus in

 

 
 
 
 illo tempore accipiendae rationis dimitteret ei omnia quae 
 debebat. sed quid profuit, quandoquidem in caput eius propter 
 odiorum perseuerantiam rursus omnia continuo replicata sunt? 
 sic non impeditur baptismi gratia quominus omnia peccata 
 dimittat, etiamsi odium fraternum in eius cui dimittuntur 
 animo perseuerat. soluitur enim hesternus dies et quidquid 
 supra est soluitur, etiam ipsa hora momentumque ante baptismum 
 et in baptismo. deinceps autem continuo reus esse 
 incipit non solum consequentium sed etiam praeteritorum 
 dierum horarum momentorum, redeuntibus omnibus quae dimissa 
 sunt. et saepe ista contingunt in ecclesia.

Nam plerumque fit ut homo habeat inimicum 
 quem iniquissime oderit, quamquam etiam iniquos inimicos 
 diligere iubeamur et orare pro eis. subito autem periculo mortis 
 incipit perturbari et poscit baptismum, quem tanta festinatione 
 accipit, ut necessariam interrogationem paucorum uerborum 
 uix periculi tempus admittat, quanto minus sermonem longissimum, 
 ut illud odium corde pellatur, etiamsi baptizanti 
 sit cognitum. certe ista non solum aput nos sed etiam aput 
 illos euenire non cessant. quid ergo dicimus? dimittuntur peccata 
 huic homini an non dimittuntur? prorsus quod uolunt 
 eligant. si enim dimittuntur, continuo redeunt; euangelium 
 loquitur, ueritas clamat. siue ergo dimittantur siue non dimittantur, 
 necessaria est postea medicina. nec tamen si uixerit 
 adque id corrigendum esse didicerit adque correxerit, denuo 
 baptizatur siue aput illos siue aput nos. sic et illa, quae schismatici 
 uel haeretici non aliter habent nec aliter agunt quam 
 uera ecclesia, cum ad nos ueniunt non emendamus, sed potius

 

 
 
 
 adprobamus. in quibus enim non dissentiunt a nobis, in eis 
 non disiunguntur a nobis. sed tamen quia nibil eis prosunt, 
 quamdiu schismatici uel haeretici sunt, propter alia in quibus 
 a ueritate dissentiunt et propter ipsum separationis inmanissimum 
 scelus, siue permanserint in eis peccata siue continuo 
 dimissa redierint, ut ad salutem pacis adque caritatis ueniant 
 adhortamur, non solum ut aliquid habeant quod non habebant, 
 sed ut eis etiam illud prodesse incipiat quod habebant.

Frustra ergo nobis dicunt: \'si baptismum nostrum 
 acceptatis, quid minus habemus, ut nobis de uestra communione 
 consulendum putetis?\' respondemus enim: non baptismum uestrum 
 acceptamus, quia non est baptismus ille schismaticorum 
 uel haereticorum sed dei et ecclesiae, ubicumque fuerit inuentum 
 et quocumque translatum. uestrum autem non est nisi 
 quod praue sentitis et sacrilege agitis et impie separamini. 
 nam si. cetera omnia uera uel habeatis uel sentiatis et in 
 eadem tamen separatione duretis aduersus uinculum fraternae 
 pacis, aduersus unitatem omnium fratrum qui toto terrarum 
 orbe sicut promissi sunt ita exhibiti, quorum omnium causas 
 . et corda nullo modo umquam nosse ac discutere potuistis 
 ut merito damnaretis, qui non possunt propterea rei esse, quia 
 iudicibus ecclesiasticis potius quam litigatoribus crediderunt, 
 hoc solum minus habetis, quod minus habet qui caritatem 
 non habet. iam quid opus est ut nos retexamus? uos ipsi in 
 apostolo inspicite, quantum sit quod minus habetis. quid autem 
 interest, qui caritatem non habet utrum foras auolet aliquo 
 uento temptationis ablatus an intus de messe dominica non

 

 
 
 
 recedat in ultima uentilatione separandus? et tamen etiam 
 tales si iam semel per baptismum nati sunt, iterum eos nasci 
 non oportet.

Ecclesia quippe omnes per baptismum parit siue 
 aput se id est ex utero suo, siue extra se de semine uiri sui. 
 sed et Esau de uxore natus propter fraternam discordiam sepa. 
 ratus est a populo dei, et Aser per uxoris quidem potestatem, 
 sed ex ancilla natus propter fraternam concordiam terram 
 promissionis accepit. unde et Ismaheli ut separaretur a populo 
 dei non obfuit mater ancilla, sed obfuit fraterna discordia et 
 non profuit potestas uxoris cuius magis filius erat, quia per 
 ipsius iura coniugalia et in ancilla seminatus erat et ex ancilla 
 susceptus, sicut aput istos ecclesiae iure quod est in baptismo 
 nascuntur quicumque nascuntur, sed si concordent cum fratribus, 
 per unitatem pacis ad terram uenient promissionis, non 
 de materno utero rursus eiciendi sed in paterno semine cognoscendi, 
 si autem in discordia perseuerent, ad Ismahelis funiculum 
 pertinebunt. prior autem fuit Ismahel et postea Isaac, 
 et prior Esau, posterior autem Iacob, non quia prior peperit 
 haeresis quam ecclesia aut ipsa ecclesia prius carnales uel 
 animales et postea spiritales, sed quia in ipsa sorte mortalitatis 
 nostrae ex quo de Adam nascimur non est prius quod 
 spiritale sed quod animale, postea spiritale. ex ipso 
 autem animali sensu, quia homo animalis non percipit 
 quae sunt spiritus dei, omnes dissensiones et schismata 
 generantur. in quo sensu perseuerantes apostolus dioit ad uetus 
 testamentum pertinere id est ad terrenorum promissorum

 

 
 
 
 cupiditatem, in quibus quidem spiritalia figurantur, sed animalis 
 homo non percipit quae sunt spiritus dei.

Quocumque ergo tempore tales homines esse coeperint 
 in hac uita, ut iam diuinis pro saeculorum distributione sacramentis 
 inbuti adhuc tamen carnaliter sapiant et carnalia de deo 
 siue in hac uita siue post hanc uitam sperent adque desiderent, 
 animales sunt. ecclesia uero quod est populus dei etiam in 
 istius uitae peregrinatione antiqua res est, in aliis hominibus 
 habens animalem portionem, in aliis autem spiritalem. ad animales 
 pertinet uetus testamentum, ad spiritales nouum. sed 
 primis temporibus utrumque occultum fuit ab Adam usque ad 
 Moysen. a Moyse autem manifestatum est uetus et in eo ipso 
 occultabatur nouum, quia occulte significabatur. postea uero quam 
 in carne dominus uenit reuelatum est nouum. ueteris autem sacramenta 
 cessarunt, sed concupiscentiae tales non cessauerunt. in 
 illis enim sunt quos apostolus iam per sacramentum noui testamenti 
 natos adhuc tamen dicit animales non posse percipere quae 
 sunt spiritus dei. sicut enim in sacramentis ueteris testamenti 
 uiuebant quidam spiritales ad nouum scilicet testamentum quod 
 tunc occultabatur occulte pertinentes, sic et nunc in sacramento 
 noui testamenti quod iam reuelatum est plerique uiuunt animales. 
 qui proficere si nolunt ad percipienda quae sunt spiritus 
 dei, quo eos hortatur sermo apostolicus, ad uetus testamentum 
 pertinebunt. si autem proficiunt, et antequam capiant ipso profectu 
 et accessu ad nouum pertinent. et si priusquam spiritales 
 fiant ex hac uita rapiuntur, custoditi per sacramenti sanctitatem 
 in terra uiuentium conputantur, ubi est spes nostra et 
 portio dominus. nec inuenio quid uerius intellegatur in eo quod 
 scriptum est: inperfectum meum uiderunt oculi tui, 
 quandoquidemsequitur:et in libro tuo omnes scribentur.

Quae autem peperit Abel et Enoch et Noe et 
 Abraham, ipsa peperit et Moysen et prophetas tempore posteriores 
 ante domini aduentum, et quae istos, ipsa et apostolos 
 et martyres nostros et omnes bonos christianos. omnes enim 
 diuersis quidem temporibus nati apparuerunt, sed societate 
 unius populi continentur et eiusdem ciuitatis ciues labores 
 huius peregrinationis experti sunt et quidam eorum nunc experiuntur 
 et usque in finem ceteri experientur. item quae 
 peperit Cain et Cham et Ismahelem et Esau, eadem ipsa peperit 
 et Dathan et alios in eodem populo similes, et quae istos, 
 eadem ipsa et Iudam pseudoapostolum et Simonem magum et 
 ceteros usque ad haec tempora pseudochristianos in affectione 
 animali pertinaciter obduratos, siue in unitate permixti sint 
 siue aperta praecisione dissentiant. sed cum tales ab spiritalibus 
 euangelizantur et sacramentis inbuuntur, tamquam per se 
 ipsam Rebecca eos parit sicut Esau; cum autem per illos qui 
 non caste adnuntiant euangelium tales in dei populo generantur, 
 Sarra quidem sed per Agar. item boni spiritales quando euangelizantibus 
 uel baptizantibus carnalibus generantur, Lia quidem 
 uel Rachel iure coniugali eos sed per ancillarem uterum 
 parit; cum uero per spiritales in euangelio generantur boni 
 fideles, qui uel euadunt in spiritalis aetatis adfectum uel eo 
 tendere non desistunt uel ideo non faciunt quia non possunt, 
 sicut ex utero Sarrae Isaac uel Rebeccae Iacob in nouam uitam 
 et nouum testamentum nascuntur.

Itaque siue intus uersari uideantur siue aperte 
 foris sint, quod caro est caro est; siue in area in sua

 

 
 
 
 sterilitate perseueret siue occasione temptationis tamquam uento 
 extra tollatur, quod palea est palea est, et semper ab illius 
 ecclesiae quae sine macula et ruga est unitate diuisus est 
 etiam qui congregationi sanctorum in carnali obduratione miscetur. 
 de nullo tamen desperandum est siue qui intus talis 
 apparet siue qui foras manifestius aduersatur. spiritales autem 
 siue ad hoc ipsum pio studio proficientes non eunt foras, quia 
 et cum aliqua uel peruersitate uel necessitate hominum uidentur 
 expelli, ibi magis probant quam intus permaneant, cum 
 aduersus ecclesiam nullatenus eriguntur, sed in solida unitatis 
 petra fortissimo caritatis robore radicantur. ad hoc enim 
 pertinet quod in illo Abrahae sacrificio dicitur: aues autem 
 non diuisit.

De baptismi ergo quaestione iam quantum arbitror 
 satis disserui. et quia hoc manifestissimum schisma est quod 
 Donatistarum nomine nuncupatur, restat ut hoc de baptismo 
 pie credamus quod uniuersa ecclesia a sacrilegio schismatis 
 remota custodit. in qua tamen si aliud alii et aliud alii adhuc 
 de ista quaestione salua pace sentirent, donec uniuersali concilio 
 unum aliquid eliquatum sincerumque placuisset, humanae 
 infirmitatis errorem cooperiret caritas unitatis, sicut scriptum 
 est: quia caritas cooperit multitudinem peccatorum. 
 qua enim absente cetera inaniter habentur, eadem praesente 
 quaedam uenialiter non habentur.

Extant beati martyris Cypriani in eius litteris magna documenta, 
 ut ad illum iam ueniam de cuius sibi auctoritate isti 
 carnaliter blandiuntur, cum eius caritate spiritaliter perimantur.

 

 
 
 
 nam illis temporibus, antequam plenarii concilii sententia quid 
 in hac re sequendum esset totius ecclesiae consensio confirmaret, 
 uisum est ei cum ferme octoginta coepiscopis suis 
 Africanarum ecclesiarum omnem hominem, qui extra ecclesiae 
 catholicae communionem baptizatus fuisset, oportere ad ecclesiam 
 uenientem denuo baptizari. quod non recte fieri tanto 
 uiro nimirum propterea dominus non aperuit, ut eius pia et 
 humilitas et caritas in custodienda salubriter ecclesiae pace 
 patesceret et non solum illius temporis christianis, sed etiam 
 posteris ad medicinalem ut ita dicam notitiam signaretur. cum 
 enim tanti meriti, tantae ecclesiae, tanti pectoris, tanti oris, 
 tantae uirtutis episcopus aliud de baptismo arbitraretur quam 
 erat diligentius inquisita ueritas firmatura, multique eius collegae 
 quamuis nondum liquido manifestatum id tamen tenerent, 
 quod et praeterita ecclesiae consuetudo et postea totus catholicus 
 orbis amplexus est, non se ille tamen a ceteris diuersa 
 sentientibus separata communione disiunxit et hoc etiam ceteris 
 persuadere non destitit, ut sufferrent inuicem in dilectione studentes 
 seruare unitatem spiritus in uinculo pacis. ita enim 
 corporis manente conpage, si quid in quibusdam membris infirmabatur, 
 ex eorum sanitate conualesceret potius quam praecisione 
 mortificatum diligentiam nullius curationis admitteret. 
 et si se ille separasset, quam multi sequerentur! quantum 
 sibi nomen inter homines faceret! quam latius Cyprianistae 
 quam Donatistae uocarentur! sed non erat filius perditionis, 
 de qualibus dictum est: deiecisti eos dum extollerentur, 
 sed erat filius pacis ecclesiae, qui tanta cordis inluminatione

 

 
 
 
 praeditus propterea non uidit aliquid, ut per eum aliud supereminentius 
 uideretur. et adhuc, inquit apostolus, supereminentiorem 
 uiam uobis demonstro. si linguis 
 hominum loquar et angelorum, caritatem autem 
 non habeam, factus sum aeramentum sonans aut 
 cymbalum tinniens. minus ergo ille penetrauit, ut cerneret 
 secretum abditum sacramenti; sed si sciret omnia sacramenta, 
 caritatem autem non haberet, nihil esset. cum autem minus 
 illud perspiciens hanc tamen humiliter fideliter fortiter custodiuit, 
 ad martyrii coronam meruit peruenire, ut, si qua in eius 
 lucidam mentem ex humana condicione nebula inrepserat, gloriosa 
 serenitate fulgentis sanguinis fugaretur. non enim frustra 
 ipse dominus Iesus Christus, cum se ipsum diceret uitem, 
 suos autem tamquam in uite sarmenta, praecidi dixit eos et 
 de uite auferri tamquam inutilia sarmenta quae fructum non 
 darent. quis est autem fructus nisi nouus ille fetus de quo 
 item dicit: mandatum nouum do uobis, ut uos inuicem 
 diligatis? ipsa est illa caritas, sine qua cetera nihil 
 prosunt. dicit et apostolus: fructus autem spiritus est 
 caritas, gaudium, pax, longanimitas, benignitas, 
 bonitas, fides, mansuetudo, continentia. quae omnia 
 incipiunt a caritate et per ceteram iuncturam quasi botrum 
 mirabilem faciunt. nec tamen frustra idem dominus addidit: 
 quae autem sarmenta in me dant fructum, purgat 
 illa pater meus ut maiorem fructum adferant, nisi 
 quia et ipsi, qui fructu praeualent caritatis, possunt tamen aliquid 
 habere purgandum, quod incultum agricola non relinquit.

 

 
 
 
 quod ergo ille uir sanctus de baptismo aliter sentiens quam 
 se res habebat, quae postea pertractata et diligentissima consideratione 
 firmata est, in catholica unitate permansit, et caritatis 
 ubertate conpensatum est et passionis falce purgatum. 
 XVIIII. 29. Sed ne uidear deuitandae probationis causa ista 
 in laudem beatissimi martyris dicere, quae quidem non eius 
 sed illius est cuius gratia talis extitit, iam de litteris eius 
 documenta proferamus, quibus maxime Donatistarum ora claudantur. 
 huius enim auctoritatem inperitis obiciunt, ut se quasi 
 recte facere ostendant quod ad se uenientes fideles denuo 
 baptizent, nimium miseri et nisi se corrigant a semet ipsis 
 omnino damnati, qui hoc in tanto uiro eligunt imitari quod illi 
 propterea non obfuit, quia in eam pacem, unde isti aberrarunt 
 qui uiam pacis non cognouerunt, perseuerantissimis usque 
 in finem gressibus ambulauit. est quidem quod Christi baptisma 
 ubique sanctum est et quamuis aput haereticos uel schismaticos, 
 ipsius tamen haeresis uel schismatis non est, et ideo 
 nec ad ipsam catholicam inde uenientes oportet denuo baptizari. 
 sed tamen hoc aliud est, aliud a catholica pace deuiantes 
 et in nefariam praecisionis foueam praecipitatos rebaptizandos 
 insuper iudicare. nam illum naeuum in candore sanctae animae 
 caritatis ubera contegebant, hanc autem fuliginem in istorum 
 tartarea foeditate uultus inpacatus ostentat. sed ea quae deinceps, 
 quod ad beati Cypriani auctoritatem adtinet; tractaturi 
 sumus, ab alio sumemus exordio.

Quantum pro nobis hoc est pro pace catholica faciant 
 ea quae tamquam ex auctoritate beati Cypriani aduersus nos 
 a parte Donati proferuntur, et quantum sint aduersus eos a 
 quibus proferuntur, adiuuante domino demonstrare proposui. 
 si qua ergo me respondendi necessitas ea quae iam in aliis 
 libris posui rursus commemorare coegerit, quamquam id modice 
 faciam, his qui iam illa legerunt et tenent onerosum esse non 
 debet, quia et ea quae instructioni sunt necessaria saepius 
 oportet insinuare tardioribus, et cum eadem multipliciter uarieque 
 uersantur adque tractantur, ipsos quoque capaciore intellegentia 
 praeditos adiuuant et ad facilitatem sciendi et ad 
 copiam disserendi. noui etiam quemadmodum soleat contristare 
 lectorem, cum ab eo libro quem gerit in manibus, quando in 
 aliquem nodum quaestionis inciderit, in alium mittitur ubi 
 eius solutionem requirat, quem forte non habet. quapropter 
 quaecumque in aliis libris iam diximus si necessitas praesentium 
 quaestionum breuiter iterare conpulerit, ignoscant scientes, 
 ne offendantur nescientes. satius est enim offerre habenti quam 
 differre non habentem.

Quid ergo isti dicunt cum ueritatis uiribus praefocantur, 
 cui consentire nolunt? \'Cyprianus\', inquiunt, \'cuius tantum 
 meritum nouimus tantamque doctrinam, cum multis coepiscopis 
 suis sententias proprias conferentibus in concilio statuit haereticos 
 uel schismaticos, id est omnes qui extra unius ecclesiae 
 communionem sunt, baptismum non habere, et ideo quisquis 
 ab eis baptizatus ad ecclesiam uenerit esse in ecclesia baptizandum.\' 
 non me terret auctoritas Cypriani, quia reficit humilitas 
 Cypriani. magnum quidem meritum nouimus Cypriani 
 episcopi et martyris, sed numquid maius quam Petri apostoli 
 et martyris? de quo idem Cyprianus in epistula ad Quintum

 
 
 
 ita loquitur: nam nec Petrus, inquit, quem primum 
 dominus elegit et super quem aedificauit ecclesiam 
 suam, cum secum Paulus de circumcisione 
 postmodum disoeptaret, uindicauit sibi aliquid 
 insolenter aut arroganter adsumpsit, ut diceret 
 se primatum tenere et obtemperari a nouellis et 
 posteris sibi potius oportere, nec despexit Paulum 
 quod ecclesiae prius persecutor fuisset, sed consilium 
 ueritatis admisit et rationi legitimae quam 
 Paulus uindicabat facile consensit, documentum 
 scilicet nobis et concordiae et patientiae tribuens, 
 ut non pertinaciter nostra amemus, sed quae aliquando 
 a fratribus et collegis nostris utiliter et 
 salubriter suggeruntur, si sint uera et legitima, 
 ipsa potius nostra dicamus. ecce ubi commemorat 
 Cyprianus, quod etiam nos in scripturis sanctis didicimus, 
 apostolum Petrum, in quo primatus apostolorum tam excellenti 
 gratia praeminet, aliter quam ueritas postulabat de circumcisione 
 agere solitum a posteriore apostolo Paulo esse 
 correctum. si ergo potuit Petrus in aliquo non recte ingredi 
 ad ueritatem euangelii, ita ut gentes cogeret iudaizare, quod 
 Paulus in ea scribit epistula in qua deum testatus est non 
 se mentiri — ait enim: quae autem scribo uobis, ecce 
 coram deo quia non mentior et post hanc tam sanctam 
 adque terribilem adtestationem dei narrauit haec omnia in 
 quibus dixit: cum uidissem, quia non recte ingrediuntur 
 ad ueritatem euangelii, dixi Petro coram 
 omnibus: si tu cum sis Iudaeus gentiliter et non

 

 
 
 
 iudaice uiuis, quemadmodum gentes cogis iudaizare? 
 — si potuit, inquam, Petrus contra regulam ueritatis quam 
 postea ecclesia tenuit cogere gentes iudaizare, cur non potuit 
 Cyprianus contra regulam ueritatis quam postea tota ecclesia 
 tenuit cogere haereticos uel schismaticos denuo baptizari? puto 
 quod sine ulla sui contumelia Cyprianus episcopus Petro 
 apostolo conparatur, quantum adtinet ad martyrii coronam. 
 ceterum magis uereri debeo ne in Petrum contumeliosus existam. 
 quis enim nescit illum apostolatus principatum cuilibet 
 episcopatui praeferendum? sed etiamsi distat cathedrarum gratia, 
 una est tamen martyrum gloria, et si forte se inuicem in 
 aliquo praecedunt corda confitentium ac pro uera fide in unitate 
 caritatis morientium, dominus nouerit, cuius occulta et 
 mirabili dispensatione gratiarum latro in cruce pendens semel 
 eum confitetur et die ipso in paradisum mittitur, Petrus dominum 
 sequens ter eum negat et a corona differtur; nobis hinc 
 iudicare temerarium est. uerumtamen si quisquam nunc cogat 
 circumcidi aliquem more iudaico et sic baptizari, multo amplius 
 detestatur hoc genus humanum quam si aliquis cogatur rebaptizari. 
 quapropter cum Petrus illud faciens a Paulo posteriore 
 corrigitur et pacis adque unitatis uinculo custoditus ad martyrium 
 promouetur, quanto facilius et fortius, quod per uniuersae 
 ecclesiae statuta firmatum est, uel unius episcopi auctoritati 
 uel unius prouinciae concilio praeferendum est, cum idem 
 ipse Cyprianus ita dixerit quid ei uideretur, ut in pace unitatis 
 esse uoluerit etiam cum eis, qui de hac re diuersa sentirent! 
 quod indicat ipsius primus sermo in eiusdem concilii quod ab 
 istis profertur exordio. nam ita se habet.

Cum in unum Karthaginem corl/łМ!llłlisвмd kalendis 
 Septembribus episcopi plurimi ex prouincia Africa Numidia 
 Mauretania cum presbyteris et diaconis, praesente ctiam plebis 
 maxima parte, et lectae essent litterae Iubaiani ad Cyprianum 
 factae, item Cypriani ad Iubaianum rescriptae de haereticis 
 baptizandis quidque postmodum Cypriano Iubaianus idem 
 rescripserit, Cyprianus dixit: Audistis, collegae dilectissimi, 
 quid mihi Iubaianus coepiscopus noster scripserit consulens 
 mediocritatem nostram de inlicito et profano haereticorum 
 baptismo quidque ego ei rescripserim, censens scilicet quod 
 semel adque iterum et saepe censuimus haereticos ad ecclesiam 
 uenientes ecclesiae baptismo baptizari et sanctificari oportere. 
 item lectae sunt uobis et aliae Iubaiam litterae quibus pro 
 sua sincera et religiosa deuotione ad epistulam nostram rescribens 
 non tantum consensit, sed et instructum se esse gratias 
 egit. superest ut de hac ipsa re singuli quid sentiamus 
 proferamus neminem iudicantes aut a iure communicationis 
 aliquem si diuersum senserit amouentes. neque enim quisquam 
 nostrum episcopum se esse episcoporum constituit aut tyrannico 
 terrore ad obsequendi necessitatem collegas suos adigit, 
 quando habeat omnis episcopus pro licentia libertatis et potestatis 
 suae arbitrium proprium tamque iudicari ab alio non 
 possit quam nec ipse potest alterum iudicare. sed expectemus 

 

 

 

 
 
 
 uniuersi iudicium domini nostri Iesu Christi qui unus est 
 solus habens potestatem et praeponendi nos in ecclesiae suae 
 gubernatione et de actu nostro iudicandi .

Nunc se, si audent, superbae et tumidae ceruices 
 haereticorum aduersus sanctam humilitatem huius sermonis 
 extollant. insani Donatistae, quos ad pacem adque unitatem 
 sanctae ecclesiae remeare adque in ea sanari cupimus et optamus, 
 quid ad haec dicitis? uos certe nobis obicere soletis 
 Cypriani litteras, Cypriani sententiam, Cypriani concilium; cur 
 auctoritatem Cypriani pro uestro schismate adsumitis et eius 
 exemplum pro ecclesiae pace respuitis? quis autem nesciat 
 sanctam scripturam canonicam tam ueteris quam noui testamenti 
 certis suis terminis contineri eamque omnibus posterioribus 
 episcoporum litteris ita praeponi, ut de illa omnino 
 dubitari et disceptari non possit, utrum uerum uel utrum 
 rectum sit quidquid in ea scriptum esse constiterit, episcoporum 
 autem litteras, quae post confirmatum canonem uel scriptae 
 sunt uel scribuntur, et per sermonem forte sapientiorem cuiuslibet 
 in ea re peritioris et per aliorum episcoporum grauiorem 
 auctoritatem doctioremque prudentiam et per concilia licere 
 reprehendi, si quid in eis forte a ueritate deuiatum est, et 
 ipsa concilia, quae per singulas regiones uel prouincias fiunt, 
 plenariorum conciliorum auctoritati, quae fiunt ex uniuerso orbe 
 christiano, sine ullis ambagibus cedere ipsaque plenaria saepe 
 priora a posterioribus emendari, cum aliquo experimento rerum 
 aperitur quod clausum erat et cognoscitur quod latebat, sine 
 ullo tyfo sacrilegae superbiae, sine ulla inflata ceruice

 
 
 
 arrogantiae, sine ulla contentione liuidae inuidiae, -cum sancta 
 humilitate, cum pace catholica, cum caritate christiana?

Quapropter sanctus Cyprianus, tanto excelsior quanto 
 humilior, qui documentum Petri sic amauit ut diceret: documentum 
 scilicet nobis et concordiae et patientiae 
 tribuens, ut non pertinaciter nostra amemus, sed 
 quae aliquando a fratribus et collegis nostris utiliter 
 et salubriter suggeruntur, si sint uera et legitima, 
 ipsa potius nostra dicamus, satis ostendit facillime 
 se correcturum fuisse sententiam suam, si quis ei demonstraret 
 baptismum Christi sic dari posse ab eis qui foras exierunt, 
 quemadmodum amitti non potuit cum foras exirent, unde multa 
 iam diximus. nec nos ipsi tale aliquid auderemus adserere nisi 
 uniuersae ecclesiae concordissima auctoritate firmati, cui et, 
 ipse sine dubio cederet, si iam illo tempore quaestionis huius 
 ueritas eliquata et declarata per plenarium concilium solidaretur. 
 si enim Petrum laudat et praedicat ab uno posteriore 
 collega patienter concorditerque correctum, quanto ipse citius 
 cum concilio prouinciae suae uniuersi orbis auctoritati patefacta 
 ueritate cessisset! quin profecto et uni uerum dicenti et 
 demonstranti posset facillime consentire tam sancta anima, tam 
 pacata. et fortasse factum est, sed nescimus. neque enim omnia, 
 quae illo tempore inter episcopos gesta sunt, memoriae litterisque 
 mandari potuerunt aut omnia quae mandata sunt nouimus. 
 quomodo enim potuit ista res tantis altercationum nebulis 
 inuoluta ad plenarii concilii luculentam inlustrationem confirmationemque 
 perduci, nisi primo diutius per orbis terrarum

 

 

 
 
 
 regiones multis hinc adque hinc disputationibus et conlationibus 
 episcoporum pertractata constaret? hoc autem facit sanitas 
 pacis, ut, cum diutius aliqua obscuriora quaeruntur et propter 
 inueniendi difficultatem diuersas pariunt in fraterna disceptatione 
 sententias, donec ad uerum liquidum perueniatur, uinculum 
 permaneat unitatis, ne in parte praecisa remaneat insanabile 
 uulnus erroris.

Et ideo plerumque doctioribus minus aliquid reuelatur, 
 ut eorum patiens et humilis caritas in qua fructus maior est 
 comprobetur, uel quomodo teneant unitatem, cum in rebus 
 obscurioribus diuersa sentiunt, uel quomodo accipiant ueritatem, 
 cum contra id quod sentiebant declaratam esse cognoscunt. 
 quorum duorum manifestatum tenemus unum in beato Cypriano, 
 id est quomodo tenuerit unitatem cum eis a quibus 
 diuersum sentiebat; ait enim: neminem iudicantes aut a iure 
 communionis aliquem si diuersum senserit amouentes . alterum 
 autem, id est quomodo accipere potuerit ueritatem contra id 
 quod sentiebat inuentam, etsi litterae tacent, merita clamant. 
 si epistula non inuenitur, corona testatur; si concilium non 
 indicat episcoporum, consortium indicat angelorum. non enim 
 paruum documentum est pacatissimae animae in ea unitate 
 martyrium meruisse, unde se diuersum sentiens noluit separare. 
 homines enim sumus, unde aliquid aliter sapere quam se res 
 habet humana temptatio est. nimis autem amando sententiam 
 suam uel inuidendo melioribus usque ad praecidendae communionis 
 et condendi schismatis uel haeresis sacrilegium peruenire 
 diabolica praesumptio est. in nullo autem aliter sapere

 

 
 
 
 quam se res habet angelica perfectio est. quia itaque homines 
 sumus, sed spe angeli dei sumus, quibus aequales in resurrectione 
 futuri sumus, quamdiu non habemus perfectionem 
 angeli, non habeamus praesumptionem diaboli. ideo dicit apostolus: 
 temptatio uos non adprehendat nisi humana. 
 humanum est ergo aliquid aliter sapere. propterea dicit alio 
 loco: quotquot ergo perfecti, hoc sapiamus. et si 
 quid aliter sapitis, hoc quoque uobis deus reuelabit. 
 quibus autem reuelat cum uoluerit siue in hac uita 
 siue post hanc uitam nisi ambulantibus in uia pacis et in 
 nullam praecisionem deuiantibus, non quales isti sunt, qui uiam 
 pacis non agnouerunt nec propter aliud unitatis uinculum 
 dirruperunt?ideoque apostolus cum dixisset: et si quid aliter 
 sapitis, hoc quoque uobis deus reuelabit, ne putarent 
 praeter uiam pacis quod aliter sapiebant sibi posse reuelari, 
 continuo addidit: uerumtamen in quod peruenimus 
 in eo ambulemus. in quo ambulans Cyprianus perseuerantissima 
 tolerantia non fuso sanguine sed in unitate fuso, quia 
 si traderet corpus suum ut arderet et non haberet caritatem 
 nihil ei prodesset, per martyrii confessionem peruenit ad angelicam 
 lucem, ut si non antea, ibi certe reuelatum agnosceret, 
 quod cum aliter saperet sententiam diuersae opinionis uinculo 
 non praeposuit unitatis.

Uos itaque, Donatistae, quid ad haec dicitis? si nostra 
 sententia de baptismo uera est, omnes qui aliter sapiebant 
 Cypriani temporibus non sunt ab unitate ecclesiae separati,

 

 
 
 
 donec illud quod aliter saperent deus illis reuelaret. uos ergo 
 quare separatione sacrilega pacis uinculum dirrupistis? si autem 
 uestra sententia de baptismo uera est, Cyprianus et ceteri, 
 <;um quibus eum tale concilium celebrasse perhibetis, cum 
 eis qui aliter sapiebant in unitate manserunt. quare uos pacis 
 uinculum dirrupistis? quodlibet horum elegeritis, contra uestram 
 praecisionem sententiam ferre cogimini. respondete: quare uos 
 separastis? quare contra orbem terrarum altare erexistis, quare 
 non communicatis ecclesiis quibus epistulas apostolicas missas 
 tenetis et legitis et secundum ipsas uos uiuere dicitis? respondete: 
 quare uos separastis? propterea certe, ne malorum communione 
 periretis. quomodo ergo non perierunt Cyprianus et 
 tot collegae ipsius? qui cum crederent haereticos et schismaticos 
 baptismum non habere, sine baptismo tamen receptis, 
 cum peccata eorum tam inmania tamque sacrilega super eos 
 esse crederent, eis tamen communicare quam separari ab unitate 
 -maluerunt dicente Cypriano: neminem neminem aut a 
 iure communionis aliquem si diuersum senserit amouentes .

Si ergo tali communione malorum pereunt iusti, iam 
 ecclesia temporibus Cypriani perierat. unde igitur extitit origo 
 Donati? ubi catechizatus est, ubi baptizatus, ubi ordinatus, 
 quando iam ecclesiam contagio communionis extinxerat? si 
 autem erat ecclesia, nihil obesse mali bonis in una communione 
 potuerunt. quare uos separastis? ecce in unitate uideo 
 Cyprianum et alios collegas eius, qui facto concilio censuerunt 
 omnes, qui extra ecclesiae communionem fuerint baptizati 
 non habere et ideo eis dandum esse cum ueniunt. sed

 

 
 
 
 ecce rursus in eadem unitate uideo quosdam de hac re diuersa 
 sentire et eos, qui ab haereticis uel schismaticis uenerint, 
 agnito in eis baptismo Christi non audere iterum baptizare. 
 hos omnes catholica unitas materno sinu conplectitur inuicem 
 onera sua portantes et studentes seruare unitatem spiritus 
 in uinculo pacis, donec alteris eorum, si quid aliter sapiebant, 
 dominus reuelaret. si uera isti sentiebant, ab illis non 
 contaminabantur an contaminabantur? si uera illi sentiebant, 
 ab istis non contaminabantur an contaminabantur? quod uolueritis 
 eligite. si contaminabantur, iam tunc non erat ecclesia. 
 respondete: unde huc existis? si autem permanebat ecclesia, 
 nullo modo boni a malis tali communione contaminantur. 
 respondete: quare uinculum dirrupistis?

An forte schismatici sine baptismo recepti non contaminant 
 et traditores sanctorum librorum contaminant? uestros 
 quidem fuisse traditores manifestissima rerum gesta testantur. 
 et si tunc in illos quos arguebatis uera diceretis, causam 
 uestram unitati orbis terrarum persuasissetis, ut uobis retentis 
 illi excluderentur. quod si conati estis facere et non optinuistis, 
 innocens est orbis terrarum, qui iudicibus ecclesiasticis potius 
 quam uictis litigatoribus credidit. si autem noluistis agere 
 causam uestram, innocens est orbis terrarum, qui damnare non 
 potuit inauditos. quare ergo uos ab innocentibus separastis? 
 sacrilegium schismatis uestri defendere non ualetis. sed haec 
 omitto, hoc dico: si uos possent contaminare traditores, qui 
 non sunt a uobis conuicti et a quibus uos estis uicti, multo 
 magis possent sacrilegia schismaticorum et haereticorum sine 
 baptismo secundum sententiam uestram recepta contaminare

 

 
 
 
 Cyprianum. non se tamen ille separauit, et quia permanebat 
 ecclesia manifestum est quod contaminari non potuit. quare 
 uos ergo non dico ab innocentibus quod probatur, sed ab 
 ipsis quod non probatur traditoribus separastis? an, ut dicere 
 coeperam, grauiora sunt crimina traditorum quam schismaticorum? 
 non adferamus stateras dolosas, ubi appendamus quod 
 uoluØluS et quomodo uolumus, pro arbitrio nostro dicentes: 
 (hoc graue, hoc leue est,\' sed adferamus diuinam stateram 
 de scripturis sanctis tamquam de thensauris dominicis et in 
 illa quid sit grauius appendamus, immo non appendamus, sed 
 a domino appensa recognoscamus. tempore illo, quo dominus 
 priora delicta recentibus poenarum exemplis cauenda monstrauit 
 et idolum fabricatum adque adoratum est et propheticus liber 
 ira regis contemptoris iucensus et schisma temptatum, idololatria 
 gladio punita est, exustio libri bellica caede et peregrina 
 captiuitate, schisma hiatu terrae, sepultis auctoribus uiuis 
 et ceteris caelesti igne consumptis. quis iam dubitauerit hoc 
 esse sceleratius commissum quod est grauius uindicatum? a 
 talibus sacrilegis uenientes sine baptismo ut dicitis Cyprianum 
 non contaminabant: quomodo uos contaminare poterant non 
 conuicti sed conficti traditores? qui non si libros incendendos 
 tradidissent, sed eos ipsi suis manibus incendissent, minoris 
 fuissent utique sceleris quam si schisma committerent, quia 
 illud mitius, illud grauius uindicatum est non humano arbitrio, 
 sed diuino iudicio.

Quare uos ergo separastis? si ullus sensus in 
 uobis est, uidetis uos certe quid responderi possit non inuenire. 
 (non usque adeo\', inquiunt, (omnia defecerunt, ut non

 

 
 
 
 possimus respondere: sic uolumus. tu quis es qui iudices 
 alienum seruum? suo domino stat aut cadit it). quod 
 eis dictum non intellegunt, qui uolebant non de factis manifestis, 
 sed de alienis cordibus iudicare. nam quomodo ipse 
 tam multa de sceleribus schismatum et haeresum loquitur? 
 aut quomodo canitur in psalmis: si uere iustitiam diligitis, 
 recta iudicate, filii hominum? cur autem ipse 
 dominusdicit:nolite iudicare personaliter, sed rectum 
 iudicium iudicate, si non licet de aliquo iudicare? postremo 
 ipsi de.illis traditoribus, de quibus falsa iudicauerunt, 
 cur omnino iudicauerunt de seruis alienis? suo domino stabant 
 aut cadebant. cur denique de recentibus Maximianistis plenarii 
 concilii, sicut dicunt, ore ueridico non dubitauerunt tale 
 proferre iudicium, ut eos primis illis schismaticis quos uiuos 
 terra sorbuit conpararent? quorum tamen quosdam, quod 
 negare non possunt, aut innocentes damnauerunt aut nocentes 
 iterum receperunt. sed cum uerum dicitur, cui respondere 
 non possunt, rodunt murmura salebrosa: (sic uolumus. tu 
 quis es qui iudices alienum seruum? suo domino 
 stat aut cadit). cum autem infirma ouis in solitudine aspicitur, 
 ubi pastor qui reclamet absens uidetur, dentes exeruntur, 
 frangitur guttur inualidum: \'bonus homo, si non esses traditor; 
 consule animae tuae, esto christianus.\' o inprobam rabiem! 
 cum christiano dicitur: <esto christianus us: quid aliud docetur 
 nisi se negare christianum? numquid erat aliud quod docere 
 cupiebant illi christianorum persecutores, quibus qui restiterunt

 

 
 
 
 martyres facti sunt? an leuius putatur quod gladio minante, 
 quam quod lingua insidiante committitur?

Ad ista respondete, lupi rapaces, qui pellibus ouinis 
 indui cupientes beati Cypriani litteras pro uobis esse arbitramini: 
 contaminabat Cyprianum sacrilegium schismaticorum an non contaminabat? 
 si contaminabat, iam tunc periit -ecclesia, non erat . 
 unde propagaremini. si autem non contaminabat, quo scelere 
 alieno possunt in unitate contaminari innocentes, si schismatis 
 sacrilegio non possunt? quare uos ergo separastis? quare, 
 cum leuiora quae fingitis fugitis, ipsum sacrilegium schismatis 
 quod est omnibus grauius commisistis? an forte iam placet 
 fateri non fuisse iam illos uel schismaticos uel haereticos, 
 qui extra communionem ecclesiae uel in schismate - aliquo 
 uel in haerese fuerant baptizati, quia transeundo ad ecclesiam 
 et errores suos pristinos anathemando destiterant esse quod 
 erant? quomodo ergo sine baptismo non super eos remanserant 
 scelera eorum? an ille baptismus Christi erat, - sed eis 
 extra ecclesiae communionem prodesse non poterat, cum autem 
 uen-erunt et anathemato praeterito errore in ecclesiae pacem 
 per manus inpositionem recepti sunt, tunc in caritate radicatis 
 adque fundatis, sine qua infructuosa sunt cetera, prodesse 
 coepit et ad remissionem peccatorum et ad sanctificationem 
 uitae quod sine fructu extra portabant?

Nolite ergo nobis auctoritatem obicere Cypriani ad 
 baptismi repetitionem, sed tenete nobiscum exemplum Cypriani 
 ad unitatis conseruationem. nondum enim erat diligenter illa 
 quaestio baptismi pertractata, sed tamen saluberrimam consuetudinem 
 tenebat ecclesia in ipsis quoque schismaticis et

 

 
 
 
 haereticis corrigere quod prauum est, non iterare quod datum est, 
 sanare quod uulneratum est, non curare quod sanum est. quam 
 consuetudinem — credo ex apostolica traditione uenientem, 
 sicut multa non inueniuntur in litteris eorum neque in conciliis 
 posterorum et tamen, quia per uniuersam custodiuntur ecclesiam, 
 non nisi ab ipsis tradita et conmendata creduntur — 
 hanc ergo saluberrimam consuetudinem per Agrippinum prodecessorem 
 suum dicit sanctus Cyprianus quasi coepisse corrigi; 
 sed sicut diligentius inquisita ueritas docuit, quae post magnos 
 dubitationis fluctus ad plenarii concilii confirmationem perducta 
 est, uerius creditur per Agrippinum corrumpi coepisse, non 
 corrigi. inruente itaque tam magna quaestione cum de remissione 
 peccatorum et de spiritali hominis regeneratione, utrum 
 posset aput schismaticos uel haereticos fieri, difficile ratio 
 redderetur et praecederet auctoritas Agrippini et nonnullorum 
 qui ei consenserant hominum in hac quaestione deficientium, 
 qui maluerant aliquid nouum moliri quam tenere consuetudinem 
 cuius defensionem non intellegebant, inruerunt in oculos animae 
 uerisimiles rationes et intercluserunt iter peruestigandae ueritatis.

Nec arbitror beatum Cyprianum propter aliud 
 contra consuetudinem quid sentiret liberius exprompsisse prioremque 
 dixisse, nisi ut alium, si forte existeret cui esset 
 melius reuelatum, gratissime acciperet et ostenderet imitandam 
 non solum docendi diligentiam sed etiam discendi modestiam, 
 si autem nullus existeret qui tale aliquid adferret, unde illae 
 omnes uerisimiles rationes quibus mouebatur refellerentur, in

 

 
 
 
 eadem sententia permaneret, bene sibi conscius et non occultatae 
 quae putabatur ueritatis et retentae quae amabatur unitatis. 
 nam et illud sic intellexit quod ait apostolus: prophetae 
 autem duo aut tres loquantur et ceteri examinent. 
 si alii reuelatum sedenti fuerit, ille prior 
 taceat. qua in parte, inquit, docuit et ostendit multa 
 singulis in melius reuelari et debere unumquemque 
 non pro eo quod semel inbiberat et tenebat 
 pertinaciter congredi, sed si quid melius et utilius 
 extiterit libenter amplecti. his utique uerbis non solum 
 eos ammonuit sibi consentire qui melius aliquid non uidebant, 
 sed etiam eos hortatus est, si qui possent adferre aliquid quo 
 prior consuetudo seruanda potius firmaretur, ut, si tale esset 
 quod refelli non posset, etiam ipse ostenderet quam ueraciter 
 dixerit: debere unumquemque non pro eo quod semel 
 inbiberat et tenebat pertinaciter congredi, sed si 
 quid melius et utilius extiterit libenter amplecti. 
 sed quia tunc non extiterant nisi qui ei consuetudinem opponerent, 
 defensiones autem ipsius consuetudinis non tales adferrent 
 quibus illa talis anima moueretur, noluit uir grauissimus 
 rationes suas etsi non ueras, quod eum latebat, sed 
 tamen non uictas ueraci quidem sed tamen nondum assertae 
 consuetudini cedere. quam tamen consuetudinem nisi prior 
 ante Agrippinus et nonnulli per Africam coepiscopi eius etiam 
 per concilii sententias deserere temptauissent, non auderet iste 
 saltem ratiocinari aduersus eam, sed in tam obscura quaestione 
 turbatus et ubique intuens uniuersalem robustamque

 

 
 
 
 consuetudinem coartaret se potius et prece et intentione mentis ad 
 deum, ut quod postea plenario concilio uisum est id uerum 
 esse perspiceret et doceret. sed cum fatigatum praecedentis 
 concilii quod per Agrippinum factum est excepisset auctoritas, 
 maluit prodecessorum suorum tamquam inuentum defendere 
 quam in quaerendo amplius laborare. nam in fine epistulae 
 ad Quintum ita ostendit, in quo tamquam lectulo auctoritatis 
 quasi fessus adquieuerit.

Quod quidem, inquit, et Agrippinus bonae 
 memoriae uir cum ceteris coepiscopis suis qui 
 illo in tempore in prouincia Africa et Numidia 
 ecclesiam domini gubernabant statuit et librata 
 consilii communis examinatione firmauit. quorum 
 sententiam religiosam et legitimam, salutarem 
 fidei, ecclesiae catholicae congruentem nos etiam 
 secuti sumus. hac adtestatione satis ostendit multo magis 
 se fuisse commemoraturum, si quod de hac re transmarinum 
 uel uniuersale concilium factum esset. nondum autem factum 
 erat, quia consuetudinis robore tenebatur orbis terrarum, 
 et haec sola opponebatur inducere uolentibus nouitatem, quia 
 non poterant adprehendere ueritatem. postea tamen dum 
 inter multos ex utraque parte tractatur et quaeritur, non 
 solum inuenta est sed etiam ad plenarii concilii auctoritatem 
 roburque perducta, post Cypriani quidem passionem sed 
 antequam nos nati essemus. hanc autem fuisse consuetudinem 
 ecclesiae, quae postea multis discussis ambagibus perspecta 
 ueritate plenario concilio confirmata est, satis

 

 
 
 
 ostenditur et ipsius beati Cypriani uerbis in eadem ad Iubaianum 
 epistula quae in concilio lecta commemoratur. ait enim: sed 
 dicit aliquis: quid ergo fiet de his qui in praeteritum 
 de haeresi ad ecclesiam uenientes sine 
 baptismo admissi sunt? ubi certe quid fieri soleret, etsi 
 non fieri uellet, satis ostendit et eo ipso, quod concilium 
 Agrippini commemorat, aperte indicat aliam fuisse consuetudinem 
 ecclesiae. neque enim opus erat hoc concilio uelle statuere, 
 si iam consuetudine tenebatur, et in ipso concilio nonnullae 
 sententiae omnino declarant eos contra ecclesiae consuetudinem 
 decreuisse quod decernendum esse arbitrati sunt. quapropter. 
 illud unum isti considerent quod omnibus patet, si auctoritas 
 Cypriani sequenda est, magis eam sequendam esse in unitate 
 seruanda quam in ecclesiae consuetudine commutanda, si autem 
 concilium eius adtenditur, huic esse uniuersae ecclesiae posterius 
 concilium praeponendum, cuius se membrum esse gaudebat 
 et, ut se in totius corporis compage retinenda ceteri imitarentur, 
 saepius ammonebat. nam et concilia posteriora prioribus 
 aput posteros praeponuntur et uniuersum partibus semper 
 optimo iure praeponitur.

Quid autem agunt isti, cum docetur sanctus Cyprianus, 
 etiamsi non admisit in haeresi uel in schismate baptizatos, 
 tamen communicasse admittentibus, quod apertissime 
 declarauit dicens: neminem iudicantes aut a iure communicationis 
 aliquem si diuersum senserit amouentes ? si talium 
 communione maculatus est, cur in iterando baptismo eius 
 auctoritatem sectantur? si autem talium communione

 

 
 
 
 maculatus non est, cur in unitate retinenda exemplum eius non 
 imitantur? num quid hic restat nisi ut dicant: \'sic uolumus\'? 
 quid aliud sermoni ueritatis iustitiaeque respondent omnes 
 flagitiosi et facinerosi homines, luxuriosi ebriosi adulteri et 
 modis omnibus inpudici, fures raptores homicidae latrones malefici 
 idololatrae? quid aliud respondent, cum eos ueritas arguit, 
 nisi: \'hoc uolo, hoc me delectat\'? et si christiano tincti sunt 
 nomine, dicunt etiam: tu quis es qui iudices alienum 
 seruum? uerumtamen eo sunt isti modestiores, quia, cum 
 legibus diuinis et humanis aliquid poenarum pro suis perditis 
 moribus factisque patiuntur, non se martyres dicunt. isti autem 
 simul habere uolunt et sacrilegorum uitam et innocentium 
 famam et in sceleratis factis nullam poenam et in poenis iustis 
 martyrum gloriam, quasi non tanto sit erga illos maior misericordia 
 et patientia dei, quanto magis eos partibus corripiens 
 dat locum paenitentiae et in hac uita flagella ingeminare non 
 cessat, ut considerantes quae patiantur et quare patiantur aliquando 
 resipiscant et, qui iam pro unitate Donati Maximianistarum 
 baptismum receperunt, pro pace Christi orbis terrarum 
 baptismum potius amplectantur, reddantur radici, reconcilientur 
 unitati, uideant nihil sibi remansisse quod dicant, sed tamen 
 remansisse quod faciant, ut pro factis eorum praeteritis sacrificium 
 dilectionis offeratur placabili deo, cuius unitatem nefario 
 scelere dirruperunt, cuius sacramentis tam diuturnas iniurias 
 inrogarunt. misericors est enim et miserator dominus, longanimis 
 et multum misericors et uerax. amplectantur in praesenti 
 uita misericordem et longanimem et timeant in futura ueracem. 
 non uult enim mortem impii quantum ut reuertatur et uiuat, 
 quia sententiam flectit aduersus iniurias inrogatas. haec est 
 nostra exhortatio.

Propter hoc eos habemus inimicos, quia uera dicimus, 
 quia tacere metuimus, quia cessare ab instantia quanta possumus 
 formidamus, quia obtemperamus apostolo dicenti: praedica 
 uerbum, insta opportune inportune, argue hortare 
 increpa. sed, sicut euangelium loquitur, diligunt gloriam 
 hominum magis quam dei et reprehendi ad tempus 
 timent, damnari in sempiternum non timent. uident etiam ipsi 
 quid mali faciant, uident non esse quid omnino respondeant, 
 sed nebulas imperitis offundunt, cum ipsi uiui sorbeantur, id 
 est scientes et agnoscentes intereant. uiderunt horrere homines 
 et grauiter detestari, quod etiam se ipsi in multa schismata 
 diuiserunt et maxime in Africae capite et notissima ciuitate 
 Karthagine. conati sunt resarcire dedecus pannorum suorum; 
 putantes quod possent Maximianistas auferre magno conatu 
 per Optatum Gildonianum fortiter institerunt, multa illis mala 
 et persecutiones saeuissimas intulerunt, receperunt inde aliquos, 
 putantes quod possent omnes eodem terrore conuerti, 
 his autem quos receperunt noluerunt facere iniuriam, ut ab 
 eis in schismate baptizatos denuo baptizarent uel potius ab 
 his ipsis rebaptizari eos facerent intus a quibus baptizati erant 
 foris, adque hoc modo suae nefariae consuetudini praescripserunt. 
 sentiunt quam scelerate iam faciant recepto baptismo Maximianistarum 
 uiolare baptismum orbis terrarum, sed timent 
 rebaptizatos suos, ne forte non eis parcant, si ipsi pepercerint 
 ceteris, ne de illis exigant animas suas, si animas aliorum 
 trucidare cessauerint.

Quid de receptis Maximianistis respondeant non 
 inueniunt. si dixerint: (innocentes recepimus,\' respondetur eis: 
 \'ergo innocentes damnaueratis.\' si dixerint: \'nesciebamus,\'

 
 
 
 \'ergo temere iudicastis — sic etiam de traditoribus sententiam 
 temerariam protulistis — falsumque dixistis: plenarii concilii 
 ore ueridico damnatos esse cognoscite\'; neque 
 enim ore ueridico innocentes damnari potuerunt. si dixerint: 
 \'non eos damnauimus\', recitatur concilium, recitantur nomina 
 et episcoporum et ciuitatum. si dixerint: \'non est ipsum concilium 
 nostrum\', recitantur gesta proconsularia, ubi non semel 
 idem concilium allegauerunt, ut eosdem Maximianistas de 
 basilicis excluderent et iudiciorum strepitu adque auxiliorum 
 impetu proturbarent. si dixerint Felicianum Mustitanum et 
 Praetextatum Assuritanum, quos postea receperunt, cum Maximiano 
 non fuisse, recitantur gesta quibus eos de basilicis 
 excludendos ex concilio suo, quod aduersus Maximianistas fecerunt, 
 de iudiciis publicis postularunt. si dixerint: \'pro pace 
 suscepti sunt,\' respondetur: \'cur ergo ueram et plenam non 
 agnoscitis pacem? quis uos inpulit, quis coegit pro pace Donati 
 schismaticum recipere damnatum et contra pacem Christi orbem 
 damnare inauditum?\' urget eos utique ueritas, uident se non 
 habere quid respondeant et putant se non habere quid faciant. 
 quid loquantur non inueniunt, tacere non permittuntur: malunt 
 peruersis uocibus ueritati reluctari quam confessis erroribus 
 paci restitui.

Quis autem non intellegat quid in corde suo possint 
 dicere? \'quid ergo facimus\', inquiunt, \'de his quos iam 
 rebaptizauimus?\' respondetur: \'redite cum eis ad ecclesiam, 
 medicamento pacis offerte curandos quos uulnerastis, uitae 
 caritatis offerte suscitandos quos occidistis. multum ualet ad

 

 

 

 
 
 
 propitiandum deum fraterna concordia. si duobus ex uobis, 
 ait dominus, conuenerit in terra, quidquid petieritis 
 fiet uobis. si duobus hominibus, quanto magis duobus populis! 
 simul nos domino prosternamus, participamini nobiscum unitatem. 
 participemur uobiscum dolorem et caritas cooperiat 
 multitudinem peccatorum. ab ipso beato Cypriano consilium 
 quaerite, adtendite quantum de unitatis bono praesumpserit. 
 unde se non dirrupit a diuersa sentientibus, et cum arbitraretur 
 eos qui extra ecclesiae communionem baptizarentur baptismum 
 non habere, credidit tamen eos in ecclesiam simpliciter 
 admissos propter ipsius unitatis uinculum posse ad ueniam 
 pertinere. sic enim soluit quaestionem quam sibi ipse proposuit, 
 ad Iubaianum ita scribens: sed dicit aliquis: quid ergo 
 fiet de his qui in praeteritum de haeresi ad ecclesiam 
 uenientes sine baptismo admissi sunt? potens 
 est dominus misericordia sua indulgentiam dare 
 et eos qui ad ecclesiam simpliciter admissi in 
 ecclesia dormierunt ab ecclesiae suae muneribus 
 non separare.\'

Quid sit autem pernieiosius, utrum omnino non 
 baptizari an rebaptizari, iudicare difficile est. uideo quidem 
 quid amplius homines detestentur adque horreant, uerumtamen 
 recurrens ad illam stateram dominicam, ubi non ex humano 
 sensu sed ex auctoritate diuina rerum momenta penduntur, 
 inuenio de utraque re domini sententiam. nam et Petro dixit: 
 qui lotus est non habet necessitatem iterum lauandi 
 et Nicodemo: nisi quis renatus fuerit ex aqua 
 et spiritu, non intrabit in regnum caelorum. quid

 

 
 
 
 habeat secretior diiudicatio dei, hominibus quales nos sumus 
 difficile est fortasse cognoscere. quantum tamen ad ipsa 
 uerba adtinet, cuilibet homini manifestum est quantum distet 
 inter \'non habet necessitatem lauandi et \'non intrabit in 
 regnum caelorum\'. ipsa denique ecclesia sic traditum tenet, 
 ut hominem sine baptismo ad altare prorsus non possit admittere; 
 rebaptizatum autem cum post paenitentiam liceat admitti, 
 quid aliud ostenditur nisi eum baptismo non carere? si ergo 
 Cyprianus, quos esse sine baptismo arbitrabatur, tamen propter 
 unitatis uinculum ad ueniam pertinere praesumebat, potens est 
 dominus per ipsum uinculum unitatis et pacis etiam rebaptizatis 
 placari et eis, a quibus rebaptizati sunt, ex ipsa pacis 
 conpensatione mitescere et omnia quae in errore commiserant 
 delicta donare, offerentibus sacrificium caritatis quae cooperit 
 multitudinem peccatorum, ut non adtendat quam multi eorum 
 discessu uulnerati sint, sed quam plures eorum reditu liberati. 
 in quo enim uinculo pacis credidit Cyprianus posse per misericordiam 
 dei ab ecclesiae muneribus non separari eos, quos in 
 ecclesiam sine baptismo existimabat admissos, in eodem uinculo 
 pacis credimus per eandem misericordiam dei mereri 
 ueniam posse rebaptizatos.

Ecclesia quippe catholica temporibus beati Cypriani 
 et ante ipsum praeterito tempore aut rebaptizatos aut baptismum 
 non habentes unitatis gremio continebat: aut illi aut illi 
 salutem non nisi unitatis ipsius merito consecuti sunt. si enim 
 non habebant baptismum qui ab haereticis ueniebant, sicut 
 asserit Cyprianus, non recte admittebantur; et tamen eisdem 
 ipse indulgentiam de domini misericordia propter unitatem

 

 

 
 
 
 ecclesiae non desperauit. ita ergo, si habebant baptismum, non 
 recte rebaptizabantur. quid itaque illos nisi eadem unitatis 
 caritas adiuuabat, ut, quod in sacramento tractando latebat 
 humanam infirmitatem, diuina misericordia non reputaret amantibus 
 pacem? cur ergo, cum uestros rebaptizatos timetis, et 
 illis et uobis salutis aditus inuidetis? fuit aliquando de baptismo 
 dubitatio: qui diuersa senserunt in unitate manserunt. 
 ea dubitatio procedente tempore perspecta ueritate sublata 
 est: quaestio, quae nondum finita Cyprianum non deterruit ut 
 recederet, uos finita ut redeatis inuitat. uenite ad catholicam 
 concordantem, quam Cyprianus non deseruit fluctuantem. aut 
 si uobis exemplum Cypriani iam displicet, qui communicauit 
 eis, qui cum baptismate haereticorum recipiebantur, aperte 
 dicens: neminem iudicantes aut a iure communionis aliquem 
 si diuersum senserit amouentes, quo itis, miseri, quid agitis? 
 et uos ipsos fugite, quia inde processistis ubi ille permansit. 
 si uero ei propter abundantiam caritatis et amorem fraternitatis 
 et uinculum pacis nec sua peccata nec aliena obesse potuerunt, 
 huc redite, ubi et nobis et uobis multo minus oberunt quae 
 uestri finxerunt.

Arbitror iam manifestum esse omnibus posse auctoritatem 
 beati Cypriani ad retinendum uinculum pacis nulloque 
 modo uiolandam unitatis ecclesiae saluberrimam caritatem

 

 
 
 
 magis pro nobis quam pro Donatistis esse proponendam. si 
 enim Cypriani exemplo uti uoluerint ad rebaptizandos catholicos, 
 quia ille censuit in catholica baptizandos haereticos, nos 
 potius exemplo eius utimur, quo apertissime statuit a catholica 
 communione id est a christianis toto terrarum orbe diffusis 
 etiam malis et sacrilegis admissis nullo modo per separationem 
 communionis esse recedendum, quandoquidem nec eos qui, ut 
 eidem uidebatur, non baptizatos sacrilegos in communionem 
 catholicam recipiebant, a iure communionis uoluit amouere 
 dicens: neminem iudicantes aut a iure communionis aliquem 
 si diuersum senserit amouentes .

Uideo tamen quid adhuc a me possit inquiri, uidelicet 
 ut respondeam uerisimilibus illis rationibus, quibus uel 
 ante Agrippinus uel ipse Cyprianus uel illi, qui eis in Africa 
 consenserunt, uel si forte aliqui ex transmarinis terris longeque 
 discretis nullo quidem siue plenario siue saltem regionali 
 concilio, sed epistulari conloquio commoti sunt, ut hoc esse 
 faciendum putarent, quod et consuetudo ecclesiae pristina non 
 habebat et postea catholicus orbis terrarum robustissima firmitate 
 consensionis exclusit, ut, quod per disputationes eiusmodi 
 in aliquorum mentes inrepere coeperat, de salute ueniens unitatis 
 \'potentior ueritas et uniuersalis medicina sanaret. hunc 
 itaque sermonem uideant quam securus adgrediar. si adsequi 
 et ostendere non potuero, quomodo refellantur ea, quae de 
 concilio Cypriani uel epistulis eius adfirmant, Christi baptismum 
 per haereticos dari non posse, in ea ecclesia manebo securus,

 

 
 
 
 in cuius communione cum eis qui sibi non consenserant mansit 
 ipse Cyprianus.

Quodsi dicunt. propterea tunc illam catholicam ecclesiam 
 fuisse, quia erant ibi pauci uel, si hoc putant, etiam 
 multi, qui baptismum datum aput haereticos inprobabant et 
 baptizabant eos qui inde ueniebant, quid ergo? ante Agrippinum, 
 a quo ista coepit quasi noua ratio aduersus consuetudinem 
 dimicans, numquid non erat ecclesia? quid denique? post Agrippinum, 
 quando, nisi ad pristinam consuetudinem reditum esset, 
 alterum moliri concilium non esset necesse Cypriano, numquid 
 non erat ecclesia, quia talis per omnia consuetudo tenebatur, 
 ut baptismus Christi non nisi Christi baptismus haberetur, 
 etiamsi aput haereticos uel schismaticos datus fuisse probaretur? 
 quodsi erat etiam tunc ecclesia et hereditas Christi 
 non interrupta perierat, sed per omnes gentes augmenta capiens 
 permanebat, tutissima ratio est in eadem consuetudine permanere, 
 quae tunc bonos et malos una conplexione portabat. 
 si autem non erat tunc ecclesia, quia sacrilegi haeretici sine 
 baptismo recipiebantur et hoc uniuersali consuetudine tenebatur, 
 unde Donatus apparuit, de qua terra germinauit, de quo mari 
 emersit, de quo caelo cecidit? nos itaque, ut dicere coeperam, 
 in eius ecclesiae communione securi sumus, per cuius uniuersitatem 
 nunc id agitur, quod et ante Agrippinum et inter Agrippinum 
 et Cyprianum per eius uniuersitatem similiter agebatur, 
 et cuius uniuersitatem neque Agrippinus deseruit neque Cyprianus 
 neque illi qui eis consenserant, quamuis aliter quam 
 ceteri saperent, sed cum eis ipsis a quibus diuersa senserunt 
 in eadem unitatis communione manserunt. ipsi autem considerent 
 ubi sint, qui neque unde propagati sint possunt dicere,

 
 
 
 si iam tunc ecclesiam recepti sine baptismo haeretici et schismatici 
 communionis contagione perdiderant, neque ipsi Cypriano 
 consentiunt. ille enim cum receptoribus haereticorum et schismaticorum 
 ac per hoc cum etiam ipsis receptis manere se in 
 communione professus est, isti autem propter nomen traditorum,. 
 quos in Africa infamauerunt et in transmarino iudicio 
 non conuicerunt, se ab orbis terrarum communione separarunt, 
 cum etiam si uera crimina obicerent multo sunt maiora scelera 
 haeresum et schismatum. unde sine baptismo sicut sensit ipse 
 uenientes et in catholicam communionem non per baptismum 
 recepti non potuerunt maculare Cyprianum. neque in eo ipso, 
 in quo se dicunt imitari Cyprianum, inueniunt quid respondeant 
 de - recepto baptismo Maximianistarum cum eis, quos ex eo 
 numero, quos concilio suo plenario damnatos etiam terrenarum 
 potestatum iudicio persecuti (sunt), in suam communionem 
 in eodem ipso episcopatu in quo damnauerant reuocauerunt. 
 quapropter si temporibus Cypriani perdidit ecclesiam malorum 
 communio, non habent isti suae communionis originem. si 
 autem non perdidit, non habent suae praecisionis aliquam 
 defensionem, insuper nec exemplum Cypriani sectantes, quia 
 unitatis uinculum dirruperunt, nec ipsum concilium, quia Maximianistarum 
 baptismum receperunt.

Nunc ergo nos manentes in exemplo Cypriani consideremus 
 etiam concilium Cypriani. quid ait Cyprianus? Audistis, 
 inquit, collegae dilectissimi, quid mihi lubaianus coepi. 
 scopus noster scripserit consulens mediocritatem nostram de 

 

 
 
 
 inlicito et profano haereticorum baptismo quidque ego ei rescripserim, 
 censens scilicet quod semel adque iterum et saepe 
 censuimus haereticos ad ecclesiam uenientes ecclesiae baptismo 
 baptizari et sanctificari oportere. item lectae sunt uobis et 
 aliae Iubaiani litterae quibus pro sua sincera et religiosa 
 dcuotione ad epistulam nostram rescribens non tantum consensit, 
 sed et instructum se esse gratias egit . his uerbis beati 
 Cypriani accepimus eum a Iubaiano esse consultum et quod 
 responderit consulenti et quod ille instructum se esse gratias 
 egit. numquid iam pertinaces existimari debemus, si considerare 
 uoluerimus eandem ipsam epistulam qua hoc Iubaiano 
 persuasum est? donec enim persuadeatur et nobis, si hoc 
 persuaderi ueris rationibus potest, securos nos de iure catholicae 
 communionis facit ipse Cyprianus.

Sequitur enim et dicit: superest ut de hac ipsa re singuli 
 quid sentiamus proferamus, neminem iudicantes aut a iure 
 communionis aliquem si diuersum senserit amouentes. non solum 
 ergo mihi saluo iure communionis adhuc uerum quaerere sed 
 etiam diuersum sentire concedit. neque enim quisquam nostrum, 
 inquit, episcopum se episcoporum constituit aut tyrannico 
 terrore ad obsequendi necessitatem collegas suos adigit . 
 quid mansuetius, quid humilius? nulla nos certe deterret auctoritas 
 a quaerendo quid uerum sit. quando habeat, inquit, omnis 
 episcopus pro licentia libertatis et potestatis suae arbitrium 
 proprium tamque iudicari ab alio non possit quam nec ipse 
 potest alterum iudicare, opinor utique in his quaestionibus 
 quae nondum eliquatissima perspectione discussae sunt. nouerat

 

 
 
 
 enim, quantam sacramenti profunditatem tunc omnis ecclesia 
 uaria disputatione uersabat, liberumque faciebat quaerendi arbitrium, 
 ut examinata ueritas panderetur. neque enim mentiebatur 
 et simpliciores collegas suos in uerbo capere cogitabat, ut, 
 cum se diuersum sentire prodidissent, tunc contra quam promiserat 
 excommunicandos esse censeret. absit ab anima tam 
 sancta ista scelerata perfidia. qui hoc de tali uiro quasi cum 
 eius laude sentiunt, nihil aliud quam se ipsos tales esse profitentur. 
 ego Cyprianum, catholicum episcopum, catholicum 
 martyrem et quanto magis magnus erat tanto se in omnibus 
 humilantem, ut coram deo inueniret gratiam, nullo prorsus 
 modo crediderim in sancto praesertim concilio collegarum 
 aliud ore protulisse quam corde gestabat, praesertim cum 
 addat et dicat: sed expectemus uniuersi iudicium domini 
 nostri Iesu Christi qui unus et solus habet potestatem et praeponendi 
 nos in ecclesiae suae gubernatione et de actu nostro 
 iudicandi . sub tanti ergo commemoratione iudicii uerum expectans 
 audire a collegis prior eis mentiendi praeberet exemplum? 
 auerterit deus hanc dementiam a quolibet christiano, 
 quanto magis a Cypriano! habemus ergo quaerendi liberum 
 arbitrium ipsius Cypriani nobis mitissimo et ueracissimo sermone 
 concessum.

Iam quidem incipiunt eius collegae proprias proferre 
 sententias, sed ad Iubaianum datas litteras audierunt; recitatae 
 sunt enim, sicut in exordio commemoratum est. et nobis ergo 
 recitentur, ut nos. quoque inde, quid sentiri oporteat, quantum 
 dominus adiuuat indagemus. dicit forsitan quispiam: quid ergo? 
 tu modo discis quid ad Iubaianum scripserit Cyprianus?\' iam

 

 
 
 
 legi, fateor, et profecto issem in eandem sententiam, nisi me 
 ad diligentiorem considerationem reuocaret tanta auctoritas 
 aliorum, quos uel pares gratia doctrinae uel etiam fortasse 
 doctiores per tot gentes Latinas Graecas barbaras et ipsam 
 Hebraeam ecclesia toto orbe diffusa parere potuit, quae ipsum 
 quoque pepererat, qui mihi nullo modo uideri potuerunt frustra 
 noluisse istam tenere sententiam, non quia fieri non potuit 
 ut in obscurissima quaestione uerius pluribus unus pauciue 
 sentirent, sed quia non facile pro uno uel paucis aduersus 
 innumerabiles eiusdem religionis et unitatis uiros et magno 
 ingenio et uberi doctrina praeditos nisi pertractatis pro uiribus 
 adque perspectis rebus ferenda sententia est. itaque sollicitius 
 inquirenti quanta mihi etiam ipsius Cypriani litterae suggesserint 
 pro hac sententia quam nunc ecclesia catholica tenet, ut 
 Christi baptismus non ex merito eorum per quos datur, sed 
 ex ipsius de quo dictum est: hic est qui baptizat agnoscendus 
 et adprobandus sit, in progressu sermonis nostri res 
 ipsa indicabit. arbitremur itaque iam illam epistulam quae ad 
 lubaianum ab eodem data est recitatam nobis, sicut in concilio 
 recitata est. legat eam primo qui lecturus est haec quae 
 dicturus sum, ne quid forte necessarium me subtraxisse arbitretur. 
 nimis enim longum est nec ad explicationem susceptae 
 rei pertinet, ut omnia uerba huius epistulae nunc commemorentur 
 a nobis.

Si quis autem quaerit, quid interim teneam dum 
 ista pertracto, respondeo primum mihi Cypriani litteras suggessisse 
 quod teneam, donec perspiciam quale sit quod coepit

 

 
 
 
 postea disputari. ait quippe ipse Cyprianus: sed dicit aliquis: 
 quid ergo fiet de his qui in praeteritum de 
 haeresi uenientes ad ecclesiam sine baptismo 
 admissi sunt? utrum isti reuera sine baptismo fuerint an 
 ideo sint admissi, quia illi qui admittebant eos habere baptismum 
 intellegebant, mox considerabimus. uerumtamen quae 
 soleret esse ecclesiae consuetudo, satis idem Cyprianus ostendit, 
 qui ait in praeteritum de haeresi ad ecclesiam uenientes 
 sine baptismo admissos.

Dicit etiam in ipso concilio Castus Siccensis: Qui contempta 
 ueritate praesumit consuetudinem sequi, aut circa 
 fratres inuidus est et malignus quibus ueritas reuelatur aut 
 circa deum ingratus est cuius inspiratione ecclesia eius instruitur 
 . utrum ueritas reuelata sit, mox quaeremus; tamen 
 aliam fuisse ecclesiae consuetudinem etiam iste confessus est.

Dicit et Libosus Uagensis: In euangelio dominus 
 ego sum, inquit, ueritas. non dixit: ego sum consuetudo. 
 itaque ueritate manifestata cedat consuetudo ueritati . plane 
 quis dubitet ueritati manifestatae debere consuetudinem cedere? 
 sed de manifestata ueritate uidebimus; nunc tamen et iste 
 aliam fuisse consuetudinem manifestat.

Item Zosimus a Tarassa dixit: Reuelatione facta 
 ueritatis cedat error ueritati, quia et Petrus qui prius circumcidebat 
 cessit Paulo ueritatem praedicanti . noluit quidem iste 
 dicere consuetudinem, sed errorem; uerumtamen cum dicit: 
 quia et Petrus qui prius circumcidebat cessit Paulo ueritatem 

 

 
 
 
 praedicanti, satis indicat quod aliud etiam de baptismo fieri 
 solebat. simul et ammonet nos non fuisse inpossibile, ut de 
 baptismo Cyprianus aliquid aliter saperet quam ueritas postulabat, 
 quae ab ecclesia et ante illum et post illum retenta 
 est, si potuit aliquid etiam Petrus aliter sapere quod ueritas 
 non habebat, quam Paulo apostolo doctore didicimus.

Item Felix a Buslacceni dixit: In haereticis sine 
 ecclesiae baptismo admittendis nemo consuetudinem rationi et 
 , ueritati praeponat, quia consuetudinem ratio et ueritas semper 
 excludit . si ratio, si ueritas, optime. sed hoc mox uidebimus; 
 interim aliam fuisse consuetudinem etiam uerbis huius apparet.

Item Honoratus a Tucca dixit: Cum Christus 
 ueritas sit, magis ueritatem quam consuetudinem sequi debemus 
 . his omnibus sententiis declaratur non extra ecclesiae 
 communionem nos esse constitutos, donec ueritas quam dicunt 
 huic consuetudini esse praeponendam liquide luxerit. si autem 
 ueritas id aperuerit esse retinendum quod illa consuetudo praescripserat, 
 manifestum erit nec illam frustra fuisse institutam 
 , adque roboratam et uigilantius etiam post istas disputationes tanti 
 sacramenti saluberrimam obseruationem in ecclesia catholica 
 non potuisse mutari, sed conciliorum etiam maiore robore 
 confirmatam religiosissime custodiri.

Scribit ergo ad Iubaianum Cyprianus de haereticorum 
 baptismo, qui uidentur ei foris positi et extra ecclesiam

 

 
 
 
 constituti uindicare sibi rem nec iuris sui nec potestatis: quod 
 nos, inquit, nec ratum possumus nec legitimum putare, 
 quando hoc aput eos esse constet inlicitum. 
 nec nos abnuimus, cum qui aput haereticos uel in aliquo 
 schismate extra communionem ecclesiae baptizatur, non ei 
 prodesse in quantum haereticorum et schismaticorum peruersitati 
 consentit, nec illos qui baptizant, quamuis ipsum et uerum 
 dent baptismi sacramentum, recte tamen facere extra ecclesiam 
 colligere et contra ecclesiam sentire. sed aliud est non habere 
 aliquid, aliud non iure habere uel inlicite usurpare. non itaque 
 ideo non sunt sacramenta Christi et ecclesiae, quia eis inlicite 
 utuntur non haeretici solum sed etiam omnes iniqui et impii. 
 sed tamen illi corrigendi aut puniendi, illa uero agnoscenda 
 et ueneranda sunt.

Dicit sane de hac re non unum, sed duo uel amplius 
 facta esse concilia, sed tamen Africana. nam et in quodam 
 septuaginta et unum episcopos fuisse commemorat, quorum 
 omnium auctoritati uniuersae ecclesiae cum longe pluribus 
 episcopis toto orbe diffusae auctoritatem non dubitamus cum 
 ipsius Cypriani pace praeponere, cuius uniuersae ecclesiae 
 ineuulsibile membrum se esse gaudebat.

Non est autem aqua profana et adultera super quam 
 dei nomen inuocatur, etiamsi a profanis et adulteris inuocetur, 
 quia nec ipsa creatura nec ipsum nomen adulterum est. baptismus 
 uero Christi uerbis euangelicis consecratus et per 
 adulteros et in adulteris sanctus est, quamuis illi sint inpudici 
 et inmundi, quia ipsa eius sanctitas pollui non potest et 
 sacramento suo diuina uirtus adsistit siue ad salutem bene 
 utentium siue ad perniciem male utentium. an uero solis uel

 

 
 
 
 etiam lucernae lux, cum per caenosa diffunditur, nihil inde 
 sordium contrahit, et baptismus Christi potest cuiusquam sceleribus 
 inquinari? si enim ad ipsas res uisibiles quibus sacramenta 
 tractantur animum conferamus, quis nesciat eas esse 
 corruptibiles? si autem ad id quod per illas agitur, quis non 
 uideat non posse corrumpi, quamuis homines per quos agitur 
 pro suis moribus uel praemia percipiant uel poenas luant?

Recte autem non mouit Cyprianum, quod scripsit 
 Iubaianus Nouatianenses rebaptizare eos qui ad se ex catholica 
 uenirent. neque enim quidquid haeretici peruerse fuerint imitati 
 propterea faciendum a catholicis non est, quia illi simi- 
 Uter faciunt; sed aliud est cur haeretici rebaptizare non debeant, 
 aliud cur catholica. haeretici enim nec si in catholica faciendum 
 esset facere deberent, quia hoc in catholicis non esse 
 dicunt, quod ipsi cum ibi essent acceperunt et cum discederent 
 abstulerunt. catholica uero propterea non debet iterare baptismum 
 qui aput haereticos datus est, ne iudicare uideatur 
 ipsorum esse quod Christi est aut eos non habere, quod intus 
 cum acciperent amittere utique foras exeundo non possent. 
 hoc enim etiam ipse Cyprianus cum ceteris statuit, ut, si ab 
 haeresibus redirent ad ecclesiam quicumque in ea fuerant 
 baptizati, non iam per baptismum sed per paenitentiam reciperentur. 
 unde constat eos non posse amittere recedentes quod 
 non recipiunt remeantes. non autem, sicut haeresis ipsorum 
 est, sicut error ipsorum est, sicut sacrilegium dissensionis 
 ipsorum est, sic etiam baptismus qui Christi est dici debet 
 ipsorum. itaque cum illa ipsorum mala quando redeunt

 

 
 
 
 corriguntur, in eo quod ipsorum non est ille agnoscendus est 
 cuius est.

Ideo autem non se nouam aut repentinam rem 
 statuisse beatus Cyprianus ostendit, quia sub Agrippino 
 fieri iam coeperat. anni sunt, inquit, multi et longa 
 aetas ex quo sub Agrippino bonae memoriae uiro 
 conuenientes episcopi plurimi hoc statuerunt. 
 proinde ab ipso Agrippino res noua facta est. quomodo autem 
 dicat: adque exinde in hodiernum tot milia haereticorum 
 in prouinciis nostris ad ecclesiam conuersi 
 non aspernati sunt neque cunctati. immo et rationabiliter 
 et libenter amplexi sunt, ut lauacri uitalis 
 et salutaris baptismi gratiam consequerentur, 
 non uideo, nisi forte hoc dicat \'exinde in hodiernum\', 
 quia nulla de illis, ex quo in ecclesia per Agrippini concilium 
 baptizati sunt, quaestio alicuius excommunicationis exorta est. 
 ceterum si permanebat ab Agrippino usque ad Cyprianum 
 consuetudo baptizandi ab haereticis uenientes, ut quid facta 
 sunt a Cypriano de hac re concilia? ut quid eidem Iubaiano 
 dicit non se rem nouam facere aut repentinam, sed ab Agrippino 
 institutam? cur enim Iubaianus de nouitate turbaretur, 
 ut eum per auctoritatem Agrippini sanari oporteret, si ab 
 Agrippino usque ad Cyprianum hoc tenebat ecclesia? cur 
 denique tot eius collegae in concilio dixerunt rationem et 
 ueritatem consuetudini praeponendam ac non potius dixerunt 
 eos, qui aliud facere uellent, et contra ueritatem et contra 
 consuetudinem facere?

De remissione autem peccatorum, utrum per

 

 
 
 
 baptismum aput haereticos fiat, quid mihi uideretur iam in alio 
 uolumine scripsi; sed etiam hic breuiter commemoro. si fit 
 illic remissio debitorum per baptismi sanctitatem, rursus debita 
 redeunt per haeresis aut schismatis obstinationem, et ideo 
 necessarium habent huiusmodi homines uenire ad catholicam 
 pacem, ut haeretici et schismatici esse iam desinant et eorum 
 quae in illos redierant peccatorum purgationem in unitatis 
 uinculo caritate operante mereantur. si autem, quamuis aput 
 haereticos uel schismaticos idem sit baptismus Christi, non 
 tamen ibi operatur remissionem peccatorum propter eandem 
 discordiae foeditatem et dissensionis iniquitatem, tunc incipit 
 ualere idem baptismus ad dimittenda peccata, cum ad ecclesiae 
 pacem uenerint, ut uere dimissa non retineantur neque 
 ut ille baptismus quasi alienus aut alius inprobetur, ut alter 
 tradatur, sed ut idem ipse, qui propter discordiam foris operabatur 
 mortem, propter pacem intus operetur salutem. idem 
 quippe odor erat de quo dicit apostolus: Christi bonus 
 odor sumus in omni loco, et tamen: et in his qui 
 salui fiunt, inquit, et in his qui pereunt aliis quidem 
 odor uitae in uitam, aliis autem odor mortis 
 in mortem. quod etsi de alia re dixit, ad hoc ego posui, 
 ut intellegatur aliquod bonum non solum uitam posse operari 
 bene utentibus, sed etiam mortem male utentibus.

Nec interest, cum de sacramenti integritate et 
 sanctitate tractatur, quid credat et quali fide imbutus sit ille 
 qui accipit sacramentum. interest quidem plurimum ad salutis 
 uiam, sed ad sacramenti quaestionem nihil interest. fieri enim 
 potest ut homo integrum habeat sacramentum et peruersam 
 fidem, sicut fieri potest ut integra teneat uerba symboli et

 

 
 
 
 tamen non recte credat siue de ipsa trinitate siue de resurrectione 
 uel aliquid aliud. neque enim parua res est in ipsa 
 intus catholica tenere integram fidem, ita ut omnino non de 
 aliqua creatura, sed de ipso deo nihil aliter credat quam 
 ueritas habet. numquidnam ergo, si in ipsa catholica baptizatus 
 postea legendo audiendo et pacifice disserendo ipso 
 domino reuelante cognouerit aliter se antea credidisse quam 
 debuit, denuo baptizandus est? quis autem carnalis et animalis 
 homo non per phantasmata sui cordis euagetur et constituat 
 sibi deum, qualis ei pro suo carnali sensu placuerit, adque ita 
 credat tantum longe aliter quam deus est, quantum a ueritate 
 uanitas differt? uerissimam quippe sententiam dixit apostolus 
 plenus lumine ueritatis: animalis, inquit, homo non 
 percipit quae sunt spiritus dei. et tamen de his hoc 
 dicebat, quos iam fuisse baptizatos ipse manifestat. eis enim 
 dicit: numquid Paulus crucifixus est pro uobis aut 
 in nomine Pauli baptizati estis? habebant ergo isti 
 baptismi sacramentum, et tamen carnaliter sapiendo quid poterant 
 de deo credere nisi secundum sensum carnis suae, ubi animalis 
 homo non percipit quae sunt spiritus dei? talibus 
 dicit: non potui uobis loqui quasi spiritalibus, sed 
 quasi carnalibus. quasi paruulis in Christo lac 
 uobis potum dedi, non escam; nondum enim poteratis. 
 sed nec adhuc quidem potestis; adhuc enim 
 estis carnales. tales etiam circumferuntur omni uento 
 doctrinae de quibus dicit: ut ultra non simus paruuli, 
 iactati et circumlati omni uento doctrinae. numquid 
 ergo isti, si profecerint usque ad spiritalem hominis interioris 
 aetatem et intellegentiae sinceritate cognouerint, quam longe

 

 

 

 
 
 
 aliter per fallaciam suorum phantasmatum de deo crediderint 
 quam ueritas postulabat, iterum baptizandi sunt? sic etiam 
 fieri potest, ut in alicuius haeretici librum catechumenus catholicus 
 incidat et a ueritate nesciens discernere errorem credat 
 aliquid contra catholicam fidem, cui tamen errori uerba symboli 
 non repugnant; sub eisdem quippe uerbis innumerabiles 
 haereticorum errores exorti sunt. putans ergo iste catholici 
 alicuius magni adque docti esse illum librum, si talia credens 
 in catholica baptizetur et posteriore diligentia cognoscat, quemadmodum 
 credere debeat, adque arrepta fide catholica illud ex 
 animo respuat, numquid, si hoc confessus fuerit, denuo baptizandus 
 est? aut si, antequam discat et confiteatur, hoc sentire 
 inueniatur et quid abicere debeat quidue credere doceatur 
 manifestumque fiat in ea falsitate fidei baptizatum fuisse, 
 numquid denuo baptizandus est? quid ita? quia illa sanctitas 
 sacramenti uerbis euangelicis consecrata super eum integra 
 permanebat, sicut eam traditam acceperat, quamuis ipse in 
 carnalis mentis uanitate constitutus aliud cum baptizaretur 
 crederet quam credere debuisset quapropter manifestum est 
 fieri posse, ut fide non integra integrum in quoquam maneat 
 baptismi sacramentum. et ideo illa, quae de diuersorum haereticorum 
 uarietate dicuntur, ad istam quaestionem non pertinent. 
 illud enim in quoque corrigendum est, quod ille per quem 
 corrigitur prauum esse perspexerit, illud sanandum est quod 
 aegrotat, illud dandum est quod non habetur et maxime caritas 
 pacis, sine qua cetera prodesse non possunt. sed tamen 
 cum adsunt non quasi desint tradenda sunt, sed ut fructuose 
 et non perniciose habeantur, per ipsum uinculum pacis et 
 eminentiam caritatis agendum est.

Quamobrem si euangelicis uerbis in nomine patris 
 et filii et spiritus sancti Marcion baptismum consecrabat, 
 integrum erat sacramentum, quamuis eius fides sub eisdem 
 uerbis aliud opinantis, quam catholica ueritas docet, non esset 
 integra, sed fabulosis falsitatibus inquinata. nam sub isdem 
 uerbis,, id est in nomine patris et filii et spiritus 
 sancti, non solum Marcion aut Ualentinus aut Arrius aut 
 Eunomius, sed ipsi carnales paruuli ecclesiae, quibus dicebat 
 apostolus: non potui loqui uobis quasi spiritalibus, 
 sed quasi carnalibus, si possent diligenter singuli interrogari, 
 tot diuersitates opinionum fortassis quot homines 
 numerarentur. animalis enim homo non percipit quae 
 sunt spiritus dei. numquid tamen ideo non integrum 
 sacramentum accipiunt aut numquid ideo., si profecerint et 
 opinionum carnalium uanitatem emendauerint, denuo quod 
 acceperant repetendum est? accipit quisque secundum fidem 
 suam, sed quantum capit gubernante illa misericordia dei, de 
 qua praesumens idem apostolus dicit: si quid aliter sapitis, 
 id quoque uobis deus reuelabit. laquei tamen 
 haereticorum et schismaticorum propterea carnalibus nimium 
 perniciosi sunt, quia ipse prouectus eorum intercluditur confirmata 
 sententia uanitatis aduersus catholicam ueritatem et confirmata 
 animositate dissensionis aduersus catholicam pacem. sacramenta 
 tamen, si eadem sunt, ubique sunt integra, etiamsi praue intelleguntur 
 et discordiose tractantur, sicut scriptura ipsius euangelii, 
 si eadem ipsa est, ubique integra est, etiamsi innumerabili falsarum 
 opinionum uarietate adseratur. nam quod ait Hieremias:

 

 

 
 
 
 ut quid qui contristant me praeualent? plaga mea 
 solida est: unde sanabor? dum fit, facta est mihi 
 sicut aqua mendax non habens fidem, si figurate 
 adque allegorica locutione prophetiae nusquam poneretur aqua 
 nisi quae baptismum significaret, laboraremus quaerere, quid 
 sibi uelint haec uerba Hieremiae. nunc autem, cum apertissime 
 in Apocalypsi exponantur aquae pro populis positae, cur non 
 intellegam aquam mendacem et sine fide populum mendacem 
 ac perfidum nescio.

Spiritus autem sanctus quod in sola catholica 
 per manus inpositionem dari dicitur, nimirum hoc intellegi 
 maiores nostri uoluerunt quod apostolus ait: quoniam caritas 
 dei diffusa est in cordibus nostris per spiritum 
 sanctum qui datus est nobis. ipsa est enim caritas, 
 quam non habent qui ab ecclesiae catholicae communione 
 praecisi sunt, ac per hoc, etiamsi linguis hominum et angelorum 
 loquantur, si sciant omnia sacramenta et omnem scientiam 
 et si habeant omnem prophetiam et omnem fidem ita ut 
 montes transferant et distribuant omnia sua pauperibus et 
 tradant corpus suum ut ardeant, nihil eis prodest. non autem 
 habet dei caritatem, qui ecclesiae non diligit unitatem, ac per 
 hoc recte intellegitur dici non accipi nisi in catholica spiritus 
 sanctus. neque enim temporalibus et sensibilibus miraculis 
 adtestantibus per manus inpositionem modo datur spiritus 
 sanctus, sicut antea dabatur ad commendationem rudis fidei 
 et ecclesiae primordia dilatanda. quis enim nunc hoc expectat,

 

 
 
 
 ut hi, quibus manus ad accipiendum sanctum spiritum inponitur, 
 repente incipiant linguis loqui? sed inuisibiliter et latenter . 
 intellegitur propter uinculum pacis eorum cordibus diuina 
 caritas inspirari, ut possint dicere: quoniam caritas dei 
 diffusa est in cordibus nostris per spiritum sanctum 
 qui datus est nobis. multae autem sunt operationes 
 spiritus sancti, quas idem apostolus cum quodam loco quantum 
 sufficere arbitratus est commemorasset, ita conclusit: omnia 
 autem haec operatur unus adque idem spiritus, 
 diuidens propria unicuique prout uult. cum ergo 
 aliud sit sacramentum, quod habere etiam Simon magus potuit, 
 aliud operatio spiritus, quae in malis etiam hominibus fieri 
 solet, sicut Saul habuit prophetiam, aliud operatio eiusdem 
 spiritus, quam nisi boni habere non possunt, sicut est finis 
 praecepti caritas de corde puro et conscientia bona et -fide 
 non ficta, quodlibet haeretici et schismatici accipiant, caritas 
 quae cooperit multitudinem peccatorum proprium donum est 
 catholicae unitatis et pacis nec eius in omnibus, quia nec 
 omnes sunt eius, sicut suo loco uidebimus. praeter ipsam 
 tamen esse illa caritas non potest, sine qua cetera, etiamsi 
 agnosci et adprobari possunt, prodesse tamen et liberare non 
 possunt. manus autem inpositio non sicut baptismus repeti 
 non potest. quid est enim aliud nisi oratio super hominem?

Nam quod in typo unitatis Petro dominus dedit 
 potestatem, ut id solueretur in terris quod ille soluisset, manifestum 
 est quod illa unitas etiam una columba perfecta sit 
 dicta. numquid ergo ad eandem columbam pertinent omnes

 

 
 
 
 auari, de quibus in eadem catholica grauiter idem Cyprianus 
 ingemuit? nam, ut opinor, raptores non columbae, sed 
 accipitres dici possunt. quomodo ergo baptizabant, qui fundos 
 insidiosis fraudibus rapiebant et usuris multiplicantibus faenus 
 augebant, si sola illa columba, id est illa unitas quae nisi in 
 bonis intellegi non potest, simplex et casta et perfecta baptizat? 
 an forte per orationes sanctorum spiritalium, qui sunt in 
 ecclesia, tamquam per columbae creberrimum gemitum magnum 
 geritur sacramentum et occulta dispensatio misericordiae dei, 
 ut eorum etiam peccata soluantur, qui non per columbam, 
 sed per accipitrem baptizantur, si ad illud sacramentum cum 
 pace catholicae unitatis accedunt? quod si ita est, cur non 
 ergo per eorum orationes, cum quisque ab haeresi aut schismate 
 ad pacem catholicam uenit, eius peccata soluuntur? sacramenti 
 autem integritas ubique cognoscitur, sed ad peccatorum 
 illam inreuocabilem remissionem extra unitatem ecclesiae non 
 ualebit nec in haeresi aut schismate constitutum sanctorum 
 orationes, id est illius unicae columbae gemitus, poterunt adiuuare, 
 sicut nec intus positum possunt, si aduersum se ipse 
 per uitam pessimam teneat debita peccatorum, non solum si 
 per accipitrem, sed etiam si per ipsius columbae pium ministerium 
 baptizetur.

Sicut misit me, inquit, pater, et ego mitto 
 uos. hoc cum dixisset, inspirauit et ait illis: accipite 
 spiritum sanctum. si cuius remiseritis peccata 
 remittentur illi, si cuius tenueritis tenebuntur 
 illi. ergo si personam gerebant ecclesiae et sic eis hoc 
 dictum est, tamquam ipsi ecclesiae diceretur, pax ecclesiae

 

 
 
 
 dimittit peccata et ab ecclesiae pace alienatio tenet peccata 
 non secundum arbitrium hominum, sed secundum arbitrium 
 dei et orationes sanctorum spiritalium, qui omnia iudicant, 
 ipsi autem a nemine diiudicantur. petra enim tenet, petra 
 dimittit; columba tenet, columba dimittit; unitas tenet, unitas 
 dimittit. pax autem huius unitatis in solis bonis est uel iam 
 spiritalibus uel ad spiritalia concordi oboedientia proficientibus; 
 in malis autem non est, siue foris tumultuentur siue intus cum 
 gemitu tolerentur et baptizent et baptizentur. sicut autem isti, 
 qui intus cum gemitu tolerantur, quamuis ad eandem columbae 
 unitatem et ad illam gloriosam ecclesiam non habentem maculam 
 aut rugam aut aliquid eiusmodi non pertineant, tamen, si corrigantur 
 et se pessimos ad baptismum accessisse fateantur, non 
 rebaptizantur, sed incipiunt ad columbam pertinere, per cuius 
 eis gemitus peccata soluuntur, a cuius pace alienatis tenebantur, 
 sic et qui apertius foris sunt, si eadem sacramenta 
 sumpserunt, cum correcti ad ecclesiae ueniunt unitatem, non 
 iterato baptismo, sed eadem caritatis lege et unitatis uinculo 
 liberantur. nam si non nisi in ecclesia praepositis et euangelica 
 lege ac dominica ordinatione fundatis licet baptizare, numquid 
 tales erant, qui fundos insidiosis fraudibus rapiebant et usuris 
 multiplicantibus faenus augebant? arbitror enim, quia illi dominica 
 ordinatione fundati sint, quibus cum formam daret apostolus 
 ait: non auarum, non turpilucrum. tales tamen 
 ipsius Cypriani temporibus baptizabant, quos coepiscopos suos 
 fuisse cum magno gemitu confitetur et cum magna tolerantiae 
 mercede perpetitur. remissam tamen peccatorum non dabant,

 

 
 
 
 quae per orationes sanctorum, id est per columbae gemitus 
 datur, quicumque baptizet, si ad eius pacem illi pertinent 
 quibus datur. non enim raptoribus et faeneratoribus diceret 
 dominus: si cui dimiseritis peccata dimittentur illi, 
 si cui tenueritis tenebuntur. foris quidem nec ligari 
 aliquid potest nec solui, ubi non sit qui aut ligare possit aut 
 soluere, sed soluitur qui cum columba fecerit pacem et ligatur 
 qui cum columba non habet pacem, siue aperte foris sit siue 
 intus esse uideatur.-

Dathan uero et Abiron, qui sibi sacrificandi licentiam 
 usurpare conati sunt contra unitatem populi dei, et filii Aaron, 
 qui alienum ignem altari inposuerunt, nouimus quod inpune 
 non fecerint. nec nos talia scelera dicimus inpunita remanere 
 nisi se tales correxerint, si patientia dei ad paenitentiam adducens 
 tempus corrigendi largitur.

Illi sane, qui propterea dicunt non esse iterandum 
 baptismum, quia manus tantummodo inposita est eis 
 quos Philippus diaconus baptizauerat, nihil ad rem pertinens 
 dicunt, et absit ut, cum uerum quaerimus, talibus argumentis 
 utamur. quapropter magis haereticis non cedimus, si, quod 
 habent de Christi ecclesia, non esse dicamus ipsorum nec 
 propter scelera desertorum imperatoris nostri signa nolimus 
 agnoscere; magis, quia dominus deus noster deus zelans est, 
 quidquid eius aput aliquem agnoscimus, nullo modo ei concedamus, 
 ut suum proprium esse arbitretur. ipse certe deus 
 zelans fornicanti a se feminae in figura praeuaricatricis plebis

 

 
 
 
 «xprobrat et dicit, quod ea quae ipsius essent dabat amatoribus 
 suis et ab eis rursus accipiebat quae non illorum, sed ipsius 
 erant. inter adulteram feminam et adulteros amatores dona 
 sua tamen deus tamquam zelans iratus agnoscit. et nos haereticorum 
 esse baptismum dicimus uerbis euangelicis consecratum, , 
 commoti factis eorum etiam quae dei sunt eis tribuere uolumus, 
 quasi ea contaminare potuerunt aut propterea sua facere 
 quae dei sunt, quia ipsi dei esse noluerunt?.

Quae est illa mulier adultera, quam Osee propheta 
 designat, quae dixit: ibo post amatores meos, qui mihi 
 dant panes meos et aquam meam, uestes meas et 
 linteamina mea et uniuersa quae mihi condecent? 
 licet quidem hoc et de praeuaricatrice Iudaeorum gente intellegere. 
 sed tamen quos alios imitantur pseudochistiani — hoc 
 enim sunt omnes haeretici et schismatici — nisi pseudoisrahelitas? 
 erant enim et ueri Israhelitae, sicut ipse dominus 
 Nathanaheli perhibet testimonium dicens: ecce uere Israhelita, 
 in quo dolus non est. qui sunt autem ueri christiani 
 nisi de quibus idem dominus dicit: qui diligit me, 
 mandata mea custodit? quid est autem custodire mandata 
 eius nisi in dilectione persistere? unde etiam dicit: mandatum 
 nouum do uobis, ut uos inuicem diligatis, 
 et iterum: in hoc scient omnes quia discipuli mei 
 estis, si uos inuicem dilexeritis. quis autem dubitet 
 non eis solis dictum, qui tunc per eius carnem uerba praesentis 
 audiebant, sed et eis, qui nunc per euangelium sedentis 
 in caelo uerba cognoscunt? ille enim uenit non 
 legem soluere, sed implere. plenitudo autem legis caritas, qua 
 multum uiguit Cyprianus, ut de baptismo aliud sentiens non

 

 
 
 
 tamen desereret unitatem et esset in uite dominica radicatum 
 sarmentum fructuosum, quod etiam ferro passionis 
 purgaret caelestis agricola, ut maiorem fructum daret. huius 
 autem fraternae caritatis inimici, siue aperte foris sint siue 
 intus esse uideantur, pseudochristiani sunt et antichristi. 
 inuentis enim occasionibus foras exeunt, sicut scriptum est: 
 occasiones quaerit qui uult discedere ab amicis. 
 sed etiam si occasiones desint, cum intus uidentur, ab illa 
 inuisibili caritatis conpage separati sunt. unde Iohannes dicit: 
 ex nobis exierunt, sed non erant ex nobis; nam si 
 fuissent ex nobis, mansissent utique nobiscum. 
 non ait, quod exeundo alieni facti sunt, sed quod alieni erant, 
 propter hoc eos exisse declarauit. dicit et apostolus de quibusdam, 
 qui circa ueritatem aberrauerant et fidem quorundam 
 subuertebant, quorum sermo ut cancer serpiebat, quos cum 
 euitandos esse diceret, in una tamen domo magna eos fuisse 
 significat, sed tamquam uasa in contumeliam, credo quod nondum 
 foras exierant. aut si iam exierant, quomodo eos dicit in 
 eadem magna domo cum uasis honorabilibus, nisi forte propter 
 ipsa sacramenta, quae separatis etiam haereticorum conuenticulis 
 non mutata sunt, ad unam magnam domum dicit omnes, 
 sed diuersis meritis pertinere, alios in honorem, alios in contumeliam? 
 sic enim loquitur ad Timotheum scribens: profanas 
 autem uerborum nouitates euita; multum 
 enim proficient ad impietatem, et sermo eorum 
 sicut cancer serpit. ex quibus est Hymenaeus et 
 Filetus, qui circa ueritatem aberrauerunt, dicentes 
 resurrectionem iam factam esse, et fidem

 

 
 
 
 quorundam subuertunt. firmum autem fundamentum dei 
 stat, habens signaculum hoc: nouit dominus qui 
 sunt eius, et recedat ab iniustitia omnis qui nominat 
 nomen domini. in magna autem domo non tantum 
 aurea uasa sunt uel argentea, sed et lignea 
 et fictilia. et-alia quidem sunt in honorem, alia 
 uero in contumeliam. si quis ergo emundauerit 
 semet ipsum ab istiusmodi, erit uas in honorem 
 sanctificatum, utile domino, ad omne opus bonum 
 paratum. quid est autem mundare semet ipsum a talibus 
 nisi quod paulo ante dixit: recedat ab iniustitia omnis 
 qui nominat nomen domini? et ne quisquam putaret 
 tamquam in una domo magna perire se posse cum talibus 
 uigilantissime praedixit: nouit dominus qui sunt eius, 
 eos uidelicet qui recedendo ab iniquitate se mundant a uasis 
 factis in contumeliam, ne cum ipsis pereant quos in domo 
 magna tolerare coguntur.

Mali ergo et facinerosi carnales animales diabolici a 
 seductoribus suis sibi dari arbitrantur, quae non nisi munera 
 dei sunt, siue sacramenta siue spiritales aliquas operationes 
 circa praesentem salutem. non autem habent isti caritatem in 
 deum, sed circa eos occupati sunt quorum superbia seducuntur, 
 et conparantur fornicanti mulieri, quam propheta commemorat 
 dicentem: ibo post amatores meos, qui mihi dant 
 panes meos et aquam meam, uestes meas et linteamina 
 mea et oleum meum et uniuersa quae mihi 
 condecent. sic enim fiunt haereses et schismata, cum dicit 
 plebs carnalis quae in caritate dei fundata non est: ibo post 
 amatores meos, cum quibus utique siue per fidei

 

 
 
 
 corruptionem siue per elationem superbiae turpiter fornicatur. sed 
 propter eos, qui passi difficultates et angustias et interclusiones 
 in uanis ratiocinationibus eorum, a quibus seducuntur, conpunguntur 
 timoribus et redeunt ad uiam pacis et quaerendum 
 sinceriter deum, ideo sequitur et dicit: propterea ecce 
 ego saepio sudibus uiam illius et aedificabo in 
 uia ipsius spinas et tramitem suum non inueniet. 
 etpersequetur amatores suos neceosadprehendet, 
 et requiret eos nec inueniet illos et dicet: ibo 
 et reuertar ad uirum meum pristinum, quia bene 
 tunc mihi fuit quam nunc. deinde, ne putentur illa quae 
 seductores habent integra et de ueritatis doctrina uenientia, 
 per quae seducunt ad falsitates dogmatum et dissensionum 
 suarum, ne illa ergo quae habent integra ipsorum putentur, 
 addidit continuo: et haec non cognouit, quod ego ei 
 dederim frumentum et uinum, et oleum et pecuniam 
 multiplicaui illi. ipsa uero fecit aurea et argentea 
 Bahal. dixerat enim superius: ibo post amatores meos, 
 qui mihi dant panes meos et cetera, non utique intellegens 
 haec dei esse, non hominum, quaecumque etiam seductores 
 integra et legitima tenent. nec ea sibi etiam ipsi arrogarent 
 et quasi propria uindicarent, nisi a plebibus seductis 
 uicissim seducerentur, cum eis creditur et tales honores deferuntur, 
 ut per eos habeant potestatem talia dicendi et sibi 
 talia uindicandi, ut error eorum ueritas appelletur et scelus 
 eorum iustitia putetur propter sacramenta et scripturas quas 
 tenent ad speciem, non ad salutem. ideoque et per Ezechielem

 

 
 
 
 eidem fornicariae dicitur: et protulisti de uasis gloriae 
 tuae de auro meo et de argento meo, ex quibus 
 dedi tibi, et fecisti tibi imagines masculinas et 
 fornicata es in eis. et accepisti uestem meam uersicoloriam 
 et cooperuisti idola tua, et oleum 
 meum et incensum meum posuisti ante faciem idolorum 
 tuorum, et panes meos quos dedi tibi. et 
 similagine et melle et oleo cibaui te, et posuisti 
 haec ante faciem idolorum tuorum in odorem bene 
 olentem; et perfecisti haec. ad imagines enim phantasmatum 
 suorum, cum quibus uolutari delectatur, carnalis anima 
 conuertit omnia sacramenta et uerba sanctorum librorum. nec 
 tamen, quia illae imagines falsae sunt et doctrinae sunt daemoniorum 
 in hypocrisi mendaciloquorum, propterea et illa sacramenta 
 et diuina eloquia sic exhonoranda sunt, ut eorum illa 
 esse deputentur, cum dominus dicat \'de auro meo et de argento 
 meo et ueste mea uersicoloria et oleo meo et incenso et 
 panibus meis\' et cetera. an, quia illi errantes eorum esse ista 
 putant a quibus seducuntur, propterea non debemus agnoscere 
 cuius sint, cum ipse dicat: et haec non cognouit, quod 
 ego ei dederim frumentum et uinum, et oleum et 
 pecuniam multiplicaui illi? non enim dixit eam non 
 habuisse ista quia fornicaria erat, sed et habuisse dicitur et 
 non sua nec amatorum suorum, sed dei cuius unius ista sunt. 
 quamuis ergo habuerit fornicationem suam, illa tamen, quibus 
 eandem fornicationem ornabat uel seducta uel seducens, non erant 
 eius, sed dei. si haec de Iudaea gente figurabantur, ubi scribae

 

 
 
 
 et Pharisaei reiciebant mandatum dei, ut traditiones suas constituerent, 
 ut cum plebe deum relinquente sic quodammodo 
 fornicarentur, - nec tamen talis illius temporis in populo fornicatio 
 quam dominus arguendo prodebat effecit, ut eorum essent 
 sacramenta quae non erant eorum sed dei, qui loquens ad 
 fornicariam dicit illa omnia sua esse, unde ipse dominus etiam 
 quos mundauit a lepra ad eadem sacramenta misit, ut offerrent 
 pro se sacrificium sacerdotibus, quia nondum eis successerat 
 sacrIficium, quod ipse in ecclesia post uoluit celebrari pro 
 illis omnibus, quia in illis omnibus ipse praenuntiabatur: quanto 
 magis nos sacramenta noui testamenti aput quoslibet haereticos 
 uel schismaticos inuenientes non debemus ipsis tribuere nec 
 quasi non agnita reprobare, sed quamuis aput fornicariam 
 mulierem dona uiri legitimi agnoscere et uerbo ueritatis illam 
 fornicationem emendare, quae propria est inpudicae mulieris, 
 non illa dona culpare, quae propria sunt domini miserantis!

Harum et talium rerum consideratione patres nostri 
 non solum ante Cyprianum uel Agrippinum, sed etiam postea 
 saluberrimam consuetudinem tenuerunt, ut, quidquid diuinum 
 adque legitimum in aliqua haeresi uel schismate integrum 
 repperirent, adprobarent potius quam negarent, quidquid autem 
 alienum et erroris illius uel dissensionis proprium, ueraciter 
 arguerent et sanarent. sed ea, quae ex illa epistula quae ad 
 Iubaianum scripta est consideranda remanent, propter huius 
 uoluminis modum ab alio quantum opinor exordio suscipienda 
 adque tractanda sunt.

Ecclesia paradiso conparata indicat nobis posse quidem 
 baptismum eius homines etiam foris accipere, sed salutem 
 beatitudinis extra eam neminem uel percipere uel tenere. nam 
 et flumina de fonte paradisi, sicut scriptura testatur, etiam 
 foras largiter manauerunt. nominatim quippe commemorantur 
 et per quas terras fluant et quia extra paradisum constitutae 
 sunt omnibus notum est. nec tamen in Mesopotamia uel in 
 Aegypto, quo illa flumina peruenerunt, est felicitas uitae quae 
 in paradiso commemoratur. ita fit, ut, cum paradisi aqua sit 
 extra paradisum, beatitudo tamen non sit nisi intra paradisum. 
 sic ergo baptismus ecclesiae potest esse extra ecclesiam, 
 munus autem beatae uitae non nisi intra ecclesiam repperitur, 
 quae super petram etiam fundata est, quae ligandi et soluendi 
 claues accepit. haec est una quae tenet et possidet omnem 
 sponsi sui et domini potestatem, per quam coniugalem potestatem 
 etiam de ancillis filios parere potest, qui si non superbiant, 
 in sortem hereditatis uocantur, si autem superbiant, 
 extra remanebunt.

Magis ergo, quia pro ecclesiae honore adque unitate 
 pugnamus, non tribuamus haereticis quidquid aput eos eius 
 agnoscimus, sed eos arguentes doceamus quod ex unitate 
 habent non ualere ad salutem, nisi ad eandem uenerint unitatem. 
 aqua enim ecclesiae fidelis et salutaris et sancta est 
 bene utentibus, ea uero bene uti extra ecclesiam nemo potest. 
 male utentibus autem et foris et intus ad supplicium geritur, 
 non ad praemium suffragatur. et ideo baptismus corrumpi et 
 adulterari non potest, etsi a corruptis et adulteris habeatur,

 

 
 
 
 sicut et ipsa ecclesia incorrupta et casta et pudica est, et ideo 
 non ad eam pertinent auari raptores faeneratores, quos non 
 tantum foris sed etiam intus esse multis litterarum suarum 
 locis Cyprianus ipse testatur, et tamen non mutato corde baptizantur 
 et baptizant.

Nam et hoc in quadam epistula sua dicit ad clericos 
 de deprecando deo, transfigurans in se sicut sanctus Danihel 
 peccata populi sui. nam inter multa mala quae commemorat 
 etiam hoc ait: saeculo uerbis solis et non factis 
 renuntiantes, sicut de quibusdam dicit apostolus: confitentur 
 enim deum se nosse, factis autem negant. 
 hos ergo beatus Cyprianus in ipsa intus ecclesia uersari arguit, 
 qui corde in melius non mutato baptizantur, quando utique 
 saeculo uerbis, non factis renuntiant, cum dicat apostolus 
 Petrus: sic et uos simili forma baptisma saluos 
 facit, non carnis depositio sordium, sed conscientiae 
 bonae interrogatio in deum, quam utique non 
 habebant de quibus dicitur: saeculo uerbis solis et non 
 factis renuntiantes. et tamen id agit increpans et arguens 
 eos, ut aliquando ambulent in uia Christi et eius amici malint 
 esse quam saeculi.

Cui si obtemperassent et recte iam uiuere non ut 
 pseudochristiani, sed ut ueri christiani coepissent, numquid 
 eos iuberet denuo baptizari? non utique, sed hoc eis praestaret 
 uera conuersio, ut sacramentum, quod. non mutatis ualebat ad 
 perniciem, mutatis ualere inciperet ad salutem, quia nec isti 
 ecclesiae deuoti sunt, qui uidentur esse intus et contra

 

 
 
 
 Christum uiuunt, id est contra mandata Christi faciunt, nec omnino 
 ad illam ecclesiam pertinere iudicandi sunt, quam sic ipse 
 mundat lauacro aquae in uerbo, ut exhibeat sibi gloriosam 
 ecclesiam non habentem maculam aut rugam aut aliquid huiusmodi. 
 quodsi in ista ecclesia non sunt, ad cuius membra 
 non pertinent, non sunt in ecclesia de qua dicitur: una est 
 columba mea, una est matri suae; ipsa est enim sine 
 macula et ruga. aut asserat, qui potest, huius columbae membra 
 esse qui saeculo uerbis, non factis renuntiant. interim, ad 
 quod uidemus. unde dictum arbitror: qui sapit diem, domino 
 sapit; deus enim iudicat omnem diem. secundum eius 
 autem praescientiam, qui nouit quos praedestinauerit ante 
 mundi constitutionem conformes imaginis filii sui, multi etiam, 
 qui aperte foris sunt et haeretici appellantur, multis et bonis 
 catholicis meliores sunt; quid enim sint hodie uidemus, quid 
 cras futuri sint ignoramus. et deo quidem, aput quem sunt 
 praesentia quae uentura sunt, etiam quod futuri sunt iam 
 sunt, nos autem secundum id quod in praesenti est quisque 
 hominum quaerimus, utrum in illius ecclesiae membris, quae 
 unica columba dicta est et sponsa Christi sine macula et 
 ruga, hodie deputandi sint de quibus dicit Cyprianus in epistula 
 quam commemoraui, quod uiam domini non tenerent nec 
 data sibi ad salutem caelestia mandata seruarent, quod non 
 facerent domini uoluntatem patrimonio et lucro studentes, 
 superbiam sectantes, aemulationi et dissensioni uacantes, simplicitatis 
 et fidei neglegentes, saeculo uerbis solis et non factis

 

 

 

 
 
 
 renuntiantes, unusquisque sibi placentes et omnibus displicentes. 
 quodsi eos in suis membris nec illa columba cognoscit et 
 talibus, si in eadem peruersitate permanserint, dicturus est 
 dominus: non noui uos; recedite a me qui operamini 
 iniquitatem, uidentur in ecclesia esse, sed non sunt, immo 
 et contra ecclesiam faciunt. quomodo ergo baptizare baptismo 
 ecclesiae possunt, quod nec ipsis prodest nec accipientibus, 
 nisi intrinsecus uera conuersione mutentur, ut ipsum sacramentum, 
 quod eis accipientibus non proderat, quando saeculo 
 uerbis, non factis renuntiabant, prodesse incipiat, cum et factis 
 coeperint renuntiare, ita et illi quorum est aperta separatio, 
 quia in membris illius columbae nec hi nec illi sunt hodie, 
 sed aliqui eorum fortasse futuri sunt.

Non itaque baptisma haereticorum acceptamus, quando 
 post eos non baptizamus, sed quod Christi esse cognoscimus 
 etiam in malis hominibus siue aperte foris siue intus occulte 
 separatis, illis in ea re in qua deuiabant correctis debita ueneratione 
 suscipimus. sicut autem urgeri uideor cum mihi dicitur: 
 \'ergo haereticus dimittit peccata?\', sic et ego urgeo cum dico: 
 \'ergo qui caelestia mandata non seruat, auarus raptor faenerator 
 inuidus, uerbis saeculo, non factis renuntians dimittit 
 peccata?\' si per uim sacramenti dei, sicut ille, ita et ille; si 
 per meritum suum, nec ille nec ille, illud enim sacramentum 
 et in malis hominibus Christi esse cognoscitur, in corpore 
 autem unicae columbae, incorruptae sanctae pudicae, non habentis 
 maculam et rugam, nec ille nec ille inuenitur. et quomodo 
 accipienti non prodest baptismus ei qui saeculo uerbis, non 
 factis renuntiat, sic non prodest ei qui in haeresi uel in

 

 
 
 
 schismate baptizatur, utrique autem correcto prodesse incipit quod 
 ante non proderat, sed tamen inerat.

Baptizatus ergo in haeresi non fit templum dei. numquid 
 tamen ideo pro non baptizato habendus est? nam nec intus 
 auarus baptizatus fit templum dei, si ab auaritia non recesserit. 
 qui enim fiunt templum dei. possident utique regnum dei. apostolus 
 autem dicit inter multa: neque auari neque rapaces 
 regnum dei possidebunt. auaritiam quippe idolorum 
 seruituti alio loco idem apostolus conparat: et auaritia, 
 inquit, quae est idolorum seruitus. quem sensum idem 
 Cyprianus sic exaggerauit in epistula ad Antonianum, ut eorum 
 peccato, qui tempore persecutionis per libellos se turificaturos 
 professi erant, auarit(iam) conparare non dubitaret. sic ergo 
 in haeresi baptizatus in nomine sanctae trinitatis non fit tamen 
 templum dei, si ab haeresi non recesserit, quomodo neque in 
 auaritia in eodem nomine baptizatus fit templum dei, si ab 
 auaritia non recedat, quae est idolorum seruitus. nam et hoc 
 idem apostolus dicit: quae conpositio templo dei cum 
 idolis? non ergo de nobis quaeratur, cuius dei templum fiat 
 quem dicimus templum dei non fieri. nec tamen ideo non 
 baptizatur nec eius error inmundus efficit ut non sit sanctum 
 sacramentum, quod accepit uerbis euangelicis consecratum, 
 sicut nec illius auaritia quae est idolorum seruitus et magna 
 inmunditia potest efficere, ut non sit sanctum baptisma quod 
 accipit, etiam si ab alio similiter auaro per eadem uerba euangelica 
 baptizetur.

Proinde, inquit, frustra quidam qui ratione 
 uincuntur consuetudinem nobis obiciunt, quasi 
 -consuetudo maior sit ueritate aut non id sit in 
 spiritalibus sequendum quod in melius fuerit a . 
 sancto spiritu reuelatum. hoc plane uerum est, quia 
 ratio et ueritas consuetudini praeponenda est. sed cum consuetudini 
 ueritas suffragatur, nihil oportet firmius retineri. 
 deinde sequitur et dicit: ignosci enim potest, inquit, 
 simpliciter erranti, sicut de se ipso dicit apostolus 
 Paulus: \'qui primo fui blasphemus et persecutor 
 et iniuriosus, sed misericordiam merui, 
 quia ignoransfeci\' postinspirationem uero et reuelationem 
 factam, qui in eo quod errauerat perseuerat prudens et sciens, 
 sineueniaignorantiae peccat. 
 praesumptione enim adque obstinatione quadam 
 nititur, cum ratione superetur. hoc uerissimum est 
 longe grauius esse peccatum eius qui sciens quam eius qui 
 nesciens peccauerit. et ideo uir sanctus Cyprianus, non solum 
 doctus sed etiam docibilis, quod in laude episcopi quem designat 
 apostolus sic ipse intellexit, ut diceret etiam hoc in episcopo 
 esse diligendum, ut non solum scienter doceat, sed etiam 
 patienter discat, non dubito quod, si istam quaestionem in 
 ecclesia diu multumque uersatam cum uiris sanctissimis doctissimisque 
 tractaret, per quos postea factum est, ut antiqua 
 illa consuetudo etiam plenario concilio firmaretur, sine dubitatione 
 demonstraret non solum quam doctus esset in his quae

 

 
 
 
 firmissima ueritate perceperat, uerum etiam quam docibilis in his 
 quae minus aduerterat. et tamen, cum manifestissimum sit multo 
 grauius peccare scientem quam nescientem, uellem mihi aliquis 
 diceret, si quis in haeresem incurrat nesciens quantum malum sit, 
 et alius ab auaritia non recedat sciens quantum malum sit, quis 
 eorum sit peior. possum etiam ita proponere: si alius nesciens 
 in haeresem inruat et sciens alius ab idololatria non recedat — 
 quia et apostolus dicit: auaritia quae est idolorum seruitus 
 et ipse Cyprianus eandem sententiam non aliter intellexit, 
 sicut dixi, ad Antonianum scribens ubi ait: nec sibi in hoc 
 noui haeretici blandiantur quod se dicant idololatris 
 non communicare, quando sint aput illos et 
 adulteri et fraudatores qui teneantur idololatriae 
 crimine.\'hocenimscitoteintellegentes, quia omnis 
 fornicator aut inmundus aut fraudator quod est 
 idololatra non habet hereditatem in regno Christi 
 et dei) et iterum:(mortificate itaque membra uestra 
 quae super terram sunt, fornicationem, inmunditiam 
 et concupiscentiam malam et auaritiam quae 
 est idolorum seruitus\'—, quaero ergo quis peccet grauius, 
 qui nesciens in haeresem incurrerit an qui sciens ab auaritia 
 id est ab idololatria non recesserit. secundum quidem illam 
 regulam, qua peccata scientium peccatis ignorantiae praeponuntur, 
 auarus cum scientia uincit in scelere. sed ne forte

 

 
 
 
 hoc faciat in haeresi sceleris ipsius magnitudo quod facit in 
 auaritia scientis admissio, haereticus nesciens auaro scienti 
 coaequetur, quamquam non hoc uideatur ostendere testimonium , 
 quod ipse ex apostolo posuit. quid enim in haereticis nisi 
 blasphemias detestamur? uolens autem demonstrare ad facilitatem 
 ueniae ignorantium pertinere peccata, posuit ex apostolo 
 ubi ait: qui prius fui blasphemus et persecutor et 
 iniuriosus, sed misericordiam consecutus sum, 
 quia ignorans feci. sed si possunt, ut dixi, ambo peccata 
 aequaliter appendantur, ignorantis blasphemia et scientis idololatria, 
 et eadem sententia iudicentur ille qui Christum quaerendo 
 in uerisimilem sermonem falsitatis incurrit et ille qui 
 sciens Christo resistit loquenti per apostolum: quoniam 
 omnis fornicator aut inmundus aut auarus, quod 
 est idolorum seruitus, non habet hereditatem in 
 regno Christi et dei. cur in illo baptismus et euangelica 
 uerba inprobantur, in isto autem adprobantur, cum ab illius 
 columbae membris uterque inueniatur alienus? an quia ille\' 
 foris apertus litigator est ne intromittatur, iste uero intus 
 callidus adsentator ne foras proiciatur?

Quod autem ait: nec quisquam dicat: \'quod 
 accepimus ab apostolis hoc sequimur\', quando apostoli 
 non nisi unam ecclesiam tradiderunt et baptisma 
 unum, quod non nisi in eadem ecclesia sit 
 constitutum, non me tantum mouet, ut baptismum Christi 
 etiam aput haereticos inuentum audeam reprobare — sicut 
 etiam ipsum euangelium cum aput eos inuenio necesse est ut

 

 
 
 
 adprobem, quamuis eorum detester errorem —, quantum ammonet 
 fuisse quosdam etiam sancti Cypriani temporibus, qui 
 consuetudinem illam, contra quam fiebant Africana concilia, de 
 qua et ipse paulo ante dixit: frustra quidam qui ratione 
 uincuntur consuetudinem nobis opponunt, dicerent 
 ab apostolis traditam. nec inuenio cur istam consuetudinem, 
 quae post Cyprianum etiam plenario totius orbis concilio confirmata 
 est, tam robustam et antea idem Cyprianus inuenerit, 
 ut, cum eius mutandae auctoritatem quam sequeretur uir tanta 
 scientia praeditus quaereret, non nisi in sola Africa factum 
 paucis ante se annis Agrippini concilium repperiret. quod cum 
 sibi aduersus totius orbis morem non sufficere cerneret, has 
 rationes arripuit, quas modo nos antiquitate ipsius consuetudinis 
 et plenarii postea concilii auctoritate firmati diligentius 
 considerantes uerisimiles potius quam ueras esse inuenimus, 
 quae illi uerae uisae sunt in obscurissima quaestione laboranti 
 et de peccatorum remissione fluctuanti, utrum possit in 
 baptismo Christi non fieri et utrum possit aput haereticos 
 fieri. ubi ei si minus aliquid reuelatum est, ut magnitudo 
 caritatis eius qua unitatem non deseruit probaretur; non ideo 
 quisquam tantis eius firmamentis meritisque uirtutum et tantae 
 copiae gratiarum debet se audere praeponere, quia uniuersalis 
 concilii ammonitus firmitate uidet aliquid quod ille non uidit, 
 quia plenarium de hac re concilium nondum habebat ecclesia; 
 sicut nec Petri apostoli meritis se quisquam tam insanus est 
 ut praeponat, quia Pauli apostoli edoctus litteris et ipsius

 

 
 
 
 iam ecclesiae consuetudine roboratus non cogit gentes iudaizare, 
 quod Petrus aliquando coegerat.

Non ergo inuenimus ab apostolis aliquem, cum aput 
 haereticos baptizatus esset, in eodem baptismo admissum esse 
 et communicasse. sed neque hoc inuenimus, ab haereticis aliquem 
 uenientem, qui aput illos fuerit baptizatus, ab apostolis 
 denuo baptizatum. sed illa consuetudo, quam etiam tunc homines 
 sursum uersus respicientes non uidebant a posterioribus 
 institutam, recte ab apostolis tradita creditur, et talia multa 
 sunt, quae longum est repetere. quapropter si non nihil dicebant, 
 quibus id quod ei uisum est uolens persuadere Cyprianus 
 ait: nec quisquam dicat: \'quod accepimus ab apostolis 
 hoc sequimur\', quanto robustius nunc dicimus: 
 \'quod ecclesiae consuetudo semper tenuit et quod haec disputatio 
 dissuadere non potuit et quod plenarium concilium confirmauit, 
 hoc sequimur\'! huc accedit, quia bene perspectis ex 
 utroque latere disputationis rationibus et scripturarum testimoniis 
 potest etiam dici: \'quod ueritas declarauit, hoc sequimur.\'

Nam reuera illud, quod quidam Cypriani disputationibus 
 opponebant, quod ait apostolus: uerumtamen 
 omni modo siue per occasionem siue per ueritatem 
 Christus adnuntietur, recte Cyprianus refellit ostendens 
 ad causam haereticorum non pertinere, quoniam de his 
 dicebat apostolus, qui cum maliuola inuidia sua quaerentes 
 interius uersabantur. Christum quidem adnuntiabant, sicut se 
 habet ueritas qua Christo credimus, sed non eo animo quo a 
 bonis euangelistis illius columbae filiis adnuntiabatur. neque 
 enim de haereticis, inquit, aut de eorum baptismo

 

 
 
 
 loquebatur in epistula sua Paulus, ut aliquid quod 
 ad hanc rem pertineat posuisse ostendatur. loquebatur 
 de fratribus siue inordinate et contra ecclesiasticam 
 disciplinam ambulantibus siue euangelicam 
 ueritatem de dei timore seruantibus. et 
 quosdam ex eis posuit uerbum dei constanter 
 adque intrepide locutos, quosdam uero in inuidia 
 et dissensione uersatos, quosdam seruasse circa 
 se beniuolam caritatem, alios uero habuisse maliuolam 
 dissensionem, se tamen patienter omnia 
 sustinere, dummodo siue in ueritate siue per occasionem 
 nomen Christi quod Paulus praedicabat 
 ad plurimorum notitiam perueniret et noua adhuc 
 ac rudis sermonis seminatio loquentium praedicatione 
 crebresceret. porro aliud est eos qui intus 
 in ecclesia sunt in nomine Christi loqui, aliud eos 
 qui foris sunt et contra ecclesiam faciunt in nomine 
 Christi baptizare. haec uerba Cypriani ammonere 
 nos uidentur, ut distinguamus inter eos qui foris mali sunt 
 et eos qui intus mali sunt. et illos de quibus dicit apostolus, 
 quod euangelium non caste, sed per inuidiam adnuntiarent, 
 intus fuisse dicit et uerum dicit. hoc tamen puto me non 
 temere dicere: si foris nemo potest aliquid habere quod Christi 
 est, nec intus quisquam potest aliquid habere quod diaboli 
 est. si enim hortus ille clausus potuit habere spinas diaboli, 
 cur non et extra hortum potuit manare fons Christi? si autem

 

 
 
 
 non potuit, unde in his qui intus erant etiam ipsius apostoli 
 Pauli temporibus tantum malum inuidiae et maliuolae dissensionis? 
 haec enim uerba Cypriani sunt. an forte inuidia et 
 maliuola dissensio paruum malum est? quomodo ergo isti 
 erant in unitate qui non erant in pace? uox enim non mea. 
 nec cuiusquam hominis, sed ipsius domini, nec per homines, 
 sed per angelos sonuit Christo nato: gloria in excelsis 
 deo et in terra pax hominibus bonae uoluntatis. 
 quod utique nato in terris Christo non sonaret ore angelico, 
 nisi deus hoc uellet intellegi, eos esse in unitate corporis 
 Christi qui sunt in pace Christi, eos autem esse in pace Christi 
 qui sunt bonae uoluntatis. porro sicut in beniuolentia bona 
 uoluntas, sic in maliuolentia mala uoluntas est..

Iam uero ipsa inuidia, quae non potest esse nisi 
 maliuola, quantum malum est! non- quaeramus alios testes. 
 sufficit nobis ipse Cyprianus, per quem tam multa de zelo et 
 liuore dominus ueracissima intonuit et salubria praecepit. legamus 
 ergo epistulam Cypriani de zelo et liuore et uideamus 
 quantum malum sit inuidere melioribus, cuius mali originem 
 ab ipso diabolo extitisse memoriter docet. zelare, inquit, 
 quod bonum uideas et inuidere melioribus leue 
 aput quosdam et modicum crimen uidetur, fratres 
 dilectissimi. deinde paulo post, cum eius mali caput adque 
 originem quaereret: hinc diabolus, inquit, inter initia 
 statim mundi et periit primus et perdidit. et paulo 
 post: quale malum est, inquit, fratres dilectissimi, 
 quo angelus cecidit, quo circumueniri et subuerti

 

 
 
 
 alta illa et praeclara sublimitas potuit, quo deoeptus 
 est ipse qui decepit. exinde inuidia grassatur 
 in terris, dum liuore periturus magistro 
 perditionis obsequitur, dum diabolum qui zelat 
 imitatur, sicut scriptum est, inuidia autem diaboli 
 mors intrauit in orbem terrarum. imitantur ergo 
 \'illum qui sunt ex parte eius\'. haec uerba Cypriani in 
 epistula populis nota quam uera quam fortia recognoscimus. 
 uere decuit Cyprianum de zelo et liuore et arguere grauiter 
 et monere, a quo tam mortifero malo cor eius penitus alienum 
 tanta caritatis abundantia conprobauit. qua uigilantissime custodita 
 cum collegis suis non maliuole de baptismo diuersa 
 sentientibus nec ipse maliuola contentione, sed humana temptatione 
 aliter sapiens, quod illi deus in caritate perseueranti 
 cum uellet postea reuelaret, in communionis unitate permansit 
 aperte dicens: neminem iudicantes nec a iure communionis 
 aliquem si diuersum senserit amouentes. neque enim quisquam 
 nostrum episcopum se episcoporum constituit aut tyrannico 
 terrore ad obsequendi necessitatem collegas suos adigit . et 
 in fine huius epistulae: haec tibi breuibus, inquit, pro 
 nostra mediocritate rescripsimus, frater carissime, 
 nemini praescribentes aut praeiudicantes 
 quominus unusquisque episcoporum quod putat 
 faciat, habens arbitrii sui liberam potestatem. 
 nos, quantum in nobis est, propter haereticos cum 
 collegis et coepiscopis nostris non contendimus,

 

 
 
 
 cum quibus diuinam concordiam et dominicam 
 pacem tenemus\', maxime cum et apostolus dicat: 
 \'si quis autem putauerit contentiosus esse, nos 
 talem consuetudinem non habemus neque ecclesia 
 dei.\' seruatur a nobis patienter et leniter 
 caritas animi, collegii honor, uinculum fidei, concordia 
 sacerdotii. propter hoc etiam libellum nunc 
 de bono patientiae quantum ualuit nostra mediocritas 
 permittente domino et inspirante conscripsimus, 
 quem ad te pro mutua dilectione transmisimus.

Hac ille caritatis patientia tolerauit non solum 
 in obscura quaestione bonos collegas non maliuole aliud sentientes, 
 sicut et ipse toleratus est, donec processu temporis 
 saluberrima consuetudo, quando deus uoluit, etiam declarata 
 ueritate plenario concilio firmaretur, sed etiam malos manifestos 
 sibique notissimos, qui non obscuritate quaestionis 
 aliter sapiebant, sed perditae uitae moribus contra quam praedicabant 
 faciebant, sicut de illis apostolus dicit: qui praedicas 
 non furandum furaris. de talibus enim et iste sui 
 temporis episcopis collegis suis et secum in communione 
 manentibus in epistula sua dicit: esurientibus in ecclesia 
 fratribus habere argentum largiter uelle, fundos 
 insidiosis fraudibus rapere, usuris multiplicantibus 
 faenus augere. hic enim nulla est quaestionis obscuritas. 
 aperte scriptura clamat: neque auari neque rapaces 
 regnum dei possidebunt et: qui pecuniam suam 
 non dedit in usuram et: omnis fornicator et

 

 
 
 
 inmundus et auarus, quod est idolorum seruitus, non 
 habet hereditatem in regno Christi et dei. tales ergo 
 auaros ille, ut non solum sua cupide thensaurizarent, sed et 
 aliena fraudulenter eriperent, tales idololatas, sicut et ipse 
 intellegit adque conuincit, non utique argueret, nisi nosset; 
 neque enim aduersus coepiscopos suos falsum testimonium 
 diceret. et tamen eos propter Christum, qui pro infirmis mortuus 
 est, ne ante tempus eradicatis zizaniis simul eradicaretur 
 et triticum, paternae et maternae caritatis uisceribus tolerauit, 
 imitatus utique apostolum Paulum, qui maliuolos et inuidos 
 sibi eadem circa ecclesiam caritate sustinuit.

Sed tamen quia inuidia diaboli mors intrauit in orbem 
 terrarum et imitantur illum qui sunt ex parte ipsius, non per 
 illud quod a deo creati sunt, sed per illud quod a se ipsis 
 peruersi sunt, sicut commemorat ipse Cyprianus, quia et diabolus 
 antequam esset diabolus angelus fuit et bonus fuit, 
 unde. sunt in unitate Christi qui sunt ex parte diaboli? 
 procul dubio, sicut ipse dominus ait, inimicus homo 
 hoc fecit, qui superseminauit zizania. sicut ergo 
 et intus quod diaboli est arguendum est, sic et foris quod 
 Christi est agnoscendum est. an extra unitatem ecclesiae non 
 habet sua Christus et in unitate ecclesiae habet sua diabolus? 
 hoc fortasse de hominibus dici potest, ut sic extra 
 ecclesiae communionem non habeat deus aliquem suorum. 
 sicut inter angelos sanctos non habet diabolus aliquem 
 suorum, ecclesiae uero huic quae adhuc carnis mortalitatem 
 portat, quamdiu peregrinatur a domino, licuerit diabolo miscere

 

 
 
 
 zizania, hoc est malos homines, et permissus sit propter ipsius 
 ecclesiae peregrinationem, ut requies illius patriae qua sancti 
 angeli perfruuntur desideraretur ardentius; de sacramentis autem 
 hoc dici non potest. sicut enim ea possunt habere adque tractare 
 non ad salutem, sed ad perniciem suam in qua igni destinata 
 sunt interiora zizania, sic et exteriora zizania, quae ab interioribus 
 recedentibus acceperunt, quia recedentia non amiserunt. 
 quod sine dubio manifestatur cum redeuntibus non restituitur, 
 quando forte aliqui ex eis ipsis qui recesserant reuertuntur. 
 nec quisquam dixerit: quid enim frumenti habent zizania? si 
 enim hoc ita est, et intus et foris ad hoc dumtaxat par condicio 
 est. neque enim in zizaniis exterioribus non inueniuntur 
 grana frumenti et in interioribus inueniuntur. de sacramento 
 autem cum quaeritur, non utrum habeant aliquid frumenti 
 zizania quaeritur, sed utrum habeant aliquid caeli. et exterioribus 
 enim et interioribus zizaniis cum ipso tritico est pluuia 
 communis, quae caelestis et dulcis est ipsa, etiamsi ex ea 
 zizania steriliter crescunt. sic et euangelicum Christi sacramentum 
 diuinum et suaue est neque propter eorum sterilitatem 
 quos etiam foris conpluit inprobandum.

Dixerit aliquis interiora zizania facilius in frumentum 
 conuerti. concedo ita esse, sed quid hoc pertinet ad baptismum 
 iterandum? numquid, si forte aliquis ab haereticis conuersus 
 conuersionis suae tempore ac facilitate praeuenerit eum, qui 
 tardius intus a malitia corrigitur et mutatur, ei non est iterandum 
 baptisma, et illi qui praeuentus est ab eo qui ex 
 haereticis uenit, quia tardius correctus est, iterandum est? 
 nihil ergo ad rem pertinet de qua nunc quaestio est, quis 
 serius se tardiusue conuertat a propria peruersitate ad

 
 
 
 rectitudinem fidei uel spei uel caritatis. etsi enim interiores mali 
 facilius possunt boni fieri, aliquando tamen et de numero 
 exteriorum quidam quosdam interiores conuersione praeueniunt 
 et illis in sterilitate manentibus unitati reconciliati fructum 
 adferunt cum tolerantia siue tricenum siue sexagenum siue 
 centenum. aut si zizania ea sola dicenda sunt quae usque in 
 finem in maligno errore perdurant, et foris multa frumenta 
 sunt et intus multa zizania.

At enim peiores sunt exteriores quam interiores mali. 
 magna quidem quaestio est, utrum peior fuerit Nicolaus iam 
 exterior quam Simon adhuc interior, quia ille haereticus, iste 
 magus. quodsi ipsa diuisio, quia uiolatae caritatis certissimum 
 indicium est, grauius habetur malum, concedo ita esse. sed 
 multi amissa caritate propterea non exeunt foras, quia saecularibus 
 emolumentis tenentur et sua quaerentes, non quae Iesu 
 Christi, non a Christi unitate, sed a suis commodis nolunt 
 recedere. unde dictum est in laude caritatis: non quaerit 
 quae sua sunt.

Nunc ergo quaeritur quomodo poterunt homines ex 
 parte diaboli pertinere ad ecclesiam non habentem maculam 
 aut rugam aut aliquid eiusmodi, de qua etiam dictum est: 
 una est columba mea. quodsi non possunt, manifestum 
 est eam inter alienos gemere et intrinsecus insidiantes et 
 extrinsecus oblatrantes. tales tamen etiam intus et accipiunt 
 baptismum et habent et tradunt sanctum per se ipsum nec 
 ulla ex parte illorum malignitate uiolatur, in qua in finem

 

 
 
 
 usque perdurant. quocirca idem nos beatus Cyprianus docet 
 per se ipsum esse considerandum baptismum uerbis euangelicis, 
 sicut accepit ecclesia, consecratum, non adiuncta neque permixta 
 ulla peruersitate adque malitia siue accipientium siue 
 tradentium, quandoquidem ipse utrumque nos ammonet, et 
 intus fuisse quosdam non seruantes beniuolam caritatem, sed 
 in inuidia et maliuola dissensione uersatos, de quibus Paulus 
 apostolus locutus est, et ex parte diaboli esse inuidos, sicut 
 in epistula quam de zelo et liuore scripsit apertissima uoce 
 testatur. quamobrem cum manifestum sit fieri posse, ut in eis 
 qui sunt ex parte diaboli sanctum tamen sit sacramentum 
 Christi non ad salutem, sed ad iudicium eorum, non solum 
 si post acceptum baptismum peruertantur, sed etiam si tales 
 accipiant, sicut idem Cyprianus ostendit, saeculo uerbis 
 solis et non factis renuntiantes, nec ideo, si correcti 
 postea fuerint, illud quod peruersi acceperant iterandum est, 
 quantum arbitror, iam claret et liquet in ista quaestione de 
 baptismo non esse cogitandum quis det sed quid det, aut quis 
 accipiat sed quid accipiat, aut quis habeat sed quid habeat. 
 si enim homines ex parte diaboli et ideo nequaquam ad columbam 
 unicam pertinentes possunt tamen et accipere et habere 
 et dare baptismi sanctitatem nullo modo sua peruersitate 
 uiolatam, sicut ex ipsius Cypriani litteris ammonemur, ut quid 
 tribuimus haereticis aliena? ut quid dicimus eorum esse quod 
 Christi est, ac non potius in eis et imperatoris nostri signa 
 cognoscimus et desertorum facta emendamus? quapropter 
 aliud est quidem, sicut dicit sanctus Cyprianus, eos qui 
 intus in ecclesia sunt in nomine Christi loqui,

 

 
 
 
 aliud eos quiforissunt et contra ecclesiam faciunt 
 in nomine Christi baptizare. sed et multi qui intus sunt . 
 contra ecclesiam faciunt male uiuendo et in suam uitam infirmas 
 animas traducendo, et nonnulli qui foris sunt in Christi nomine 
 loquuntur nec operari quae Christi sunt sed foris esse prohibentur, 
 quando eos ut sanentur uel corripimus uel arguimus uel hortamur. 
 nam et ille foris erat qui cum discipulis non sequebatur 
 et in nomine Christi expellebat daemonia, quod dominus ne 
 prohiberetur ammonuit, quamuis utique in quo saucius erat 
 curandus esset illis uerbis domini ubi ait:quinon est mecum 
 aduersus me est, et qui mecum non colligit spargit. 
 et foris ergo fiunt aliqua in nomine Christi non contra ecclesiam 
 et intus ex parte diaboli contra ecclesiam.

Quid quod etiam mirum est, quod accidere posse 
 inuenit qui diligenter aduertit, quosdam salua caritate docere 
 aliquid inutile, sicut Petrus gentes iudaizare cogebat, sicut 
 ipse Cyprianus haereticos denuo baptizari — unde talibus 
 bonis membris in caritate radicatis et in aliquo non recte 
 ingredientibus dicit apostolus: si quid aliter sapitis, id 
 quoque deus uobis reuelabit —, et quosdam rursus 
 sine caritate docere aliquid salubre, de qualibus dominus ait: 
 cathedram Moysi sedent. quae dicunt facite, quae 
 autem faciunt facere nolite. dicunt enim et non 
 faciunt. unde et apostolus de illis inuidis et maliuolis, christianam 
 tamen salutem adnuntiantibus: siue occasione, 
 inquit, siue ueritate Christus adnuntietur. quapropter 
 et intus et foris peruersitas hominum corrigenda est, diuina

 

 

 
 
 
 uero sacramenta et eloquia non hominibus tribuenda. non 
 itaque patrocinatur haereticis, qui non eis tribuit quod etsi 
 aput eos, non tamen ipsorum esse cognoscit. non nos concedimus 
 haeretico baptismum, sed illius baptismum, de quo 
 dictum est: hic est qui baptizat, ubicumque inuenerimus 
 agnoscimus. perfidus autem et blasphemus si in perfidia et 
 blasphemia permanserit, nec extra ecclesiam nec intra ecclesiam 
 remissionem accipit peccatorum, aut si propter uim 
 sacramenti ad punctum temporis accipit, et foris et intus 
 eadem uis operatur, sicut uis nominis Christi expulsionem 
 daemoniorum etiam foris operabatur.

At enim inuenimus apostolos in omnibus epistulis 
 suis execrari et detestari haereticorum sacrilegam prauitatem, 
 ita ut dicant sermonem eorum sicut cancer serpere. quid enim? 
 et illos, qui dicebant: manducemus et bibamus, cras 
 enim morimur, nonne corruptores morum bonorum per mala 
 conloquia Paulus esse manifestat, continuo subiungens: corrumpunt 
 mores bonos conloquia mala? et tamen eos 
 intus fuisse significauit cum ait: quomodo dicunt quidam 
 in uobis quia resurrectio mortuorum non est? auaros 
 autem ubi non detestatur? aut uero potuit quicquam dici 
 uehementius, quam ut idolorum seruitus auaritia diceretur, sicut 
 idem apostolus posuit nec Cyprianus aliter intellexit et litteris 
 suis ubi opus erat inseruit? qui tamen confitetur temporibus 
 suis in ecclesia fuisse non qualescumque auaros, sed raptores 
 et faeneratores, nec quoslibet homines, sed episcopos. quamquam 
 et istos, de quibus ait apostolus: sermo eorum sicut 
 cancer serpit, uellem intellegere foris fuisse; sed me

 

 
 
 
 Cyprianus ipse non sinit. cum enim ad Antonianum scribens ostenderet 
 ante tempus ultimae separationis iustorum et iniquorum 
 nullo modo esse propter commixtionem malorum ab unitate 
 ecclesiae recedendum, ubi declarat quam sit sanctus et illa 
 quam meruit martyrii claritate dignissimus, ait: quantus 
 arrogantiae tumor est, quanta humilitatis et lenitatis 
 obliuio et arrogantiae suae quanta iactatio, 
 ut quis audeat aut facere posse se credat, quod 
 nec apostolis concessit dominus, ut zizania a frumento 
 putet se posse discernere aut, quasi ipsi 
 palam ferre et aream purgare concessum sit, paleas 
 conetura tritico separare, cumque apostolus dicat: 
 \'in domo autem magna non solum uasa aurea sunt 
 et argentea, sed et lignea et fictilia\', (aurea et 
 argentea uasa uideatur eligere, lignea uero et fictilia) 
 contemnere et abicere et damnare, quando 
 non nisi in die domini uasa lignea diuini ardoris 
 incendio concrementur et fictilia ab eo cui data 
 est ferrea uirga frangantur. sic igitur arguens Cyprianus 
 eos, qui tamquam malorum consortium deuitantes se ab 
 unitate dirruperant, ostendit magnam domum quam dixit apostolus, 
 ubi essent non solum aurea uasa et argentea, sed et 
 lignea et fictilia, non se intellexisse nisi ecclesiam, ubi essent 
 boni et mali, donec in fine sicut area uentilata purgetur. 
 quod si ita est, in ipsa ecclesia, id est in ipsa domo magna 
 erant uasa in contumeliam, quorum sermo ut cancer serpebat. 
 nam cum de illis apostolus loqueretur, hoc docuit: et sermo,

 

 

 
 
 
 inquit, eorum sicut cancer serpit. ex quibus est 
 Hymenaeus et Filetus, qui circa ueritatem aberrauerunt, 
 dicentes resurretionemiam factam esse, 
 et fidem quorundam subuertunt. firmum autem 
 fundamentum dei stat, habens signaculum hoc: 
 nouit dominus qui sunt eius, et recedat ab iniquitate 
 omnis qui nominat nomen domini. in magna 
 autemdomononsolum uasa aurea sunt et argentea, 
 sed et lignea et fictilia. si ergo et isti, quorum sermo 
 ut cancer serpebat, tamquam uasa in contumeliam in domo 
 magna erant, quam domum magnam ecclesiae ipsius unitatem 
 Cyprianus intellegit, numquid istorum cancer baptismum Christi 
 uiolabat? ita ergo nec foris sicut nec intus quisquam, - qui ex 
 parte diaboli est, potest uel in se uel in quoquam maculare 
 sacramentum quod Christi est. non itaque dat remissam peccatorum 
 sermo qui ut cancer serpit ad aures audientium, sed 
 cum baptisma uerbis euangelicis datur, qualibet ea peruersitate 
 intellegat ille per quem datur uel ille cui datur, ipsum 
 per se sanctum est propter illum cuius est. et si quisque 
 per hominem peruersum id accipiens non accipiat tamen ministri 
 peruersitatem, sed solam mysterii sanctitatem, in bona fide 
 et spe et caritate unitati conpaginatus ecclesiae remissionem 
 accipit peccatorum non per uerba sicut cancer serpentia, sed 
 per euangelica sacramenta de caelesti fonte manantia. si autem 
 ipse qui accipit peruersus est, nec peruerso ad salutem prodest 
 quod datur, et sanctum tamen in eo permanet quod accipitur 
 nec ei si correctus fuerit iteratur.

Nulla itaque participatio est iustitiae et iniquitati, 
 non solum quae foris, sed etiam quae intus est. nouit

 

 
 
 
 enim dominus qui sunt eius, et recedat ab iniquitate 
 omnis qui nominat nomen domini. nulla etiam 
 communio est luci et tenebris, non solum quae foris, 
 sed etiam quae intus sunt. qui enim odit fratrem suum, 
 ait Iohannes, in tenebris est usque adhuc. et utique illi 
 oderant Paulum, qui in inuidia et maliuolentia et dissensione 
 Christum adnuntiantes arbitrabantur se tribulationem excitare 
 uinculis eius, quos tamen intus fuisse idem Cyprianus intellegit. 
 cum ergo non possint tenebrae inluminare aut iniquitas 
 iustificare, sicut idem dicit, quaero quemadmodum poterunt isti 
 in ipsa intus ecclesia baptizare, quaero quemadmodum uasa 
 illa, quae non in honore sed in contumelia domus magna continet, 
 intra ipsam domum magnam possint sanctificandis hominibus 
 ministrare quod sanctum est, nisi quia illa sanctitas sacramenti 
 nec ab inmundis pollui potest, siue cum per eos datur 
 siue cum ab eis qui\'corde et uita in melius non commutantur 
 accipitur. de quibus intus positis ipse dicit: saeculo uerbis 
 solis et non factis renuntiantes.

Sunt ergo et intus hostes dei et quorum pectora obsederit 
 spiritus antichristi, et tamen gerunt spiritalia et diuina, 
 quae nec ipsis possunt quamdiu tales sunt ad salutem prodesse 
 nec ipsi ea possunt sua inmunditia maculare. quod itaque 
 dicit: nihil eis ad gratiam ecclesiasticam et ad 
 salutarem licere qui spargentes adque inpugnantes 
 ecclesiam Christi a Christo ipso aduersarii, ab 
 apostolis eius antichristi nominentur, sic

 

 
 
 
 accipiendum est, quia et foris et intus inueniuntur tales, separationem 
 tamen eorum qui intus sunt ab illius columbae perfectione 
 adque unitate non solum deus nouit in quibusdam, sed etiam 
 homines in quibusdam. quorum in manifesto pessimam uitam 
 confirmatamque nequitiam intuentes et eam praeceptorum diuinorum 
 regulis conparantes intellegunt, quam multis zizaniis 
 et paleis siue foris siue intus positis, sed tamen in fine apertissime 
 separandis dicturus est dominus: recedite a me 
 qui operamini iniquitatem et: ite in ignem aeternum, 
 qui praeparatus est diabolo et angelis eius.

De conuersione autem nullius desperandum est 
 siue foris siue intus constituti, quamdiu patientia dei ad paenitentiam 
 eum adducit et uisitat in uirga facinora eorum et 
 in flagellis peccata eorum. hoc modo enim misericordiam suam 
 non dispergit ab eis, si et ipsi aliquando misereantur animae 
 suae placentes deo. sicut enim bonus qui perseuerauerit usque 
 in finem, hic saluus erit, sic et malus siue foris siue intus 
 qui perseuerauerit usque in finem saluus non erit. neque nos 
 dicimus: \'ubicumque et quomodocumque baptizati gratiam 
 baptismi consequuntur,\' si gratia baptismi in ipsa salute intellegitur 
 quae per sacramenti celebrationem confertur, sed hanc 
 salutem multi nec intus consequuntur, quamuis sacramentum 
 quod per se sanctum est eos habere manifestum sit. recte 
 itaque nos dominus ammonet in euangelio, ne consentiamus 
 male suadentibus et sub Christi nomine ambulantibus, sed hi 
 et intus et foris inueniuntur, quia nec foras exeunt nisi prius

 

 
 
 
 intus mali fuerint, et utique de uasis in domo magna positis 
 dicebat apostolus: si quis autem emundauerit semet 
 ipsum ab istiusmodi, erit uas in honore sanctificatum, 
 utile domino, ad omne opus bonum semper 
 paratum. quomodo autem se ab eiusmodi quisque mundare 
 debeat, paulo superius ostendit dicens: recedat ab iniquitate 
 omnis qui nominat nomen domini, ne audiat in 
 fine cum palea, siue quae ante de area uolauit siue quae in 
 ultimo separanda est: recedite a me qui operamini iniquitatem. 
 unde apparet quidem, sicut dicit Cyprianus, 
 non ea statim suscipienda et adsumenda quae iactantur 
 in Christi nomine, sed quae geruntur in 
 Christi ueritate. sed non utique in Christi ueritate geritur 
 fundos insidiosis fraudibus rapere, usuris multiplicantibus 
 faenus augere, saeculo uerbis solis renuntiare. quae omnia 
 etiam intus geri satis idoneus testis ipse declarat.

[am uero quod multis uerbis prosequitur non posse 
 in Christo baptizari eos qui patrem Christi blasphemant, cum 
 eos errore blasphemare manifestum sit — non enim qui accedit 
 ad baptismum Christi aperte blasphemat patrem Christi, sed 
 aliud quam ueritas docet de patre Christi sentiendo blasphemare 
 conuincitur —, iam satis ostendimus ad baptismum 
 qui uerbis euangelicis consecratur non pertinere cuiusquam 
 uel dantis uel accipientis errorem, siue de patre siue de filio 
 siue de spiritu sancto aliter sentiat quam doctrina caelestis 
 insinuat. multi enim carnales et animales etiam intus baptizantur, 
 cum aperte dicat apostolus: animalis autem homo 
 non percipit quae sunt spiritus dei, et percepto iam

 

 
 
 
 baptismo dicit eos adhuc animales esse. secundum sensum 
 autem carnalem non potest nisi carnaliter de deo sapere anima 
 corporeis sensibus dedita. unde multi post baptismum proficientes 
 et maxime qui infantes uel pueri baptizati sunt, quanto 
 magis eorum intellectus serenatur et inluminatur, dum interior 
 homo renouatur de die in diem, priores suas opiniones, quas 
 de deo habebant cum suis phantasmatis ludificarentur, inridentes 
 et detestantes adque confitentes abiciunt, nec tamen 
 ideo non accepisse baptismum existimantur aut tale baptismum 
 accepisse dicuntur qualis fuit error ipsorum, sed in eis et 
 sacramenti integritas honoratur et mentis uanitas emendatur, 
 etiamsi confirmata et fortasse multis contentionibus defensa 
 calluerat. quapropter etiam haereticus qui perspicue foris est 
 baptismum illic euangelicum accepit, non talem utique baptismum 
 accepit quali errore caecatur. et propterea si resipiscens 
 uiderit relinquendum esse quod male tenuerat, non simul ei 
 relinquendum est bonum quod acceperat, nec quia error illius 
 inprobandus est, propterea in illo Christi baptismus exsufflandus 
 est. iam enim ex his, quos intus contingit de deo falsa opinantes 
 baptizari, satis elucet discernendam esse sacramenti 
 ueritatem a male credentis errore, quamuis utrumque in homine 
 uno ualeat inueniri, et ideo cum etiam foris in errore 
 aliquo constitutus uero tamen sacramento fuerit baptizatus, 
 cum ecclesiae redditur unitati, sicut falsae fidei uera succedit, 
 non sic potest etiam uero baptismo uerus baptismus succedere, 
 quia idem ipse sibi succedere non potest, quia nec decedere

 

 
 
 
 potest. ad hoc ergo haeretici ad catholicam ueniunt, ut quod 
 eorum malum est corrigatur, non quod dei bonum est repetatur.

Dicit aliquis: \'nihilne ergo interest, si duo in errore 
 pari adque malitia constituti sint nec uita et corde mutato 
 alius eorum foris alius intus baptizetur?\' fateor interesse. ille 
 enim peior est qui etiam foris baptizatur, non eo quod baptizatur 
 sed eo quod foris est — est enim etiam ipsius diuisionis 
 nec nullum nec paruum malum —, si tamen ille qui intus 
 baptizatur non propter aliquod terrenum aut temporale commodum 
 intus esse uoluit, sed quod unitatem ecclesiae toto 
 orbe diffusae schismatum concisionibus praetulit; alioquin etiam 
 ipse inter illos qui foris sunt deputandus est. constituamus 
 ergo duos aliquos isto modo: unum eorum uerbi gratia id 
 sentire de Christo quod Fotinus opinatus est et in eius haeresi 
 baptizari extra ecclesiae catholicae communionem, alium 
 uero hoc idem sentire sed in catholica baptizari, existimantem 
 ipsam esse catholicam fidem. istum nondum haereticum dico, 
 nisi manifestata sibi doctrina catholicae fidei resistere maluerit 
 et illud quod tenebat elegerit. quod antequam fiat, manifestum 
 est illum qui foris est esse peiorem. itaque in hoc sola falsa 
 \'opinio, in illo autem etiam ipsa diuisio corrigenda est, sed in 
 neutro ipsorum sacramenti ueritas repetenda. quodsi quisquam 
 idem sentiat quod illi et esse haeresem nouerit ab unitate 
 catholica separatam ubi hoc docetur et discitur, sed alicuius 
 saecularis emolumenti causa in catholica unitate baptizari 
 uoluerit uel in ea baptizatus propter hoc inde exire noluerit, 
 non solum separatus habendus est, uerum etiam tanto sceleratius, 
 quanto magis errori haeresis et diuisioni unitatis

 
 
 
 fallaciam simulationis adiungit. quamobrem cuiusque hominis prauitas 
 quanto periculosior est et tortuosior, tanto instantius et 
 operosius corrigenda est. nec ideo tamen si quid habet integrum 
 praesertim non suum sed dei, propter eius prauitatem uel 
 nullum putandum est uel eodem modo uituperandum uel eius 
 prauitati tribuendum ac non illius largitati, qui etiam fornicanti 
 a se animae et eunti post amatores suos dedit panem 
 suum et uinum suum et oleum suum et alia uel alimenta 
 uel ornamenta, quae nec a se ipsa nec ab eius amatoribus ei 
 sunt, sed ab illo qui eam miserans ubique uoluit ad quem 
 redeat ammonere.

Numquid potest, inquit, uis baptismi esse 
 maior aut potior quam confessio, quam passio, ut 
 quis coram hominibus Christum confiteatur et 
 sanguine suo baptizetur? et tamen, inquit, neque 
 hoc baptisma haeretico prodest, si quamuis Christum 
 confessus extra ecclesiam fuerit occisus. hoc 
 uerissimum est. extra ecclesiam quippe occisus caritatem non 
 habuisse conuincitur, de qua apostolus dicit: et si tradidero 
 corpus meum ut ardeam, caritatem autem non 
 habeam, nihil mihi prodest. quodsi propter hoc quia 
 caritas deest passio nihil prodest, nec illis prodest, quos intus 
 in inuidia et maliuolentia sine caritate uiuere Paulus dicit, 
 Cyprianus exponit, et tamen uerum baptisma possunt et accipere 
 et tradere. salus extra ecclesiam non est. quis 
 negat? et ideo quaecumque ipsius ecclesiae habentur, extra 
 ecclesiam non ualent ad salutem. sed aliud est non habere, 
 aliud non utiliter habere. qui non habet, ut habeat baptizandus

 

 
 
 
 est, qui autem non utiliter habet, ut utiliter habeat corrigendus. 
 nec adultera est aqua in baptismo haereticorum, quia nec ipsa 
 creatura quam deus condidit mala est nec uerba euangelica 
 in quibuslibet errantibus reprehendenda sunt, sed error illorum 
 in quo adultera est anima, etsi a legitimo uiro sacramenti 
 habeat ornamentum. potest igitur nobis et haereticis baptisma 
 esse commune, cum quibus potest et euangelium esse commune, 
 quamuis a fide nostra error distet illorum, siue aliud de patre 
 uel de filio uel de spiritu sancto sentiant quam ueritas habet 
 siue ab unitate praecisi non colligant cum Christo sed spargant, 
 quia potest nobis, si frumenta dominica sumus, etiam 
 intus cum auaris, cum raptoribus, cum ebriosis et ceteris eiusmodi 
 pestibus, de quibus dicitur: regnum dei non possidebunt, 
 et baptismatis sacramentum esse commune et tamen 
 uitia quibus a regno dei separantur non esse communia.

Neque enim de solis haeresibus dicit apostolus: 
 quoniam qui talia agunt regnum dei non possidebunt. 
 sed non pigeat paululum aduertere quae simul enumeret. 
 manifesta, inquit, sunt opera carnis, quae sunt fornicationes, 
 inmunditiae, luxuriae, idolorumseruitus, 
 ueneficia, inimicitiae, contentiones, aemulationes, 
 animositates, dissensiones, haereses, inuidiae, 
 ebrietates, comisationes et his similia. quae praedico 
 uobis, sicut praedixi, quoniam qui talia agunt 
 regnum dei non possidebunt. constituamus ergo aliquem 
 castum, continentem, non auarum, non idolis seruientem, hospitalem, 
 indigentibus ministrantem, non cuiusquam inimicum,

 

 
 
 
 non contentiosum, patientem, quietum, nullum aemulantem, 
 nulli inuidentem, sobrium, frugalem haereticum: nulli utique 
 dubium est propter hoc solum quod haereticus est regnum 
 dei non possessurum. constituamus alium fornicatorem, inmundum, 
 luxuriosum, auarum uel etiam apertius idolis deditum, 
 ueneficum, discordiosum, contentiosum, aemulum, animosum, 
 seditiosum, inuidum, ebriosum, comisatorem catholicum: numquid 
 propter hoc solum quod catholicus est regnum dei possidebit, 
 agens talia de quibus sic concludit apostolus: quae 
 praedico uobis, sicut praedixi, quoniam qui talia 
 agunt regnum dei non possidebunt? si hoc dicimus, 
 nos ipsos seducimus; nam sermo dei non nos seducit, qui nec 
 tacet nec parcit nec ulla adulatione nos decipit. ideo quippe 
 et alibi dicit: hoc enim scitote cognoscentes, quoniam 
 omnis fornicator aut inmundus aut auarus, 
 quod est idolorum seruitus, non habet hereditatem 
 in regno Christi et dei. nemo uos seducat inanibus 
 uerbis. non est ergo quod de sermone dei conqueramur. dicit 
 omnino et aperte ac libere dicit eos qui male uiuunt ad regnum 
 dei non pertinere.

His igitur omnibus uitiis circumsaeptum catholicum 
 non adulemus nec ei, quia christianus catholicus est, 
 inpunitatem quam scriptura diuina non promittit promittere 
 audeamus. nec si aliquid unum habeat ex his quae dicta sunt, 
 debemus ei societatem supernae illius patriae polliceri. ad 
 Corinthios enim singula enumerat, in quibus singulis subauditur 
 quod regnum dei non possidebunt. nolite, inquit,\' 
 errare. neque fornicatores neque idolis seruientes

 
 
 
 neque adulteri neque molles neque masculorum 
 concubitores neque fures neque auari neque ebriosi 
 neque maledici neque rapaces regnum dei possidebunt. 
 non ait: \'qui haec omnia uitia simul habuerint 
 regnum dei non possidebunt\', sed: \'neque illi neque illi\', ut 
 in singulis hoc subaudias quod nulli eorum regnum dei possidebunt. 
 sicut ergo haeretici regnum dei non possidebunt, sic 
 auari regnum dei non possidebunt. nec dubitandum est quidem 
 poenas ipsas, quibus cruciabuntur qui regnum dei non possidebunt, 
 pro diuersitate criminum esse diuersas et alias aliis 
 acriores, ut in ipso igne aeterno pro disparibus ponderibus 
 peccatorum sint disparia tormenta poenarum. neque enim frustra 
 ipse dominus ait: tolerabilius erit Sodomis quam 
 uobisin die iudicii. sed tamen ad non possidendum regnum 
 dei tantundem ualet ex uitiis illis quod elegeris mitius, quantum 
 uel plura uel unum quod perspexeris grauius. et quia illi 
 possessuri sunt regnum dei quos ad dextram constituet ille 
 iudex, nec eis qui ad dextram constitui non merebuntur aliquid 
 aliud quam ad sinistram esse remanebit. nulla uox reliqua est 
 quam sicut haedi audiant ex ore pastoris nisi: ite in ignem 
 aeternum, qui paratus est diabolo et angelis eius, 
 licet ex illo igne, sicut dixi, diuersa possint distribui pro 
 criminum diuersitate supplicia.

Utrum autem catholicum pessimis moribus alicui 
 haeretico, in cuius uita praeter id quod haereticus est non 
 inueniunt homines quod reprehendant, praeponere debeamus, 
 non audeo praecipitare sententiam. si autem quis dicat: \'quia 
 haereticus est, non potest hoc solum esse, quin et alia

 

 
 
 
 consequantur; carnalis est enim et animalis ac per hoc et aemulus 
 sit necesse est et animosus et inuidus et inimicus ipsi ueritati 
 ab eaque dissentiens>, intellegat et de illis malis quod 
 unum mitius elegerit solum in quoquam esse non posse, ea 
 scilicet causa, quoniam carnalis et animalis est. uelut ebriositas, 
 quam non solum sine horrore nominare sed etiam cum hilaritate 
 praedicare iam populi consuerunt, numquid in quo fuerit 
 sola esse poterit? quis enim ebriosus non et contentiosus et 
 animosus et inuidus et a praeceptorum sanitate dissentiens et 
 arguentibus se grauiter inimicus? iam uero ut et fornicator 
 et adulter non sit, difficile est. potest tamen non esse haereticus, 
 sicut haereticus potest non esse ebriosus nec adulter 
 aut fornicator nec luxuriosus aut amator pecuniae aut ueneficus 
 et simul haec omnia potest non esse. neque enim unum 
 aliquod uitium omnia cetera consequuntur. propositis itaque 
 duobus, uno catholico cum his omnibus uitiis, alio haeretico 
 sine his quae possunt non esse in haeretico, quamuis contra 
 fidem non uterque disputet et tamen contra fidem uterque 
 uiuat et spe uana uterque fallatur et a caritate spiritali uterque 
 dissentiat et ob hoc uterque ab illius unicae columbae 
 corpore alienus sit, cur in uno eorum sacramentum Christi 
 cognoscimus, in alio nolumus, quasi aut huius aut huius sit, 
 cum in utroque idem sit et non nisi dei sit et quamuis in 
 pessimis bonum sit? et si hominum qui hoc habent alius est 
 alio deterior, non ideo illud quod habent deterius est in illo 
 quam in isto, quia nec in duobus catholicis malis, si unus sit 
 alio deterior, deteriorem baptismum gerit, nec si unus eorum 
 sit bonus alius malus, in malo malus est baptismus et in bono

 

 
 
 
 bonus, sed in utroque bonus, sicut lumen solis uel etiam 
 lucernae non utique deterius est in oculis deterioribus quam 
 in melioribus, sed idem in utrisque, quamuis eos diuerse pro 
 illorum diuersitate uel laetificet uel excruciet.

Illud sane quod de catechumenis obiciebatur Cypriano, 
 quod in martyrio deprehensi et pro Christi nomine occisi 
 etiam sine baptismo coronarentur, quid ad rem pertineat non 
 satis intellego, nisi forte quia dicebant multo magis haereticos 
 cum baptismo Christi posse ad regnum eius admitti quo catechumeni 
 admitterentur, cum ipse dixerit: nisi quis renatus 
 fuerit ex aqua et spiritu, non intrabit in regnum 
 caelorum. qua in re nec ego dubito catechumenum catholicum 
 diuina caritate flagrantem haeretico baptizato anteponere. 
 sed etiam in ipsa intus catholica bonum catechumenum malo 
 baptizato anteponimus, nec ideo tamen sacramento baptismatis, 
 quo iste nondum, ille iam inbutus est, facimus iniuriam 
 aut catechumeni sacramentum sacramento baptismi praeferendum 
 putamus, cum aliquem catechumenum aliquo baptizato 
 fideliorem melioremque cognoscimus. melior enim centurio 
 Cornelius nondum baptizatus Simone baptizato. iste enim et 
 ante baptismum sancto spiritu impletus est, ille et post baptismum 
 inmundo spiritu inflatus est. uerumtamen Cornelius 
 si etiam spiritu sancto iam accepto baptizari noluisset, contempti 
 tanti sacramenti reus fieret. cum autem baptizatus est, 
 non utique melius sacramentum quam Simon accepit, sed 
 diuersa hominum merita sub eiusdem sacramenti pari sanctitate

 

 
 
 
 distincta sunt. ita non auget aut minuit baptismatis sanctitatem 
 uel bonum uel malum hominis meritum. sicut autem 
 bono catechumeno baptismus deest ad capessendum regnum 
 caelorum, sic malo baptizato uera conuersio. qui enim dixit: 
 nisi quis renatus fuerit ex aqua et spiritu, non 
 intrabit in regnum caelorum, ipse etiam dixit: nisi 
 abundauerit iustitia uestra plus quam scribarum 
 et Pharisaeorum, non intrabitis in regnum caelorum. 
 namque ne secura esset iustitia catechumeni, dictum est: 
 nisi quis renatus fuerit ex aqua et spiritu, non 
 intrabit in regnum caelorum. rursus ne percepto baptismo 
 secura esset iniquitas, dictum est: nisi abundauerit 
 iustitia uestra plus quam scribarum et Pharisaeorum, 
 non intrabitis in regnum caelorum. alterum 
 sine altero parum est; utrumque perficit illius possessionis 
 heredem. sicut ergo non debemus inprobare iustitiam hominis 
 quae prius esse coepit quam coniungeretur ecclesiae, sicut esse 
 coeperat Cornelii iustitia prius quam esset ipse in plebe christiana 
 — quae neque si inprobaretur dixisset ei angelus: acceptatae 
 sunt elemosynae tuae et exauditae sunt orationes 
 tuae, neque si sufficeret ad capessendum regnum 
 caelorum ut ad Petrum mitteret moneretur —, sic non est inprobandum 
 euangelicum baptismi sacramentum, etiamsi extra 
 ecclesiam fuerit acceptum. quod tamen quia non proficit ad 
 salutem, nisi ille qui habet integritatem baptismi sua quoque 
 prauitate correcta incorporetur ecclesiae, sic haereticorum errorem 
 corrigamus, ut quod in eis non eorum sed Christi est 
 agnoscamus.

Baptismi sane uicem aliquando implere passionem 
 de latrone illo, cui non baptizato dictum est: hodie mecum 
 eris in paradiso, non leue documentum idem beatus Cyprianus 
 adsumit. quod etiam adque etiam considerans inuenio 
 non tantum passionem pro nomine Christi id quod ex baptismo 
 deerat posse supplere, sed etiam fidem conuersionemque cordis, 
 si forte ad celebrandum mysterium baptismi in angustiis 
 temporum succurri non potest. neque enim latro ille pro nomine 
 Christi crucifixus est, sed pro meritis facinorum suorum, nec 
 quia credidit passus est, sed dum patitur credidit. quantum 
 itaque ualeat etiam sine uisibili baptismi sacramento quod ait 
 apostolus: corde creditur ad iustitiam, ore confessio 
 fit ad salutem, in illo latrone declaratum est. sed tunc 
 impletur inuisibiliter, cum ministerium baptismi non contemptus 
 religionis, sed articulus necessitatis excludit. nam multo 
 magis in Cornelio et in amicis eius quam in illo latrone posset 
 uideri superfluum ut aqua etiam tinguerentur, in quibus iam 
 donum spiritus sancti, quod non nisi baptizatos alios accepisse 
 sancta scriptura testatur, certo quoque indicio, quod illis temporibus 
 congruebat, cum linguis loquerentur, eminuerat. baptizati 
 sunt tamen et in hoc facto apostolica extat auctoritas. 
 usque adeo nemo debet in quolibet prouectu interioris hominis, 
 si forte ante baptismum usque ad spiritalem intellectum pio 
 corde profecerit, contemnere sacramentum, quod ministrorum 
 opere corporaliter adhibetur, sed per hoc deus hominis consecrationem 
 spiritaliter operatur. nec ob aliud existimo baptizandi 
 munus Iohanni fuisse adtributum, ita ut Iohannis

 

 

 

 
 
 
 baptismus diceretur, nisi ut dominus ipse qui dederat, cum serui 
 baptismum non spreuisset accipere, dedicaret humilitatis uiam 
 et quanti pendendum esset suum baptisma, quo ipse baptizaturus 
 erat, tali facto apertissime declararet. uidebat enim tamquam 
 potentissimus medicus salutis aeternae quorundam non 
 defuturum tumorem, qui, cum intellectu ueritatis et probabilibus 
 moribus ita profecissent, ut multis baptizatis uita adque 
 doctrina se praeponere minime dubitarent, superuacaneum sibi 
 esse crederent baptizari, quando ad illum mentis habitum se 
 peruenisse sentirent, ad quem multi baptizati adhuc ascendere 
 conarentur.

Quid autem ualeat et quid agat in homine corporaliter 
 adhibita sanctificatio sacramenti — sine qua tamen 
 latro ille non fuit, quia non eius accipiendae uoluntas defuit, 
 sed non accipiendae necessitas adfuit —, difficile est dicere. 
 nisi tamen plurimum ualeret, non serui baptismum dominus 
 accepisset. uerum quia per se ipsa consideranda est excepta 
 salute hominis cui perficiendae adhibetur, satis indicat quod 
 et in malis et in eis, qui saeculo uerbis, non factis renuntiant, 
 ipsa integra est, cum illi nisi corrigantur salutem habere non 
 possint. sicut autem in latrone, quia per necessitatem corporaliter 
 defuit, perfecta salus est, quia per pietatem spiritaliter 
 adfuit, sic et cum ipsa praesto est, si per necessitatem desit 
 quod latroni adfuit, perficitur salus. quod traditum tenet uniuersitas 
 ecclesiae, cum paruuli infantes baptizantur, qui certe 
 nondum possunt corde credere ad iustitiam et ore confiteri ad 
 salutem quod latro potuit, quin etiam flendo et uagiendo, cum 
 in eis mysterium celebratur, ipsis mysticis uocibus obstrepunt; 
 et tamen nullus christianorum dixerit eos inaniter baptizari.

Et si quisquam quaerat in hac re auctoritatem 
 diuinam, quamquam, quod uniuersa tenet ecclesia nec conciliis 
 institutum, sed semper retentum est, non nisi auctoritate apostolica 
 traditum. rectissime creditur, tamen ueraciter conicere 
 possumus, quid ualeat in paruulis baptismi sacramentum, ex 
 circumcisione carnis quam prior populus accepit, quam priusquam 
 acciperet iustificatus est Abraham, sicut Cornelius etiam 
 dono spiritus sancti priusquam baptizaretur ditatus est. dicit 
 tamen apostolus de ipso Abraham: signum accepit circumcisionis, 
 signaculum iustitiae fidei, qui iam 
 corde crediderat, et deputatum illi erat ad iustitiam. cur 
 ergo ei praeceptum est, ut omnem deinceps infantem masculum 
 octauo die circumcideret, qui nondum poterat corde credere, 
 ut ei deputaretur ad iustitiam, nisi quia et ipsum per 
 se ipsum sacramentum multum ualebat? quod in filio Moysi 
 per angelum manifestatum est, qui cum adhuc incircumcisus 
 a matre ferretur, praesenti et euidenti periculo ut circumcideretur 
 exactum est et, cum factum esset, depulsa pernicies. 
 sicut ergo in Abraham praecessit iustitia fidei et accessit circumcisio 
 signaculum iustitiae fidei, ita in Cornelio praecessit sanctificatio 
 spiritalis in dono spiritus sancti et accessit sacramentum 
 regenerationis in lauacro baptismi. et sicut in Isaac, qui octauo 
 suae natiuitatis die circumcisus est, praecessit signaculum iustitiae 
 fidei et, quoniam patris fidem imitatus est, secuta est in 
 crescente ipsa iustitia cuius signaculum in infante praecesserat, 
 ita in baptizatis infantibus praecedit regenerationis sacramentum 
 et, si christianam tenuerint pietatem, sequetur etiam in corde 
 conuersio cuius mysterium praecessit in corpore. et sicut in

 

 

 
 
 
 illo latrone quod ex baptismi sacramento defuerat conpleuit 
 omnipotentis benignitas, quia non superbia uel contemptu, sed 
 necessitate defuerat, sic in infantibus qui baptizati moriuntur 
 eadem gratia omnipotentis implere credenda est, quod non ex 
 impia uoluntate, sed ex aetatis indigentia nec corde credere 
 ad iustitiam possunt nec ore confiteri ad salutem. ideo cum 
 pro eis alii respondent, ut impleatur erga eos celebratio sacramenti, 
 ualet utique ad eorum consecrationem, quia ipsi respondere 
 non possunt. at si pro eo qui respondere potest alius 
 respondeat, non itidem ualet. ex qua regula illud in euangelio 
 dictum est, quod omnes cum legitur naturaliter mouet: aetatem 
 habet, ipse pro se loquatur.

Quibus omnibus rebus ostenditur aliud esse sacramentum 
 baptismi, aliud conuersionem cordis, sed salutem 
 hominis ex utroque conpleri. nec, si unum horum defuerit, ideo 
 putare debemus consequens esse ut et alterum desit, quia et 
 illud sine isto potest esse in infante et hoc sine illo potuit 
 esse in latrone, conplente deo siue in illo siue in isto quod 
 non ex uoluntate defuisset, cum uero ex uoluntate alterum 
 horum defuerit, reatu hominem inuolui. et baptismus quidem 
 potest inesse ubi conuersio cordis defuerit, conuersio autem 
 cordis potest quidem inesse non percepto baptismo, sed contempto 
 baptismo non potest. neque enim ullo modo dicenda 
 est conuersio cordis ad deum, cum dei sacramentum contemnitur. 
 iuste igitur reprehendimus anathemamus detestamur 
 abominamur peruersitatem cordis haereticorum, sacramentum 
 tamen euangelicum non ideo non habent, quia per quod utile 
 est non habent. quapropter, cum ad fidem et ueritatem ueniunt 
 et agentes paenitentiam remitti sibi peccata deposcunt, non

 

 
 
 
 eos decipimus neque fallimus, cum correctos a nobis ac reformatos 
 in eo quo deprauati adque peruersi sunt ad regnum 
 caelorum sic disciplinis caelestibus erudimus, ut, quod in eis 
 integrum est, nullo modo uiolemus nec propter hominis uitium, 
 si quid in homine dei est, uel nullum uel uitiosum esse 
 dicamus.

Iam pauca restant ex epistula ad Iubaianum. sed 
 quia in eis et de praeterita ecclesiae consuetudine dicitur et 
 de baptismo Iohannis, quod solet non paruam mouere quaestionem 
 hominibus rem manifestam parum adtendentibus, quia 
 iussi sunt ab apostolo in Christo baptizari qui baptismum 
 Iohannis acceperant, non neglegenter tractanda sunt et in uolumen 
 aliud differenda, ne huius modus inmoderatus sit.

Ecclesiae catholicae consuetudinem pristinam nunc teneri, 
 cum ab haereticis uel schismaticis uenientes, si euangelicis 
 uerbis consecratum baptismum perceperunt, denuo non baptizantur, 
 beato Cypriano teste utimur. ipse quippe sibi quaestionem 
 proposuit ex ore utique fratrum siue quaerentium ueritatem 
 siue pro ueritate certantium. inter disputationes enim 
 suas, quibus uolebat ostendere denuo baptizandos haereticos, 
 de quibus satis pro tempore libris superioribus disseruimus, 
 ait: sed dicit aliquis: quid ergo fiet de his qui in 
 praeteritum de haeresi ad ecclesiam uenientes 
 sine baptismo admissi sunt? hic tota causa

 

 
 
 
 Donatistarum, cum quibus nobis de hac quaestione conflictus est, penitus 
 naufragauit. si enim uere baptismum non habebant, qui uenientes 
 ab haereticis ita suscipiebantur, et super eos erant peccata 
 eorum, cum communicatum est talibus siue ab eis qui erant 
 ante Cyprianum siue ab ipso Cypriano, necesse est ut unum 
 dicatur ex duobus, aut perisse iam tunc ecclesiam talium communione 
 maculatam aut non obesse cuiquam in unitate permanenti 
 aliena etiam nota peccata. illud autem quia dicere 
 non possunt, perisse tunc ecclesiam contagione communionis 
 eorum qui sine baptismo ad eam, sicut Cyprianus dicit, admissi 
 sunt — alioquin nec originem suam poterunt adserere, si tunc 
 periit ecclesia, quoniam plus quadraginta anni sunt inter Cypriani 
 passionem et diuinorum codicum exustionem, unde isti calumniarum 
 suarum fumos iactantes occasionem faciendi schismatis 
 inuenerunt, sicut consulum ordo declarat —,*restat ut fateantur 
 nulla malorum etiam cognitorum tali communione contaminari 
 unitatem Christi. quod cum fassi fuerint, non inuenient causam, 
 cur se ab ecclesiis orbis terrarum, quas per apostolos institutas 
 pariter legimus. separare debuisse contendant, quia neque illae 
 quorumlibet malorum commixtione perire potuerunt et isti, qui 
 non perirent si cum illis in unitate mansissent, separando se ab 
 eis et rumpendo uinculum pacis utique in schismate perierunt. 
 apertissimum enim sacrilegium eminet schismatis, si nulla 
 fuit causa separationis. nullam uero fuisse causam separationis 
 apparet, si mali etiam cogniti bonos in unitate non maculant.non autem maculari in unitate bonos etiam a cognitis malis 
 docemus teste Cypriano, qui dicit in praeteritum de haeresi 
 ad ecclesiam uenientes sine baptismo admissos; quorum tamen 
 nefaria sacrilegia quae super eos erant, quia baptismo dimissa.

 

 
 
 
 non erant, si polluere et perdere non potuerunt ecclesiae sanctitatem, 
 nulla malorum contagione potest perire. quapropter si 
 Cyprianum uerum dixisse consentiunt, eo teste conuincuntur 
 in crimine schismatis, si Cyprianum falsum dixisse contendunt, 
 eo teste non utantur in quaestione baptismatis.

Sed nunc quod cum beato Cypriano homine pacifico 
 sermocinari instituimus peragamus. qui cum sibi opposuisset 
 quod dici a fratribus nouerat: quid ergo fiet de his qui 
 in praeteritum de haeresi ad ecclesiam uenientes 
 sine baptismo admissi sunt?, potens est, inquit, dominus 
 misericordia sua indulgentiam dare et eos 
 qui ad ecclesiam simpliciter admissi in ecclesia 
 dormierunt ab ecclesiae suae muneribus non separare. 
 bene quidem praesumpsit, quod caritas unitatis cooperire 
 posset multitudinem peccatorum. quodsi habebant baptismum 
 et ab his non recte sentiebatur qui eos denuo baptizandos 
 esse censebant, id erratum cooperiebat caritas unitatis, quamdiu 
 inerat ista non diabolica discessio, sed humana temptatio, 
 donec eis, sicut apostolus dicit, si quid aliter sapiebant dominus 
 reuelaret. et ideo uae istis, qui per sacrilegam praecisionem 
 ab unitate dirrupti, si et aput nos et aput illos est baptismus, 
 rebaptizant, si autem in catholica sola est, nec baptizant. siue 
 ergo rebaptizent sine non baptizent, non sunt in uinculo pacis, 
 unde cuilibet istorum uulneri adhibeant medicinam. nos autem 
 si ad ecclesiam sine baptismo admittimus; in eo numero sumus 
 quibus Cyprianus propter unitatis custodiam ignosci posse 
 praesumpsit. si autem — sicut iam, ut arbitror, ex his quae

 

 
 
 
 in superioribus libris diximus manifestum est — etiam in 
 haereticorum peruersitate potest esse christiani baptismi integritas, 
 si qui temporibus illis rebaptzauerunt nec tamen ab 
 unitatis conpagine recesserunt, eadem dilectione pacis potuerunt 
 ad ueniam pertinere, qua Cyprianus etiam sine baptismo admissos 
 ab ecclesiae muneribus non separari potuisse testatur. 
 porro si uerum est aput haereticos et schismaticos non esse 
 baptismum Christi, quanto minus obessent in unitate positis 
 aliena peccata, si ad unitatem uenientibus et sine baptismo 
 admissis soluerentur et propria! nam si teste Cypriano unitatis 
 uinculum tantum ualet, quomodo possent laedi peccatis alienis 
 qui nollent ab unitate recedere, si etiam non baptizati peccatis 
 propriis non perirent, qui ad eam uellent ex haeresi accedere?

Quod autem adiungit Cyprianus et dicit: non tamen 
 quia aliquando erratum est, ideo semper errandum 
 est, cum magis sapientibus et deum timentibus 
 congruat patefactae et perspectae ueritati libenter 
 adque incunctanter obsequi quam pertinaciter 
 adque obstinate contra fratres et consacerdotes\' 
 pro haereticis reluctari, uerissime dicit, nec alteri potius 
 quam sibi aduersatur qui resistit apertissimae ueritati. 
 sed per illa quae tam multa iam diximus, quantum arbitror, 
 liquido apparet et certum est baptismum Christi nec haereticorum 
 peruersitate, cum aput eos datur et sumitur, posse 
 uiolari. sed ut certum nondum sit, saltem adhuc esse dubium 
 quisquis ea quae dicta sunt etiam retinens cogitauerit confitetur. 
 non ergo apertissimae resistimus ueritati, sed aut pro 
 manifesta ueritate certamus, sicut ego existimo, aut certe,

 

 
 
 
 sicut possunt putare qui nondum istam quaestionem solutam 
 esse arbitrantur, adhuc quaerimus ueritatem. et ideo, si aliter 
 se res habet quam nos dicimus, eadem simplicitate suscipimus 
 ab haereticis baptizatos, qua suscipiebant illi quos propter 
 unitatem Cyprianus ad ueniam pertinere praesumpsit. si autem 
 baptismus Christi, sicut ea quae iam multa dicta sunt indicant, 
 et in non integra uel uita uel fide, siue eorum qui 
 uidentur esse intus nec tamen ad unicae illius columbae membra 
 pertinent, siue eorum qui sic ad eam non pertinent, ut etiam 
 aperte foris sint, potest esse integer, qui eum illis temporibus 
 repetebant eandem ueniam propter unitatis caritatem merebantur, 
 quam meruisse propter eiusmodi caritatem credidit Cyprianus 
 eos, quos sine baptismo admissos esse arbitratus est. isti 
 ergo, qui nulla existente -causa — quandoquidem, sicut idem 
 Cyprianus ostendit, mali bonis in unitate obesse non possunt — 
 se ab eiusdem unitatis caritate praeciderunt, locum omnis 
 ueniae perdiderunt, et qui ipso scelere schismatis interirent, 
 etiam si post catholicam non rebaptizarent, quanto supplicio 
 digni sunt, qui uel quod eos non habere Cyprianus adfirmat 
 habentibus catholicis dare conantur uel, sicut res ipsa manifestat, 
 quod et ipsi habent non habere catholicam criminantur!

Sed quia nunc, ut dicere coeperam, cum Cypriani 
 litteris sermocinari instituimus, non, ut arbitror, etiam illi, 
 si adesset, uiderer pertinaciter adque obstinate contra 
 fratres et consacerdotes pro haereticis reluctari, 
 cum acciperet tanta ista quae nos mouent, cur etiam aput 
 haereticos in suo maligno errore peruersos baptismum tamen 
 Christi per se ipsum reuerentissimum adque sanctissimum esse

 

 
 
 
 posse credamus. cumque et ipse testetur, cuius nobis testimonium 
 ponderis magni est, sic eos admitti in praeteritum 
 solitos, quisquis eius sermone commotus haereticos denuo 
 baptizandos esse non dubitat, eos, quibus hoc propter tanta 
 quae contradicuntur nondum persuasum est, tales esse deputet, 
 quales in praeteritum fuerunt qui baptizatos in haeresi solo 
 proprio errore correcto simpliciter admiserunt et cum eis per 
 unitatis uinculum salui esse potuerunt. quisquis autem et 
 praeterita ecclesiae consuetudine et posteriore robore plenarii 
 concilii et tot tantisque sanctarum scripturarum testimoniis 
 et ipsius Cypriani multis docamentis et perspicuis rationibus 
 ueritatis intellegit Christi baptismum uerbis euangelicis consecratum 
 non fieri cuiuslibet hominis peruersitate peruersum, 
 eodem unitatis uinculo intellegat saluos esse potuisse quibus 
 aliud salua caritate tunc uisum est. ac per hoc simul oportet 
 intellegatur eos, quos nulla zizania, nulla palea, si ipsi frumenta 
 esse uoluissent, in societate ecclesiae toto orbe diffusae 
 poterant maculare et ideo nulla existente causa se ab eodem 
 unitatis uinculo dirruperunt, quodlibet illorum duorum uerum 
 sit, siue quod Cyprianus tunc sensit siue quod catholicae uniuersitas 
 unde ille non recessit optinuit, foris apertissime constitutos 
 in manifesto sacrilegio schismatis saluos esse non 
 posse et omnia, quae habent de diuinis sacramentis et liberalitate 
 unius legitimi uiri, quamdiu\' tales sunt, ad eorum confusionem 
 potius quam ad salutem ualere.

Quocirca etiam si uere propterea uellent haeretici 
 correcto errore uenire ad ecclesiam, quia putarent se baptismum 
 non habere nisi in catholica acciperent, nec sic eis 
 deberemus ad iterationem baptismi consentire, sed potius

 
 
 
 docendi essent nec integritatem baptismi prodesse peruersitati 
 eorum si corrigi nollent, nec eorum peruersitate uiolatum 
 fuisse integrum baptisma quamdiu corrigi noluerunt, nec quia 
 corrigi uolunt melius in eis baptisma fieri, sed ipsos a malignitate 
 discedere, illud autem incipere iam prodesse ad salutem 
 quod prius inerat ad perniciem. haec enim discentes et salutem 
 in catholica unitate desiderabunt et suum esse quod Christi 
 est non existimabunt et ueritatis sacramentum quamuis in se 
 positum cum errore proprio non miscebunt.

Huc accedit, quia sic homines occulta nescio qua inspiratione 
 dei detestantur, si quis iterum baptismum accipiat 
 quem ubicumque iam acceperat, ut idem ipsi haeretici cum 
 inde disputant frontem confricent et prope omnes eorum laici, 
 qui aput eos inueterauerunt et animosam pertinaciam aduersus 
 catholicam conceperunt, hoc solum illic sibi displicere fateantur 
 et multi, qui propter adipiscenda aliqua commoda saecularia 
 uel incommoda deuitanda transire ad eos uolunt, occultis 
 conatibus ambiant, ut hoc eis quasi peculiari et domestico 
 beneficio praestetur, ne rebaptizentur, et nonnulli ceteris eorum 
 uanis erroribus et falsis criminationibus aduersus catholicam 
 ecclesiam credentes hoc uno reuocentur ut eis sociari nolint, 
 ne rebaptizari cogantur. quem sensum hominum omnia penitus 
 corda occupantem isti Donatistae metuentes maluerunt recipere 
 baptismum, qui aput Maximianistas quos damnauerunt datus 
 est, et eo modo sibi linguas praecidere et ora oppilare quam 
 denuo baptizare tot homines Mustitanae et Assuritanae et 
 aliarum plebium, quas cum Feliciano et Praetextato et ceteris 
 a se damnatis et ad se redeuntibus susceperunt.

Cum enim fit hoc raro in singulis, inter multa spatia

 
 
 
 locorum et temporum horror facti non ita sentitur. si autem 
 repente conuenirentur, quos per tam longum tempus siue 
 urgentibus periculis mortis siue per sollemnitates paschales 
 memorati Maximianistae baptizauerant, et eis diceretur ut 
 iterum baptizarentur, quoniam id quod in sacrilegio schismatis 
 acceperant nihil esset, id quidem diceretur quod eos pertinacia 
 sui erroris dicere cogeret, ut possent qualicumque falsa umbra 
 constantiae contra calorem ueritatis suae duritiae rigorem 
 glaciemque contegere. sed quia hoc illi ferre non possent et 
 quod in tam multis hominibus fieret nec ipsi possent tolerare 
 qui facerent, praesertim quia idem ipsi eos in parte Primiani 
 rebaptizarent qui eos in parte Maximiani iam baptizauerant, 
 receptus est baptismus illorum et interceptus tyfus istorum. 
 quod nullo modo eligerent fieri, nisi amplius sibi aduersari 
 arbitrarentur horrorem hominum de iterata tinctione quam 
 considerationem de perdita defensione. quod non ideo dixerim, 
 quia humano sensu deterreri debuimus, si ab haereticis uenientes 
 denuo baptizari ueritas cogeret, sed quia sanctus Cyprianus 
 ait hoc ipso magis haereticos ad necessitatem ueniendi adigi 
 potuisse, si rursus in catholica baptizarentur, propterea commemorare 
 uolui, quantus paene in omnium mentibus huius 
 facti horror insidat, quem diuinitus infusum esse crediderim, 
 ut aduersus quaslibet disputationes quas infirmi discutere 
 nequeunt horrore ipso ecclesia muniretur.

Sane uerba ipsa Cypriani cum intueor, ammoneor 
 quaedam multum necessaria dicere dirimendae huiusmodi quaestioni. 
 nam si uiderint, inquit, iudicio et sententia

 

 
 
 
 nostra id decerni et statui, ut baptisma iustum et 
 legitimum conputetur quod illic baptizantur, putabunt 
 se ecclesiam quoque et cetera ecclesiae 
 munera iuste et legitime possidere. non ait: \'putabunt 
 se ecclesiae munera possidere\', sed: \'iuste et legitime 
 possidere.\' nos autem baptismum eos non iuste et legitime 
 possidere concedimus, non possidere autem non possumus 
 dicere, cum sacramentum dominicum in euangelicis uerbis 
 cognoscimus. baptismum ergo legitimum habent, sed non legitime 
 habent. quisquis enim eum et in unitate catholica et eo 
 digne uiuens habet, et legitimum et legitime habet, quisquis 
 autem uel in ipsa catholica sicut palea commixta frumento 
 uel extra sicut palea uento sublata habet, hunc baptismum 
 legitimum quidem habet, sed non legitime; ita enim habet 
 quemadmodum utitur. non autem legitime utitur qui eo utitur 
 contra legem, quod facit omnis qui baptizatus perdite uiuit 
 siue intus siue foris.

Quapropter sicut de lege dixit apostolus: bona. 
 est lex, si quis ea legitime utatur, ita de baptismo 
 recte dicere possumus: \'bonus est baptismus, si quis eo legitime 
 utatur\'. et sicut non faciebant tunc ut lex bona non esset 
 aut ut omnino nulla esset qui ea non legitime utebantur, sic 
 nullo modo facit ut baptismus bonus non sit aut ut omnino 
 baptismus non sit, quisquis eo siue quia in haeresi siue quia 
 in pessimis moribus uiuit non legitime utitur. et ideo cum 
 uel ad unitatem catholicam uel ad uitam tanto sacramento 
 dignam conuertitur, non aliud baptisma incipit habere

 

 
 
 
 legitimum, sed illud ipsum incipit habere legitime. nec remissio 
 inreuocabilium peccatorum consequitur baptisma, nisi non 
 solum legitimum, sed etiam legitime habeatur. nec tamen, 
 si legitime non habebitur et peccata uel non remittentur 
 uel remissa replicabuntur, propterea uel malum uel nullum 
 erit in baptizato baptismi sacramentum. sicut enim ludas, cui 
 buccellam tradidit dominus, non malum accipiendo sed male 
 accipiendo locum in se diabolo praebuit, sic indigne quisque 
 sumens dominicum sacramentum non efficit, ut quia ipse malus 
 est malum sit aut quia non ad salutem accipit nihil acceperit. 
 corpus enim domini et sanguis domini nihilominus erat etiam 
 illis quibus dicebat apostolus: qui manducat et bibit 
 indigne, iudicium sibi manducat et bibit. non ergo 
 quaerant in catholica haeretici quod habent sed quod non 
 habent, id est finem praecepti, sine quo multa sancta haberi 
 possunt, sed prodesse non possunt. finis autem praecepti 
 est caritas de corde puro et conscientia bona et 
 fide non ficta. lauacri uero sacramentum non ut habeant, 
 si iam eodem ipso quamuis in haeresi tincti sunt, sed ut 
 salubriter habeant, ad catholicae unitatem ueritatemque festinent.

Iam nunc de Iohannis baptismo uidendum est 
 quid dicatur. baptizatos enim a Paulo eos qui iam baptismo 
 Iohannis baptizati fuissent legimus in Actibus apostolorum non 
 ob aliud, nisi quia Iohannis baptismus non fuit Christi baptismus, 
 sed Iohanni a Christo concessus, qui Iohannis proprie diceretur, 
 sicut idem Iohannes dicit: non potest homo accipere 
 quicquam, nisi datum fuerit de caelo. et ne

 

 
 
 
 forsitan hoc sic a deo patre accepisse uideretur ut a filio non 
 acciperet, de ipso Christo identidem loquens ait: nos omnes 
 de plenitudine eius accepimus. accepit autem hoc 
 Iohannes certae dispensationis gratia non diu mansurum, sed 
 quantum satis esset ad parandam uiam domino, cuius eum 
 esse praecursorem oportebat. quam ille humiliter ingressurus 
 et se humiliter sequentes ad excellentiam deducturus, sicut 
 seruis pedes lauit, ita serui baptismo tingui uoluit. sicut enim 
 se subiecit pedibus eorum quos ipse dirigebat, sic Iohannis 
 muneri quod ipse donauerat, ut intellegerent omnes, quanto 
 superbiae sacrilegio quisque contemneret baptisma quod a 
 domino deberet accipere, quando ipse dominus accepisset, quod 
 seruo ut proprium dare posset ipse praestiterat, et cum Iohannes, 
 quo nemo exsurrexit maior in natis mulierum, tantum 
 testimonium Christo perhiberet, ut soluendae corrigiae calciamenti 
 eius se fateretur indignum, Christus et baptismum eius 
 accipiendo humillimus inter homines inueniretur et baptismo 
 eius locum auferendo deus altissimus crederetur, idem humilitatis 
 doctor et celsitudinis dator.

Nulli enim prophetarum, nulli prorsus hominum in 
 scripturis diuinis legimus esse concessum baptizare in aqua 
 paenitentiae in remissionem peccatorum, quod Iohanni concessum 
 est, qua mirabili gratia suspendens in se corda 
 populorum uiam praepararet in eis illi, quem se tanto praedicaret 
 esse maiorem. sed dominus Iesus Christus tali baptismo 
 mundat ecclesiam, quo accepto nullum alterum requiratur,

 

 
 
 
 Iohannes autem tali baptismo praetinguebat, quo accepto esset 
 baptisma etiam dominicum necessarium, non ut illud repetatur, 
 sed ut eis qui Iohannis baptismum acceperant etiam 
 Christi baptismus, cui uiam praeparabat ille, traderetur. si 
 enim Christi humilitas conmendanda non esset, nec baptismo 
 Iohannis opus esset; rursus si in Iohanne finis esset, post 
 Iohannis baptisma Christi baptismate opus non esset. sed quia 
 finis legis Christus ad iustitiam omni credenti, ab illo 
 demonstratum est ad quem pergeretur, ad hunc cum peruentum 
 fuerit permanetur. idem igitur Iohannes et celsitudinem domini 
 praedicauit, cum eum sibi longe praeposuit, et humilitatem, cum 
 eum tamquam infimum baptizauit. sed si Iohannes Christum 
 solum baptizasset, melioris baptismi dispensator Iohannes fuisse 
 putaretur quo ipse Christus solus tinctus esset, quam Christi 
 est quo christiani tinguntur. et rursus si omnes prius baptismo 
 Iohannis et deinde Christi baptizari oporteret, minus plenus 
 minusque perfectus Christi baptismus merito uideretur, qui non 
 sufficeret ad salutem. quocirca et baptismo Iohannis baptizatus 
 est dominus, ut superbas hominum ceruices ad salutare suum 
 baptismum flecteret, et non solus illo baptismate tinctus est, 
 ne hoc ipso superius illud ostenderet quod eo solus ipse baptizari 
 meruisset, et ultra illud perseuerare non siuit, ne hoc 
 unum quo ipse baptizat indigere praecedente altero uideretur.

Quaero itaque, si baptismo Iohannis peccata dimittebantur, 
 quid amplius praestari potuit per baptismum Christi 
 eis, quos apostolus Paulus post Iohannis baptismum Christi

 

 
 
 
 baptismo uoluit baptizari? si autem Iohannis baptismo non 
 dimittebantur peccata, utrumnam meliores erant Iohanne Cypriani 
 temporibus, de quibus ipse dicit quod fundos insidiosis 
 fraudibus rapiebant et usuris multiplicantibus faenus augebant, 
 quibus tamen baptizantibus fiebat remissio peccatorum P an 
 quia eos unitas ecclesiae tenebat? quid ergo? Iohannes non 
 erat in unitate, amicus ille sponsi, uiae dominicae praeparator 
 et ipsius domini baptizator? quis hoc dementissimus dixerit? 
 quapropter quamquam ita credam baptizasse Iohannem in aqua 
 paenitentiae in remissionem peccatorum, ut ab eo baptizatis 
 in spe remitterentur peccata, re ipsa uero in domini baptismo 
 id fieret, sicut resurrectio quae expectatur in finem spe in 
 nobis facta est, sicut dicit apostolus, quia simul nos excitauit 
 et simul sedere fecit in caelestibus, et idem 
 dicit: spe enim salui facti sumus — nam et Iohannes ipse 
 cum dicat: ego quidem baptizo uos in aqua paenitentiae 
 in remissionem peccatorum, dominum uidens 
 ait: ecce agnus dei, ecce qui tollit peccata mundi-, 
 tamen, ne quisque contendat etiam in baptismo Iohannis dimissa 
 esse peccata, sed ampliorem aliquam sanctificationem eis quos 
 iussit Paulus denuo baptizari per baptismum Christi esse conlatam, 
 non ago pugnaciter.

Illud enim quod ad rem praesentem maxime pertinet 
 intuendum est, quoquo modo se habeat baptisma Iohannis, 
 cum eum ad unitatem Christi pertinere manifestum sit, quae 
 causa fecerit, ut post Iohannem sanctum baptizari homines 
 oportuerit et post episcopos auaros non oportuerit. nemo enim 
 negat, quod in agro dominico Iohannes triticum erat et, si

 

 

 

 
 
 
 amplius non potest, in ubertate centena; item nemo dubitat 
 auaritiam, quae est idolorum seruitus, in messe dominica inter 
 paleas numerari. cur ergo post triticum baptizatur et post 
 paleam non baptizatur? si propterea Paulus post Iohannem 
 baptizauit, quia Iohanne melior erat, cur non et Cyprianus 
 post faeneratores collegas suos baptizauit, quibus ultra conparationem 
 melior erat? si propterea post tales collegas Cyprianus 
 non baptizauit, quia in unitate cum illo erant, \'nec post 
 Iohannem Paulus debuit, quia eadem unitate continebantur. 
 an forte fraudatores et rapaces ad columbae illius unicae 
 membra pertinent et ille non pertinet, cui potestas ipsa domini 
 Iesu Christi per columbae speciem spiritu sancto descendente 
 monstrata est? immo uero ille intime pertinet, isti uero uel 
 occasione alicuius scandali uel ultima uentilatione a tritico 
 separandi nequaquam pertinent, et tamen post illum baptizatum 
 est, post istos non baptizatur. quae igitur causa est, nisi quia 
 baptisma, quod illos iussit Paulus accipere, non hoc erat quod 
 per Iohannem dabatur? et ideo in eadem ipsa unitate ecclesiae 
 baptismus Christi, si baptizante faeneratore tradatur, repeti non 
 potest, baptismum autem Iohannis etiam ab ipso Iohanne accipientes 
 postea Christi baptismo baptizari oportebat.

Proinde possum et ego uerbis utens ipsius beati 
 Cypriani ad cuiusdam miraculi considerationem audientium 
 corda conuertere, si dicam: ille Iohannes maior inter 
 prophetashabitus, illediuinagratiaadhucin utero 
 matris impletus, ille Heliae spiritu et uirtute subnixus, 
 qui non aduersarius domini sed praecursor 
 ac paedicatorfuit, qui dominum non tantum uerbis 
 praenuntiauit sed et oculis ostendit, qui ipsum

 

 
 
 
 Christum per quem baptizantur ceteri baptizauit, 
 sic baptizare non meruit, ut post eum non baptizarentur qui 
 ab eo fuerint baptizati: et post auaros fraudatores rapaces 
 faeneratores nemo quemquam in ecclesia baptizandum putabit? 
 nonne, cum haec inuidiose clamauero, respondetur mihi: \'quid 
 hoc indignum putas, quasi aut Iohannes exhonoratus sit aut 
 auarus honoratus? sed illius baptismum non oportuit iterari, 
 de quo idem Iohannes ait: hic est qui baptizat in spiritu 
 sancto. per quemlibet enim ministrum detur, illius est 
 baptismus de quo dictum est: hic est qui baptizat. sed 
 neque ipsius Iohannis baptismus iteratus est, cum ab eo baptizatos 
 baptizari in Christo Paulus apostolus iussit. quod enim 
 ab amico sponsi non acceperant, hoc ab eo ipso sponso accipere 
 debuerunt, de quo ille amicus dixerat: hic est qui baptizat 
 in spiritu sancto.\'

Poterat enim, si uoluisset, dominus Iesus baptismi 
 sui potestatem dare alicui uel aliquibus praecipuis seruis suis 
 quos iam fecisset amicos suos, qualibus ait: iam non uos 
 dicam seruos sed amicos, ut, quemadmodum per uirgam 
 florentem demonstratus est Aaron sacerdos, ita in eius ecclesia, 
 ubi plura et maiora miracula facta sunt, per aliquod signum 
 demonstrarentur excellentioris sanctitatis ministri et dispensatores 
 mysteriorum, qui soli baptizare deberent. sed si hoc 
 fieret, quamuis eis a domino adtributus tamen ipsorum iam 
 baptismus diceretur, sicut baptismus Iohannis fuit. ideo Paulus 
 gratias agit deo, quod neminem ipsorum baptizauerat, qui tamquam 
 obliti in cuius nomine baptizati essent per hominum se 
 nomina diuidebant. cum enim tantum ualet baptismus per

 

 

 
 
 
 hominem contemptibilem quantum per apostolum datus, ita nec illius 
 nec illius, sed Christi esse cognoscitur; quod in ipso domino 
 Iohannes per illam columbae speciem se didicisse testatur. nam 
 secundum quid aliud dixerit: et ego nesciebam eum, non 
 plane uideo. si enim eum omnino nesciret, non uenienti ad 
 baptismum suum diceret: ego a te debeo baptizari. quid 
 est ergo quod ait: quoniam uidi spiritum uelut columbam 
 descendentem de caelo, et mansit super eum. 
 et ego nesciebam eum, sed qui me misit baptizare 
 in aqua, ipse mihi dixit: super quem uideris spiritum 
 descendentem de caelo et manentem super 
 eum, ipse est qui baptizat in spiritu sancto? columba 
 utique super baptizatum descenderat. adhuc autem uenienti ut 
 baptizaretur dixerat: ego a te debeo baptizari. iam ergo 
 sciebat eum. quid sibi itaque uult: ego nesciebam eum, sed 
 qui me misit baptizare in aqua, ipsemihidixit:super 
 quem uideris spiritum descendentem de caelo et 
 manentem super eumipse est qui baptizatin spirtu 
 sancto, cum hoc posteaquam baptizatus est factum sit, nisi 
 quia secundum aliquid eum sciebat, secundum aliquid adhuc nesciebat? 
 sciebat uidelicet sponsum filium dei de cuius plenitudine 
 omnes acciperent, sed quia sic ex eius plenitudine ipse acceperat 
 baptizandi potestatem, ut Iohannis baptismus diceretur, nesciebat, 
 utrum sic esset daturus et ceteris an uero proprium baptismum 
 sic habiturus, ut, per quemlibet daretur siue excellentioris gratiae 
 ministrum siue inferioris siue per centeni fructus hominem 
 siue sexageni siue triceni siue per frumentum siue per paleam, 
 non nisi illius unius esse cognosceretur; et hoc per spiritum 
 didicit uelut columbam descendentem et manentem super eum.

Itaque inuenimus dictum ab apostolis et gloriam 
 meam, quamuis utique in domino, et ministerium meum 
 et prudentiam meam et euangelium meum, quamuis 
 utique a domino inpertitum adque donatum, (baptismus) autem 
 (meus) nemo eorum dixit omnino. neque enim omnium aequalis 
 est gloria nec ministrant omnes aequaliter nec aequali prudentia 
 \' sunt omnes praediti et in euangelizando alius alio melius operatur 
 et ideo dici potest alius alio doctior et ipsa doctrina 
 salutari: alius autem alio magis minusue baptizatus dici non 
 potest, siue ab inferiore siue a maiore baptizetur. proinde cum 
 manifesta sint opera carnis, quae sunt fornicationes, inmunditiae, 
 luxuriae, idolorum seruitus, ueneficia, inimicitiae, contentiones, 
 aemulationes, animositates, dissensiones, haereses, inuidiae, 
 ebrietates, comisationes et his similia, si mirabiliter dicitur: 
 \'post Iohannem baptizati sunt homines et post haereticos non 
 baptizantur,> cur non mirabiliter dicitur: \'post Iohannem baptizati 
 sunt homines et post inuidos non baptizantur,\' cum ex 
 parte diaboli esse inuidos ipse Cyprianus in epistula de zelo 
 et liuore testetur et in ecclesia Christi fuisse inuidos Christi 
 adnuntiatores ipsis apostolicis temporibus ipse Cyprianus ex 
 apostolo Paulo, sicut iam docuimus, manifestet?

Quia ergo Iohannis baptismus non erat idem qui 
 baptismus Christi, satis arbitror esse declaratum. et propterea 
 nihil ex illo documenti adferri potest, cur propterea post haereticos 
 baptizandum sit, quia baptizatum est post Iohannem, cum Iohannes 
 haereticus non fuerit et potuerit habere baptismum quamuis 
 a Christo concessum non tamen Christi proprium, cum Christi

 

 
 
 
 habuerit caritatem, et possit haereticus habere baptismum 
 Christi et peruersitatem diaboli, sicut intus alius potest habere 
 baptismum Christi et inuidiam diaboli.

\'At enim multo magis post haereticum baptizandum est, 
 quia Iohannes haereticus non erat et tamen post eum baptizatum 
 est\'. \'sic\', dicit aliquis, \'multo magis post ebriosum baptizandum 
 est, quia Iohannes sobrius erat et tamen post eum 
 baptizatum est\', et quid ei respondeamus non habebimus nisi 
 baptizatis a Iohanne baptismum Christi non habentibus esse 
 traditum, in quibus autem est baptismus Christi, quibuslibet 
 peruersitatibus eorum nullo modo fieri, ut non sit in eis baptismus 
 Christi.

Non itaque idcirco haereticus ius baptismi optinere potuit 
 quia prior baptizauit, sed quia non suo baptismo baptizauit, 
 et si ius baptizandi non habuit, tamen Christi est quod dedit 
 et ille Christi est quod accepit. multa enim contra ius dantur 
 nec tamen ideo uel nulla uel non data dicuntur. neque enim 
 et ille, qui saeculo uerbis solis et non factis renuntiat, iure 
 accipit baptismum et tamen accipit. nam tales in ecclesia et 
 Cyprianus suis temporibus fuisse commemorat et nos experimur 
 et gemimus.

Mirum est autem, quomodo dicatur separari a se et 
 diuidi omnino non posse baptismum et ecclesiam. si enim 
 baptisma in baptizato inseparabiliter manet, quomodo baptizatus 
 separari ab ecclesia potest et baptisma non potest? in baptizato 
 autem inseparabiliter baptisma permanere manifestum est, 
 quia, in quemlibet profundum malorum et in quamlibet horribilem 
 uoraginem peccatorum inruat baptizatus usque ad apostaticam

 

 
 
 
 ruinam, non caret baptismo et ideo per paenitentiam redeunti 
 non redditur, quia eo non potuisse carere iudicatur. baptizatum 
 autem posse separari ab ecclesia quis dubitauerit? inde quippe 
 omnes haereses exierunt quae uocabulo christiano decipiunt. 
 
 
 Quamobrem quia manifestum est in baptizato esse 
 baptismum, cum baptizatus de ecclesia separatur, baptismus 
 qui in illo est cum illo utique separatur. et ideo non omnes 
 qui tenent baptismum tenent et ecclesiam, sicut non omnes 
 qui tenent ecclesiam tenent et uitam aeternam. aut si ecclesiam 
 tenere non dicimus nisi eos, qui diuina mandata custodiunt, 
 multos iam esse concedimus baptismum tenentes et 
 ecclesiam non tenentes.

Quamobrem non praeoccupat haereticus baptismum, cum 
 eum ab ecclesia sumpserit, nec potuit amittere cum recederet, 
 quem iam non habere ecclesiam dicimus et tamen 
 baptismum habere concedimus. nec primatum quisque sibi 
 derogat et haeretico tribuit, quia eum dicit secum abstulisse 
 quod non legitime daret sed tamen legitimum daret, nec iam 
 legitime haberet sed legitimum haberet. primatus autem non 
 est nisi in sancta conuersatione et uita bona, quo pertinent 
 omnes, ex quibus tamquam membris constat illa sponsa non 
 habens maculam neque rugam et illa columba inter multorum 
 coruorum inprobitatem gemens; nisi forte, cum Esau propter 
 lenticulae concupiscentiam primatum perdiderit, tenere primatum 
 arbitrandi sunt fraudatores raptores faeneratores inuidi 
 ebriosi et ceteri huiusmodi, quales in ecclesia sui temporis 
 etiam per litteras Cyprianus ingemuit. quapropter aut quod 
 est tenere ecclesiam non hoc est, in diuinis tenere primatum, 
 aut si omnis qui tenet ecclesiam etiam primatum tenet, omnes

 

 
 
 
 illi iniqui ecclesiam non tenent, qui tamen intus uidentur et 
 baptismum dare et habere a nullo nostrum negantur. nam eos 
 primatum in diuinis habere quis dicat, nisi qui nihil diuinum 
 sapit?

Sed iam ad illa eloquia pacifica Cypriani, hoc 
 est ad epistulae finem omnibus consideratis pertractatisque 
 peruentum est, quae me legentem et saepe repetentem non 
 satiant. tanta ex eis iucunditas fraterni amoris exhalat, tanta 
 dulcedo caritatis exuberat. haec tibi, inquit, breuissime 
 nostra mediocritate rescripsimus, frater carissime, 
 nemini praescribentes aut praeiudicantes quominusunusquisqueepiscoporumquodputatfaciat, 
 
 habens arbitrii sui liberam potestatem. nos, quantum 
 in nobis est, propter haereticos cum collegis 
 et coepiscopis nostris non contendimus, cum quibus 
 (diuinam) concordiam et dominicam pacem 
 tenemus, maxime cum et apostolus dicat: \'si quis 
 autem putauerit contentiosus esse, nos talem consuetudinem 
 non habemus neque ecclesia dei.\' seruatur 
 a nobis patienter et leniter caritas animi, 
 collegii honor, uinculum fidei, concordia sacerdotii. 
 propter hoc etiam libellum de bono patien-tiae 
 quantum ualuit nostra mediocritas permittente 
 domino et inspirante conscripsimus, quem 
 ad te pro mutua dilectione transmisimus.

In his uerbis multa consideranda sunt, quibus in hoc 
 uiro, qui dilexit decorem domus domini et locum tabernaculi 
 habitationis eius, christianae caritatis fulgor elucet: primo quia

 

 
 
 
 id quod sensit non tacuit, deinde quia tam mansuete et pacifice 
 protulit, quia cum his qui aliud sentiebant ecclesiasticam 
 pacem tenuit, quia in unitatis uinculo tantam salubritatem 
 esse intellexit, quia eam tantum dilexit et sobrie custodiuit, 
 quia uidit et sensit etiam diuersa sentientes posse salua caritate 
 sentire — neque enim cum malis tenere se diceret diuinam 
 concordiam et dominicam pacem; bonus quippe habere erga 
 malos pacem potest, tenere autem cum eis pacem non potest 
 quam ipsi non tenent —, postremo quia nemini praescribens 
 neque praeiudicans, quominus unusquisque episcoporum quod 
 putat faciat habens arbitrii sui liberam potestatem, etiam nobis 
 qualibuscumque locum dedit pacifice secum ista tractandi. praesens 
 est enim non solum per litteras suas, sed etiam per ipsam 
 quae in illo maxime uiguit et mori numquam potuit caritatem. 
 huic ergo inhaerere et conglutinari desiderans si non inpediar 
 inconuenientia peccatorum meorum, orationibus eius adiutus 
 discam, si potero, per litteras eius, quanta pace per eum 
 ecclesiam suam dominus et quanto solacio gubernauerit, et 
 per eius sermonis adfectum uisceribus humilitatis indutus si 
 quid uerius sentio cum orbe terrarum, non ei praeponam cor 
 meum nec in eo ipso, quod aliter sentiens non tamen diremptus 
 est ab orbe terrarum. maius quippe in eo robur uirtutis 
 eminuit, cum ista quaestio nondum discussa nutaret, quod 
 aliter sentiens quam multi collegae tantam moderationem optinuit, 
 ut ecclesiae dei sanctam societatem nulla schismatis labe 
 truncaret, quam si omnia non solum ueraciter sed etiam pariter 
 sine ista uirtute sentiret. neque enim ei placeo, si eius ingenium 
 facultatemque sermonis et doctrinae ubertatem sancto 
 concilio cunctarum gentium, cui profecto interfuit per

 
 
 
 spiritus unitatem, praeponere adfectem, praesertim iam in tali ueritatis 
 luce posito, ubi certissime cernit quod hic pacatissime 
 requirebat. ex illa enim ubertate haec nostra quae uidentur 
 eloquia tamquam infantilia rudimenta deridet. ibi uidet qua 
 regula pietatis hic egerit, ut nihil ei esset in ecclesia carius 
 unitate. ibi etiam ineffabili delectatione contuetur, quam prouida 
 et misericordissima dispensatione dominus, ut tumores 
 nostros curaret, stulta mundi elegit, ut confunderet sapientes 
 adque in ordinibus membrorum ecclesiae suae tam salubriter 
 omnia conlocaret, ne de ingenio uel litteris suis, quas adhuc 
 ignorarent cuius munere haberent, electos se ad adiutorium 
 euangelicum homines dicerent adque inde pestifera inflarentur 
 superbia. quam gaudet Cyprianus, quanto serenius in illa luce 
 contuetur, pro quanta salute humani generis factum sit, ut 
 inueniatur aliquid, quod merito reprehendi possit, quamuis ip 
 Christianis et piis litteris oratorum, et non inueniatur in litteris 
 piscatorum! de hoc ego gaudio sanctae illius animae omnino 
 securus neque ullo modo meas litteras ab omni errato liberas 
 audeo uel putare uel dicere neque illius huic sententiae, in 
 qua ei uisum est aliter suscipiendos ab haereticis uenientes 
 quam uel in praeteritum suscipiebantur, sicut ipse testatur, 
 uel nunc suscipiuntur, sicut totius orbis christiani plenario concilio 
 rationabilis consuetudo firmata est, meam praepono sententiam 
 sed ecclesiae sanctae catholicae, quam sic ille dilexit 
 et diligit, in qua tam uberem cum tolerantia fructum adtulit, 
 cuius uniuersitas ipse non fuit sed in eius uniuersitate permansit, 
 cuius radicem numquam deseruit sed in cuius radice fecundus 
 ut esset fecundior ab agricola caelesti purgatus est, pro 
 cuius pace ac salute, ne simul cum zizaniis eradicaretur et

 

 
 
 
 triticum, tanta mala hominum secum in unitate constitutorum 
 et ueritatis libertate redarguit et caritatis uirtute sustinuit.

Unde nos idem ipse copiosissime ammonet multos 
 in delictis et peccatis suis mortuos, quamuis ad Christi 
 societatem et ad illius columbae unicae innocentis et simplicis 
 membra non pertinentes, quae si sola baptizaret illi utique non 
 baptizarent, specie tamen intus uideri et baptizari et baptizare, 
 et in eis quamuis mortuis illius tamen baptismum uiuere, 
 qui non moritur et mors ei ultra non dominabitur. cum ergo 
 et intus sint mortui neque latentes — nam non de illis tanta 
 diceret Cyprianus —, qui uel non pertineant ad illam uiuam 
 columbam uel nondum pertineant, et foris sint mortui qui 
 manifestius ad eam uel non pertineant uel nondum pertineant, 
 uerumque sit non posse ab eo uiuificari alterum qui ipse non 
 uiuit, manifestum est eos, qui intus a talibus baptizantur, si 
 uera conuersione cordis accedunt, ab eo uiuificari cuius est 
 baptismus, si autem saeculo uerbis et non factis renuntiant, 
 quales Cyprianus et intus esse testatur, nec ipsos uiuificari 
 nisi conuertantur et uerum tamen habere baptismum, etiamsi 
 non conuertantur; unde etiam exteriores mortuos, quamuis 
 neque uiuant neque uiuificent, habere tamen baptismum uiuum 
 qui eis tunc prosit ad uitam, si conuertantur ad pacem, similiter 
 manifestum est.

Quapropter qui tunc ab haeresibus uenientes in 
 eodem Christi baptismo quem foris acceperant suscipiebant et 
 dicebant se ueterem consuetudinem sequi, sicut etiam nunc 
 ecclesia suscipit, frustra contra eos dicebatur aput ueteres 
 haereses et schismata prima adhuc fuisse initia, ut hi illic

 

 
 
 
 essent qui de ecclesia recedebant et hic baptizati prius fuerant, 
 quos tunc ad ecclesiam reuertentes et paenitentiam agentes 
 necesse non erat baptizari. statim enim, ut unaquaeque haeresis 
 existebat et a congregatione catholicae communionis exibat, non 
 dico alio die, sed et ipso die poterat inruentes in se aliquos 
 baptizare. et ideo si uetus haec erat consuetudo, ut sic susciperentur, 
 quod nec ipsi qui contra disserebant negare potuerunt, 
 nulli paulo adtentius aduertenti potest esse dubium 
 etiam eos sic esse susceptos, qui foris in haeresibus baptizati 
 sunt.

Illud autem quid habeat rationis non uideo, ut nondum 
 dicatur ouis errans, cui quaerenti salutem ohristianam in haereticorum 
 incidere errorem et aput eos contingit baptizari, et 
 ouis iam facta dicatur in ipsa intus catholica, qui saeculo 
 uerbis solis et non factis renuntiauit et in ea cordis falsitate 
 baptismum accepit. aut si et talis non fit ouis nisi cum se 
 ad deum ueraci corde conuerterit, sicut iste non quando fit 
 ouis baptizatur, si iam baptizatus erat, sed ouis nondum erat, 
 sic et ille qui uenit ab haereticis ut ouis fiat non tunc baptizandus 
 est, si aput illos iam eodem baptismo baptizatus erat, 
 quamuis adhuc ouis non erat. quapropter cum omnes etiam 
 intus mali auari inuidi ebriosi et contra disciplinam christianam 
 uiuentes merito dici possint et mendaces et tenebrosi et 
 mortui et antichristi, numquid tamen propterea non baptizant, 
 quia nihil potest esse commune mendacio et ueritati, tenebris 
 et luci, morti et inmortalitati, antichristo et Christo?

Non itaque de sola consuetudine, sed etiam de ueritatis 
 ratione praesumit, qui nullorum hominum peruersitate peruersum 
 fieri dicit sacramentum dei quod etiam in peruersis esse 
 declaratur. certe Iohannes apostolus apertissime dicit: qui

 

 
 
 
 odit fratrem suum, in tenebris est usque adhuc, et 
 iterum: qui odit fratrem suum homicida est. cur 
 ergo tales intus baptizant, quos in maliuola inuidia fuisse 
 Cyprianus ipse commemorat? 
 
 Quomodo aquam mundat et sanctificat homicida? quomodo 
 benedicunt oleum tenebrae? si autem deus adest sacramentis 
 et uerbis suis, per qualeslibet administrentur, et sacramenta 
 dei ubique recta sunt et mali homines quibus nihil 
 prosunt ubique peruersi sunt.

Illud autem quale est, ut ideo putetur haereticus non 
 habere baptismum, quia non habet ecclesiam? et utique cum 
 baptizatur etiam d-e sancta ecclesia interrogatur. quasi uero 
 ille, qui intus non factis sed uerbis saeculo renuntiat, non hoc 
 in baptismo interrogatur. sicut ergo huius falsa responsio non 
 efficit, ut baptismus non sit quem percipit, sic et illius de 
 ecclesia sancta falsa responsio non efficit, ut baptismus non 
 sit quem percipit, et sicut ille si postea quod fallaciter responderat 
 ueraciter impleat, non ei baptismus repetitur sed uita 
 corrigitur, sic et ille si postea ueniat ad ecclesiam de qua 
 interrogatus falsum responderat, quia eam se habere dum non 
 haberet putabat, ipsa quam non habebat ei datur, non quod 
 acceperat iteratur, cur autem ad uerba quae procedunt ex 
 ore homicidae possit tamen deus oleum sanctificare et in altari 
 quod haeretici posuerunt non «possit nescio, nisi forte quem 
 cor hominis fallaciter conuersum intus non inpedit, lignum 
 fallaciter positum inpedit foris, quominus sacramentis suis 
 adesse dignetur nullis hominum falsitatibus- inpeditus. si ergo 
 ad hoc ualet quod dictum est in euangelio: deus

 

 
 
 
 peccatorem non audit, ut per peccatorem sacramenta non celebrentur, 
 quomodo exaudit homicidam deprecantem uel super aquam 
 baptismi uel super oleum uel super eucharistiam uel super 
 capita eorum quibus manus inponitur? quae tamen omnia et 
 fiunt et ualent etiam per homicidas, id est per eos qui oderunt 
 fratres, etiam in ipsa intus ecclesia. cum dare nemo 
 possit quod non habet, quomodo dat homicida spiritum sanctum? 
 et tamen etiam intus ipse baptizat: deus ergo dat etiam ipso 
 baptizante spiritum sanctum.

Quod uero ait: baptizandus est et innouandus 
 qui ad ecclesiam uenit, ut intus per sanctos 
 sanctificetur, quid faciet, si et intus in non sanctos incurrerit? 
 an forte sanctus est homicida? et si propterea baptizatur 
 in ecclesia, ut etiam hoc ipsum deponat, quod homo ad deum 
 ueniens, dum sacerdotem quaerit, in sacrilegum fraude erroris 
 incurrit, ubi postea depositurus est, si forte in ipsa intus 
 ecclesia, dum hominem dei quaerit, in homicidam fraude erroris 
 incurrit? si non potest in homine aliquid inane esse et aliquid 
 praeualere, quare potest in homicida sacramentum sanctum 
 esse et cor sanctum non esse? si, quisquis sanctum spiritum 
 dare non potest, nec baptizare potest, cur intus baptizat homicida? 
 aut quomodo spiritum sanctum habet homicida, cum omnis 
 qui spiritum sanctum habet inluminatus sit, qui autem odit 
 fratrem suum in tenebris sit usque adhuc? si, quia unus est 
 baptismus et unus spiritus, ideo non possunt habere unum 
 baptisma qui non habent unum spiritum, cur intus innocens 
 et homicida baptisma unum habent et eundem spiritum non

 

 
 
 
 habent? ita ergo potest haereticus et catholicus baptisma unum 
 habere et unam ecclesiam non habere, sicut possunt in catholica 
 innocens et homicida baptisma unum habere et unum 
 spiritum non habere, quia sicut unum est baptisma, sic unus 
 spiritus et una ecclesia. ita fit, ut hoc in quoque agnoscendum 
 sit quod habet, hoc ei dandum quod non habet. si nihil potest 
 ratum et firmum esse aput dominum, quod illi faciunt quos 
 dominus hostes et aduersarios suos esse dicit, cur firmus est 
 baptismus quem tradunt homicidae? an hostes et aduersarios 
 domini non dicimus homicidas? qui autem odit fratrem suum 
 homicida est. quomodo ergo baptizabant, qui oderant Paulum 
 seruum Christi Iesu ac per hoc oderant et Iesum, qui et 
 Saulo ipse dixit: quid me persequeris, quando eius seruos 
 persequebatur, et in fine ipse dicturus est: cum uni ex minimis 
 meis non fecistis, mihi non fecistis? quamobrem 
 omnes qui ex nobis exeunt non sunt ex nobis, sed non omnes 
 qui nobiscum sunt ex nobis sunt, sicut area cum trituratur 
 quidquid inde uolat non est triticum, sed non quidquid ibi 
 est triticum est. ideoque et Iohannes: ex nobis, inquit, exierunt, 
 sed non erant ex nobis; si enim fuissent ex 
 nobis, permansissent utique nobiscum. quapropter 
 sacramentum gratiae dat deus etiam per malos, ipsam uero 
 gratiam non nisi per se ipsum uel per sanctos suos. et ideo 
 remissionem peccatorum uel per se ipsum facit uel per illius 
 columbae membra quibus ait: si cui dimiseritis dimittentur, 
 si cui tenueritis tenebuntur. baptismum uero, 
 quod est sacramentum remissionis peccatorum, quia nulli dubium

 

 
 
 
 est habere posse etiam homicidas qui in tenebris sunt usque 
 adhuc, quia de cordibus eorum fraternum odium non exclusum 
 est, siue nulla eis peccata dimissa sint, si non mutato in melius 
 corde baptizati sunt, siue continuo dimissa redierint, per 
 se ipsum quia dei est sanctum esse cognoscimus et, siue tradatur 
 siue accipiatur a talibus, nullorum peruersitate uiolari 
 siue intus siue foris.

Proinde consentimus Cypriano haereticos remissionem 
 dare non posse, baptismum autem dare posse, quod 
 quidem illis et dantibus et accipientibus ualeat ad perniciem 
 tamquam tanto dei munere male utentibus, sicut etiam maligni 
 et inuidi, quos et intus esse ipse testatur, remissionem peccatorum 
 dare non possunt, cum eos baptismum dare posse omnes 
 fatemur. si enim de his qui in nos peccauerant dictum est: 
 si non dimiseritis peccata hominibus, nec pater 
 uester dimittet uobis peccata uestra, quanto magis 
 fieri non potest ut eis peccata dimittantur, qui fratres a quibus 
 diliguntur oderunt et in ipso odio baptizantur, quibus 
 tamen postea correctis non rursum baptismus datur, sed ipsa 
 uenia quam tunc accipere non meruerunt in uera conuersione 
 praestatur! ideoque etiam illa, quae ad Quintum scripsit Cyprianus, 
 et illa, quae cum collegis suis Liberali Caldonio Iunio 
 et ceteris ad Saturninum Maximum et alios, bene considerata 
 nullo modo proferenda sunt aduersus totius ecclesiae catholicae 
 consensionem, cuius se illi membra esse gaudebant et 
 unde se neque ipsi praeciderunt neque diuersa sentientes praecidi 
 passi sunt, donec aliquando in domini uoluntate per

 

 
 
 
 plenarium concilium licet post multos annos quid esset rectius 
 eluceret non aliqua nouitate instituta, sed antiquitate roborata.

Ad Pompeium etiam scripsit Cyprianus de hac 
 eadem re, ubi aperte indicat Stephanum, quem Romanae ecclesiae 
 episcopum tunc fuisse didicimus, non solum sibi ad ista 
 non consensisse, uerum etiam contra scripsisse adque praecepisse. 
 qui utique Stephanus non propterea communicauit haereticis, 
 quia baptisma Christi, quod in eorum peruersitate integrum 
 mansisse cognouit, inprobare non ausus est. nam si non 
 habent baptismum qui de deo praua sentiunt, hoc posse et 
 intus accidere iam satis ut arbitror disputatum est. apostoli 
 autem nihil quidem exinde praeceperunt, sed consuetudo illa 
 quae opponebatur Cypriano ab eorum traditione exordium 
 sumpsisse credenda est, sicut sunt multa quae uniuersa tenet 
 ecclesia et ob hoc ab apostolis praecepta bene creduntur, 
 quamquam scripta non repperiantur.

\'At enim scriptum est de haereticis quod a semet ipsis 
 damnati sunt.\' quid ergo? et illi non a semet ipsis damnati 
 sunt quibus dictum est: in quo enim alterum iudicas 
 temet ipsum condemnas? his autem dicit apostolus: qui 
 praedicas non furandum furaris et cetera. et tales 
 profecto erant illi, qui, cum essent episcopi et cum ipso Cypriano 
 in unitate catholica constituti, fundos insidiosis fraudibus 
 rapiebant, praedicantes utique populo apostoli uerba dicentis: 
 neque rapaces regnum dei possidebunt.

Quapropter ipsius etiam epistulae quae ad Pompeium 
 scripta est ceteras sententias ex eisdem regulis breuiter percurrere 
 non morabor. contra mandatum dei esse, quod uenientes

 

 

 

 
 
 
 ab haereticis, si iam illic baptismum Christi acceperunt, non 
 baptizantur, qua scripturarum sanctarum ostenditur? sed plane 
 ostenditur multos pseudochristianos, quamuis non habeant 
 eandem caritatem cum sanctis, sine qua nihil prosunt quaecumque 
 sancta haberi potuerint, baptismum tamen commune 
 habere cum sanctis, quod iam satis adque uberrime demonstratum 
 est. ecclesiam et spiritum et baptismum dixit ab inuicem 
 non posse separari et ideo, qui ab ecclesia separati sunt 
 et a sancto spiritu, etiam a baptismo uult intellegi separatos. 
 quod si ita est, cum quisque in ecclesia catholica baptismum 
 acceperit, tamdiu in eo manet, quamdiu et ipse in ecclesia 
 manet, si autem inde discesserit, discedit a baptismo. quod non 
 ita est. nam ideo redeunti non redditur, quia cum discederet 
 non amisit. quemadmodum autem spiritum sanctum, sicut 
 habent filii dilecti, non habent filii maligni et tamen baptismum 
 habent, sic et ecclesiam, sicut habent catholici, non habent 
 haeretici et tamen baptismum habent. nam sanctus spiritus 
 disciplinae fugiet fictum nec tamen eum fugiet baptismus. itaque 
 sicut potest baptisma esse et unde se aufert spiritus sanctus, 
 ita potest esse baptisma ubi non est ecclesia. manus autem 
 inpositio si non adhiberetur ab haeresi uenienti, tamquam extra 
 omnem culpam esse iudicaretur. propter caritatis autem copulationem, 
 quod est maximum donum spiritus sancti, sine quo 
 non ualent ad salutem quaecumque alia sancta in homine fuerint, 
 manus haereticis correctis inponitur.

Iam de templo dei et quomodo accipiendum 
 sit: quotquot in Christo baptizati estrs Christum

 

 
 
 
 induistis, satis disseruisse me memini. neque enim auari 
 templum dei sunt, cum scriptum sit: quae societas templo 
 dei cum idolis? et auaritiam idolatriam esse testimonium 
 Pauli Cyprianus adsumpserit. induunt autem homines Christum 
 aliquando usque ad sacramenti perceptionem, aliquando et 
 usque ad uitae sanctificationem. adque illud primum et bonis 
 et malis potest esse commune, hoc autem alterum proprium 
 est bonorum et piorum. quapropter si baptisma esse sine spiritu 
 non potest, habent et spiritum haeretici, sed ad perniciem, non 
 ad salutem, sicut habuit Saul — nam per nomen Christi in spiritu 
 sancto eiciuntur daemonia, quod et ille poterat qui erat 
 extra ecclesiam, de quo discipuli domino suggesserunt —, sicut 
 habent auari, qui tamen non sunt templum dei, quoniam quae 
 societas templo dei cum idolis? si autem non habent auari 
 spiritum dei et tamen habent baptisma, potest esse sine spiritu 
 baptisma.

Si propterea filios deo generare non potest haeresis per 
 Christum, quia Christi sponsa non est, nec turba illa malorum 
 intus constitutorum potest, quia et ipsa Christi sponsa non 
 est. designatur enim Christi sponsa sine macula et ruga. ergo 
 aut non omnes baptizati filii sunt dei aut potest et non sponsa 
 generare filios dei. sicut autem quaeritur, utrum spiritaliter 
 natus sit qui baptismum Christi aput haereticos accepit, ita 
 quaeri potest, utrum spiritaliter natus sit qui baptismum Christi 
 non ad deum ueraci corde conuersus in catholica accepit, nec 
 tamen ideo baptismum non accepit.

Iam illa quae in Stephanum inritatus effudit retractare 
 nolo, quia et non opus est. eadem quippe ipsa dicuntur

 

 

 
 
 
 quae iam satis discussa sunt et ea praeterire melius est, quae 
 periculum perniciosae dissensionis habuerunt. Stephanus enim 
 etiam abstinendos putauerat qui de suscipiendis haereticis 
 priscam consuetudinem conuellere conarentur, iste autem quaestionis 
 ipsius difficultate permotus et sanctis caritatis uisceribus 
 largissime praeditus in unitate cum eis manendum qui diuersa 
 sentirent. ita quamuis commotius sed tamen fraterne indignetur, 
 uicit tamen pax Christi in cordibus eorum, ut in tali disceptatione 
 nullum inter eos malum schismatis oreretur. non autem 
 hinc uberius excreuerunt haereses et schismata, quia id quod 
 in eis Christi est adprobatur, quod autem ipsorum est inprobatur. 
 magis enim qui hanc legem rebaptizandi tenuerunt in 
 plura frusta concisi sunt.

Iam uero cum dicit episcopum docibilem esse 
 debere et adiungit: docibilis autem ille est qui est ad 
 discendi patientiam lenis et mitis. oportet enim 
 episcopos non tantum docere, sed et discere, quia 
 et ille melius docet qui cotidie crescit et proficit 
 discendo meliora, his utique uerbis satis indicat uir sanctus 
 et pia caritate praeditus non esse metuendum sic eius epistulas 
 legere, ut, si quid postea pluribus et diuturnioribus inquisitionibus 
 conpertum ecclesia confirmauit, non ambigamus, quia, 
 sicut multa erant quae doctus Cyprianus doceret, sic erat et 
 aliquid quod Cyprianus docibilis disceret. quod autem nos 
 ammonet, ut ad fontem recurramus, id est ad apostolicam 
 traditionem, et inde canalem in nostra tempora dirigamus, 
 optimum est et sine dubitatione faciendum. traditum est

 

 
 
 
 ergo nobis, sicut ipse commemorat, ab apostolis, quod sit 
 unus deus et Christus unus et una spes et fides 
 una et una ecclesia et baptisma unum. cum ergo 
 ipsis apostolorum temporibus inueniamus fuisse quosdam 
 quibus una spes non erat et unus baptismus erat, ex ipso 
 fonte ita in nos ducitur ueritas, ut appareat nobis sic fieri 
 posse, ut, cum sit una ecclesia sicut spes una et baptisma 
 unum, habeant tamen unum baptisma qui non habent unam 
 ecclesiam, sicut illis etiam temporibus fieri potuit, ut baptisma 
 unum haberent qui unam spem non haberent. quomodo enim 
 habebant unam spem cum sanctis et iustis illi qui dicebant: 
 manducemus et bibamus, cras enim morimur, dicentes 
 quod non esset resurrectio mortuorum? et tamen in ipsis 
 erant quibus idem apostolus dicit: numquid Paulus pro 
 nobis crucifixus est aut in nomine Pauli baptizati 
 estis? ad eos enim apertissime scribit dicens: quomodo 
 dicunt quidam in uobis quia resurrectio mortuorum 
 non est?

Et quod in Canticis canticorum ecclesia sic describitur: 
 hortus conclusus, soror mea sponsa, fons 
 signatus, puteusaquae uiuae, paradisus cum fructu 
 pomorum, hoc intellegere non audeo nisi in sanctis et iustis, 
 non in auaris et fraudatoribus et raptoribus et faeneratoribus 
 et ebriosis et inuidis, quos tamen cum iustis baptismum habuisse 
 commune, cum quibus communem non habebant utique caritatem, 
 ex ipsius Cypriani litteris, sicut saepe commemoraui, uberius 
 discimus et docemus. nam dicat mihi aliquis, quomodo

 

 
 
 
 inrepserint in hortum conclusum et fontem signatum, quos 
 saeculo uerbis solis et non factis renuntiasse Cyprianus et 
 tamen intus fuisse testatur. si enim et ipsi ibi sunt, et ipsi 
 sponsa Christi sunt. itane uero talis est illa sine macula et 
 ruga, et illa speciosa columba tali membrorum parte turpatur? 
 an istae sunt spinae, in quarum medio est illa sicut lilium, 
 quod in eodem cantico dicitur? in quantum ergo lilium, in 
 tantum et hortus conclusus et fons signatus, in illis uidelicet 
 iustis qui in occulto Iudaei sunt circumcisione cordis — omnis 
 enim pulchritudo filiae regis intrinsecus —, in quibus est 
 numerus certus sanctorum praedestinatus ante mundi constitutionem. 
 illa uero multitudo spinarum siue occultis siue apertis 
 separationibus forinsecus adiacet super numerum. adnuntiaui, 
 inquit, et locutus sum: multiplicati sunt super numerum. 
 numerus ergo ille iustorum qui secundum propositum 
 uocati sunt, de quibus dictum est: nouit dominus qui 
 sunt eius, ipse est hortus conclusus, fons signatus, puteus 
 aquae uiuae, paradisus cum fructu pomorum. ex hoc numero 
 quidam spiritaliter uiuunt et supereminentem uiam caritatis 
 ingrediuntur et, cum praeoccupatum hominem in aliquo delicto 
 instruunt in spiritu lenitatis, intendunt ne et ipsi temptentur, 
 et cum forte et ipsi praeoccupantur, reprimitur in eis aliquantulum, 
 non autem extinguitur caritatis adfectus rursusque insurgens 
 et inardescens pristino cursui restituitur. norunt enim 
 dicere: dormitauit anima mea prae taedio: confirma 
 me in uerbis tuis. cum autem aliquid aliter sapiunt, id 
 quoque illis in caritatis flagrantia permanentibus nec rumpentibus 
 uinculum pacis deus reuelabit. quidam uero adhuc

 

 
 
 
 carnales et animales prouectus suos instanter exercent et, ut cibo 
 spiritalium fiant idonei, sanctorum mysteriorum lacte nutriuntur, 
 ea quae in prauis moribus populari etiam iudicio manifesta 
 sunt in dei timore deuitant et, ut minus minusque rebus 
 terrenis et temporalibus delectentur, uigilantissime satagunt, 
 regulam fidei diligenter inquisitam firmissime tenent et, si quid 
 ab ea deuiant, cito auctoritate catholica corriguntur, quamuis 
 in eius uerbis pro sensu carnali uariis adhuc phantasmatum 
 concursibus fluctuent, sunt etiam quidam ex eo numero, qui 
 adhuc nequiter uiuant aut etiam in haeresibus uel in gentilium 
 superstitionibus iaceant, et tamen etiam illic nouit 
 dominusquisunteius. namque in illa ineffabili praescientia 
 dei multi qui foris uidentur intus sunt et multi qui intus uidentur 
 foris sunt. ex illis ergo omnibus, qui ut ita dicam intrinsecus 
 et in occulto intus sunt, constat ille hortus conclusus, 
 fons signatus, puteus aquae uiuae, paradisus cum fructu pomorum. 
 horum munera concessa diuinitus partim sunt propria, 
 sicut in hoc tempore infatigabilis caritas et in futuro saeculo 
 uita aeterna, partim uero cum malis peruersisque communia, 
 sicut omnia cetera, in quibus sunt et sacrosancta mysteria.

Hinc itaque iam facilior nobis et expeditior 
 arcae illius, cuius Noe fabricator et gubernator fuit, consideratio 
 proponitur. ait enim Petrus: in arca Noe pauci, id est 
 octo animae hominum saluae factae sunt peraquam. 
 quod et uos simili forma baptisma saluos facit, 
 non carnis depositio sordium, sed conscientiae

 

 
 
 
 bonae interrogatio. quapropter si apparent hominibus in 
 unitate catholica baptizati, qui saeculo uerbis solis et non factis 
 renuntiant, quomodo pertinent ad huius arcae mysterium, in 
 quibus non est conscientiae bonae interrogatio? aut quomodo 
 salui fiunt per aquam, qui sancto baptismate male utentes, cum 
 uideantur esse intus, usque in finem uitae in flagitiosis et 
 perditis moribus perseuerant? aut quomodo non sunt per aquam 
 saluati, quos in praeteritum cum eo baptismate, quod in haeresi 
 acceperant, in ecclesiam simpliciter admissos Cyprianus 
 ipse commemorat? eadem quippe arcae unitas eos saluos fecit 
 in qua nemo nisi per aquam saluatus est. ipse enim dicit: 
 potens est dominus misericordia sua indulgentiam 
 dare et eos qui ad ecclesiam simpliciter admissi 
 in ecclesia dormieruntab ecclesiae suae muneribus 
 non separare. si non per aquam, quomodo in arca? si non 
 in arca, quomodo in ecclesia? si autem in ecclesia, utique in 
 arca, et si in arca, utique per aquam. potest ergo fieri, ut et 
 quidam foris baptizati per dei praescientiam uerius intus baptizati 
 deputentur, quia illic, eis incipit aqua prodesse ad salutem 
 — neque enim aliter dici possunt salui facti in arca nisi 
 per aquam —, et rursus quidam, qui uidebantur intus baptizati, 
 per eandem praescientiam dei foris baptizati uerius deputentur. 
 male quippe utentes baptismo per aquam moriuntur, quod 
 nulli tunc accidit nisi qui praeter aream fuit. certe manifestum 
 est id, quod dicitur in ecclesia intus et foris, in corde, non in 
 corpore cogitandum, quandoquidem omnes, qui corde sunt intus, 
 in arcae unitate per eandem aquam salui fiunt, per quam

 

 
 
 
 omnes qui corde sunt foris, siue etiam corpore foris sint siue 
 non sint, tamquam unitatis aduersarii moriuntur. sicut ergo 
 non alia sed eadem aqua et in arca positos saluos fecit et 
 extra arcam positos interemit, sic non alio sed eodem baptismo 
 et boni catholici salui fiunt et mali catholici uel haeretici pereunt. 
 quid autem beatissimus Cyprianus de catholica sentiat 
 et quomodo eius auctoritate penitus obterantur haeretici, quamquam 
 multa dixerim, seorsum tamen, si domino placuerit, aliquanto 
 uberius adque manifestius dicere statui, cum prius de 
 concilio eius dixero quae deberi a me puto. quod in dei uoluntate 
 sequenti uolumine adgrediar.

Poterat iam fortasse sufficere, quod totiens repetitis 
 rationibus et multipliciter disputando uersatis adque tractatis, 
 adiunctis etiam diuinarum scripturarum documentis et ipsius 
 Cypriani tot testimoniis suffragantibus iam etiam corde tardiores, 
 quantum existimo, intellegunt, baptismum Christi nulla 
 peruersitate hominis siue dantis siue accipientis posse uiolari. 
 nec ob aliud illis temporibus, quando ista quaestio contra utilem 
 consuetudinem disputationibus salua caritate adque unitate 
 altercantibus discutiebatur, uisum est quibusdam etiam 
 egregiis uiris antistitibus Christi, inter quos praecipue beatus 
 Cyprianus eminebat, non esse posse aput haereticos uel schismaticos 
 baptismum Christi, nisi quia non distinguebatur

 

 
 
 
 sacramentum ab effectu uel usu sacramenti; et quia eius effectus 
 adque usus in liberatione a peccatis et cordis rectitudine aput 
 haereticos non inueniebatur, ipsum quoque sacramentum illic 
 non esse putabatur. sed conuertentibus oculos ad interioris 
 paleae multitudinem, cum et hi, qui in ipsa unitate peruersi 
 sunt et perdite uiuunt, appareant remissionem peccatorum nec 
 dare posse nec habere, quia non malignis, sed bonis filiis dictum 
 est: si cui dimiseritis peccata dimittentur ei, 
 si cui tenueritis tenebuntur, habere tamen et dare et 
 accipere baptismi sacramentum, satis eluxit pastoribus ecclesiae 
 catholicae toto orbe diffusae, per quos postea plenarii concilii 
 auctoritate originalis consuetudo firmata est, etiam ouem, quae 
 foris errabat et dominicum characterem a fallacibus depraedatoribus 
 suis foris acceperat, uenientem ad christianae unitatis 
 salutem ab errore corrigi, a captiuitate liberari, a uulnere sanari, 
 characterem tamen in ea dominicum agnosci potius quam inprobari, 
 quandoquidem ipsum characterem multi et lupi et lupis 
 infigunt, qui uidentur quidem intus esse, uerumtamen ad illam 
 ouem, quae etiam ex multis una est, non pertinere morum suorum 
 fructibus conuincuntur, in quibus in finem usque perdurant, 
 quia secundum praescientiam dei, sicut multae oues errant 
 exterius, sic multi lupi insidiantur interius. inter quos tamen 
 nouit dominus qui sunt eius, qui non audiunt uocem nisi 
 pastoris, etiam cum clamat per similes Pharisaeorum de quibus 
 dictum est: quae dicunt facite.

Sicut enim homo spiritalis habens finem praecepti, id est 
 caritatem de corde puro et conscientia bona et fide non ficta, 
 potest aliquid ex corpore quod adhuc corrumpitur et adgrauat 
 animam minus liquide cernere et aliter sapere quod in eadem

 

 
 
 
 caritate permanenti deus cum uoluerit reuelabit, sic in homine 
 carnali adque peruerso potest aliquod bonum et utile 
 repperiri, quod aliunde sit, non ex ipso. nam ut in palmite 
 fructuoso inuenitur aliquid quod purgandum sit, ut maiorem 
 fructum ferat, ita et in arundine sterili adque arida uel alligata 
 solet uua pendere. et ideo sicut stultum est fructiferi palmitis 
 purgamenta diligere, commode autem facit qui poma suauia 
 ubicumque suspensa non respuit, ita quisquis ab unitate praecisus 
 propterea rebaptizat, quia Cypriano uisum est ab haereticis 
 uenientes denuo baptizari oportere, laudanda in tanto uiro 
 auersatur et emendanda sectatur nec ea ipsa quae sectatur 
 adsequitur. ille enim dum zelo dei grauiter detestatur eos, qui 
 se ab unitate separauerunt, etiam ab ipso baptismo separatos 
 esse arbitratus est; isti autem parum sceleris putantes, quod 
 ipsi a Christi unitate separati sunt, etiam baptismum eius 
 illic non esse et secum exisse contendunt. tam ergo longe sunt 
 a fecunditate Cypriani, ut nec purgamentis eius aequentur.

Item quisquis non habens caritatem et perditas uias 
 morum ingrediens pessimorum intus uidetur esse cum foris 
 sit et baptismum Christi nec in haereticis repetit. nihil eius 
 adiuuat sterilitatem, quod non fecundatur suo, sed fructu oneratur 
 alieno. fieri autem potest, ut aliquis uigeat in radice caritatis 
 et in quo Cyprianus aliter sapuit rectissime sapiat, et 
 tamen in Cypriano quam in isto plura fecunda sint et in isto 
 quam in Cypriano plura purganda sint. non solum itaque malos 
 catholicos nullo modo conparamus, sed nec bonos facile coaequamus 
 beato Cypriano, quem inter raros et paucos excellentissimae 
 gratiae uiros numerat pia mater ecclesia, quamuis 
 isti et aput haereticos agnoscant baptismum Christi, illi autem

 

 
 
 
 aliter uisum sit, ut per eum minus aliquid uidentem et in 
 unitate firmissime permanentem manifestius demonstraretur haereticis, 
 quam sacrilego scelere rumperetur uinculum pacis. neque 
 enim Pharisaei caeci, quamuis dicentes aliquando quod fieri 
 debebat, conparandi erant apostolo Petro, quamuis dicenti aliquando 
 quod fieri non debebat. non solum autem istorum ariditas 
 illius uiriditati conferenda non est, sed nec aliorum fructus 
 illius ubertati adaequandus est. gentes enim iudaizare nemo 
 nunc cogit nec ideo tamen quisquam nunc in ecclesia, quantumlibet 
 profecerit, Petri apostolatui conferendus est. quapropter 
 reddens debitam reuerentiam dignumque honorem quantum 
 ualeo persoluens pacifico episcopo et glorioso martyri Cypriano, 
 audeo tamen dicere aliter eum sensisse de schismaticis uel 
 haereticis baptizandis quam postea ueritas prodidit, non ex 
 mea, sed ex uniuersae ecclesiae sententia plenarii concilii auctoritate 
 roborata adque firmata; sicut uenerans pro sui merito 
 Petrum primum apostolorum et eminentissimum martyrum, 
 audeo tamen dicere non eum recte fecisse, ut gentes iudaizare 
 cogerentur. etiam hoc enim dico non ex mea, sed ex apostoli 
 Pauli salutari doctrina per uniuersam ecclesiam retenta adque 
 seruata.

Disputans ergo de sententia Cypriani multum infra merita 
 positus Cypriani dico sacramentum baptismi et bonos et malos 
 posse habere, posse dare, posse accipere, et bonos quidem 
 utiliter ac salubriter, malos autem perniciose adque poenaliter, 
 cum illud tamen in utrisque sit aequaliter integrum, adque 
 nihil interesse ad eius aequalem in omnibus integritatem, 
 quanto peior id habeat inter malos, sicut nihil interest, quanto

 

 
 
 
 melior id habeat inter bonos. ac per hoc nihil etiam interest 
 quanto peior id tradat, sicut nihil interest quanto melior; 
 adque ita nihil interest quanto peior id accipiat, sicut nihil 
 interest quanto melior. illud enim per se ipsum et in eis qui 
 non aequaliter iusti sunt et in eis qui non aequaliter iniqui 
 sunt aequaliter sanctum est.

Habere autem baptismum et tradere et accipere 
 malos nequaquam in melius commutatos et de scripturis canonicis 
 et de ipsius Cypriani litteris satis ut arbitror demonstrauimus. 
 quos non pertinere ad sanctam ecclesiam dei, quamuis 
 intus esse uideantur, ex hoc apertissime apparet, quia isti sunt 
 auari raptores faeneratores inuidi maliuoli et cetera huiusmodi, 
 illa autem columba unica pudica et casta, sponsa sine macula 
 et ruga, hortus conclusus, fons signatus, paradisus cum fructu 
 pomorum et cetera quae de illa similiter dicta sunt, quod non 
 intellegitur nisi in bonis et sanctis et iustis, id est non tantum 
 secundum operationes munerum dei bonis malisque communes, 
 sed etiam secundum intimam et supereminentem caritatem 
 spiritum sanctum habentibus, quibus dominus dicit: si 
 cui dimiseritis peccata dimittentur ei et si cui 
 tenueritis tenebuntur.

Ac per hoc nihil idoneum dici(tur), cur non possit 
 malus etiam tradere baptismum, qui potest habere, et sicut perniciose 
 habet ita etiam perniciose tradere, non quia tale aliquid 
 tradit nec quia talis tradit, sed quia tali tradit. nam cum 
 malus tradit bono, id est in unitatis uinculo ueraci conuersione 
 mutato, inter bonum sacramentum quod traditur et bonum

 

 
 
 
 fidelem cui traditur tradentis malitia superatur. et cum illi 
 ueraciter ad deum conuerso peccata dimittuntur, ab eis dimittuntur 
 quibus ipsa ueraci conuersione coniungitur. idem quippe 
 spiritus sanctus ea dimittit, qui datus est omnibus sanctis 
 sibi caritate cohaerentibus, siue se nouerint corporaliter siue 
 non nouerint. similiter cum alicuius tenentur peccata, ab eis 
 utique tenentur, a quibus se ille cui tenentur uitae dissimilitudine 
 et praui cordis auersione disiungit, siue illum corporaliter 
 nouerint siue non nouerint.

Quapropter omnes mali spiritaliter a bonis seiuncti 
 sunt, si autem etiam corporaliter aperta dissensione separentur, 
 peiores fiunt. sed, ut dictum est, nihil interest ad baptismi 
 sanctitatem, quanto quisque peior id habeat et quanto peiori 
 tradat. potest tamen tradere separatus, sicut potest habere 
 separatus, sed quam perniciose habere tam perniciose tradere. 
 ille autem, cui tradit, potest salubriter accipere, si ipse non 
 separatus accipiat, sicut plerisque accidit, ut catholico animo 
 et corde ab unitate pacis non alienato aliqua necessitate mortis 
 urgentis in aliquem haereticum inruerent et ab eo Christi 
 baptismum sine illius peruersitate perciperent et siue defuncti 
 siue liberati nequaquam aput eos remanerent, ad quos numquam 
 corde transierant. si autem etiam ipse separatus acceperit, 
 tanto perniciosius accipit, quanto magis bonum est quod non 
 bene accipit, et tanto magis ualet ad exitium separato, quanto 
 magis posset ad salutem ualere coniuncto. et ideo si ab illa 
 peruersitate correctus et a separatione conuersus uenerit ad

 

 
 
 
 catholicam pacem, sub eodem baptismate quod acceperat eius 
 peccata dimittentur propter uinculum caritatis, sub quo baptismate 
 peccata eius tenebantur propter sacrilegium diuisionis, 
 quia illud et in homine iusto et in homine iniusto semper 
 sanctum est, quod neque alicuius aequitate augetur neque 
 alicuius iniquitate minuitur.

Quae cum ita sint, quid huic iam perspicuae ueritati\\ 
 officit, quod multi coepiscopi Cypriano in illam sententiam consenserunt 
 suasque in idem conuenientes proprias protulerunt, 
 nisi ut magis magisque illius uiri erga unitatem Christi caritas 
 innotescat? si enim solus ista sentiens nullo consentiente 
 remaneret, uideretur propterea refriguisse ab scelere schismatis, 
 quia socios non inueniebat erroris. tam multis autem sibi consentientibus 
 quod cum ceteris diuersa sentientibus in unitate 
 permansit, catholicae uniuersitatis sanctissimum uinculum non 
 timore solitudinis, sed pacis amore seruauit. quapropter posset 
 quidem iam uideri superfluum ceterorum etiam illius concilii 
 episcoporum singulas retractare sententias. sed quoniam corde 
 tardiores non putant esse responsum, si alicui loco cuiusque 
 sermonis non ibi sed alibi respondeatur quod illuc etiam possit 
 adhiberi, melius multum legendo atteruntur ut acuantur, quam 
 parum intellegendo conqueruntur ut redarguantur.

Primum ergo ipsius Cypriani consultationem, qua 
 indicatur anima pacifica et exundans ubere caritatis, unde concilium 
 ipsum incipit, iterum considerandam commemoramus. 
 Audistis, inquit, collegae dilectissimi, quid mihi Iubaianus 

 

 
 
 
 coepiscopus noster scripserit consulens mediocritatem nostram 
 de inlicito et p?\'ofano haereticorum baptismo quidque ei rescripserim, 
 censens scilicet quod semel adque iterum et saepe 
 censuimus haereticos ad ecclesiam uenientes ecclesiae baptismo 
 baptizari et sanctificari oportere. item lectae sunt uobis et 
 aliae Iubaiani litterae quibus pro sua sincera et religiosa deuotione 
 ad epistulam nostram rescribens non tantum consensit, 
 sed et instructum se esse gratias egit. superest ut de hac ipsa 
 re singuli quid sentiamus proferamus neminem iudicantes aut 
 a iure communionis aliquem si diuersum senserit amoue-ntes. 
 neque enim quisquam nostrum episcopum se episcoporum constituit 
 aut tyrannico terrore ad obsequendi necessitatem collegas 
 suos adigit, quando habeat omnis episcopus pro licentia 
 libertatis et potestatis suae arbitrium proprium tamque iudicari 
 ab alio non possit quam nec ipse potest alterum iudicare. 
 sed expectemus uniuersi iudicium domini nostri Iesu Christi 
 qui unus et solus habet potestatem et praeponendi nos in 
 ecclesiae suae gubernatione et de actu nostro iudicandi .

Iam satis, quantum arbitror, non solum ad epistulam 
 quam Iubaiano scripsit, sed etiam ad illam quam ad Quintum 
 dedit et ad illam quam cum quibusdam collegis ad quosdam 
 collegas et ad illam quam ad Pompeium, quantum potuimus, 
 pro uniuersitate catholicae consensionis adque concilii, in cuius 
 unitate isti tamquam pia membra manserunt, libris superioribus 
 disputauimus. quapropter iam opportunum uidetur quid etiam 
 ceteri singillatim censuerint considerare ea libertate, quam nobis 
 etiam ipse non abrogauit dicens: neminem iudicantes aut a 
 iure communionis aliquem si diuersum senserit amouentes .

 
 
 
 quod eum non propterea dixisse, ut cogitationes tacitas collegarum 
 tamquam de abdito erutas tali securitate captaret, sed 
 quod reuera pacem unitatemque diligeret, ex aliis similibus 
 uidere facillimum est, ubi ad singulos scribit, sicut ad ipsum 
 Iubaianum: haec tibi, inquit, breuissime pro nostra 
 mediocritate rescripstmus, frater carissime, nemini 
 praescribentes aut praeiudicantes quominus unusquisque 
 episcoporum quod putat faciat, habens 
 arbitrii sui liberam potestatem. et ne quisquam, si 
 hac eadem libera potestate diuersa sentiret, pellendus a ceterorum 
 consortio uideretur, sequitur et dicit: nos, quantum 
 in nobis est, propter haereticos cum collegis et 
 coepiscopis nostris non contendimus, cum quibus 
 diuinam concordiam et dominicam pacem tenemus. 
 et paulo post: seruatur, inquit, a nobis patienter et 
 leniter caritas animi, collegii honor, uinculum 
 fidei, concordia sacerdotii. sic et in epistula quam 
 scripsit ad Magnum, cum de baptismo tinctorum et perfusorum 
 quaereretur utrum aliquid interesset: qua in parte, inquit, 
 nemini uerecundia et modestia nostra praeiudicat 
 quominus unusquisque quod putauerit sentiat et 
 quod senserit faciat. quibus eius sermonibus satis apparet 
 illo tempore ab eis ista esse tractata, quo nondum declarata sine 
 ambagine hauriebantur, sed adhuc clausa magno molimine quaerebantur. 
 nos ergo iam de baptismi simplicitate ubique agnoscenda 
 consuetudinem uniuersae ecclesiae etiam conciliis uniuersalibus 
 roboratam tenentes, accepta quoque ex uerbis Cypriani maiore fiducia, 
 per quae mihi etiam tunc liceret saluo iure communionis

 

 

 

 
 
 
 dinersa sentire, unitate quidem praelata adque laudata, qualem 
 beatus Cyprianus et eius collegae, quicum eo concilium illud fecerunt, 
 cum diuersa sentientibus tenuerunt, haereticorum et schismaticorum 
 seditiosas calumnias proturbantes adque euertentes, 
 in nomine domini nostri Iesu Christi, qui per apostolum suum 
 loquens ait: sufferentes inuicem in dilectione, studentes 
 seruare unitatem spiritus in uinculo pacis, 
 per quem etiam ait: si quid aliter sapitis, id quoque 
 uobis deus reuelabit, sanctorum episcoporum sententias 
 saluo cum eis uinculo unitatis et pacis, in quo retinendo eos, 
 quantum ipse dominus adiuuat, imitamur, considerandas et pertractandas 
 adgredimur.

Caecilius a Bilta dixit: Ego unam baptismum in 
 ecclesia sola: scio et extra ecclesiam nullum. hic erit unum, 
 ubi spes nulla est et fides certa. sic enim scriptum est: una 
 fides, una spes, unum baptisma, non aput haereticos, 
 ubi spes nulla est et fides falsa, ubi omnia per mendacium 
 aguntur, ubi exorcizat daemoniacus, sacramentum interrogat 
 cuius os et uerba cancer emittunt, fidem dat infidelis, ueniam 
 delictorum tribuit sceleratus et in nomine Christi tinguit 
 antichristus, benedicit a deo maledictus, uitam pollicetur mortuus, 
 pacem dat inpacificus, deum inuocat blasphemus, sacerdotium 
 administrat profanus, ponit altare sacrilegus. ad haec 
 omnia accedit et illud malum, ut antistes diaboli audeat 
 eucharistiam facere. aut qui illis adsistunt dicant haec falsa 
 esse. de haereticis. ecce ad qualia cogitur ecclesia consentire 
 et sine baptismo et uenia delictorum communicare conpellitur !

 

 
 
 
 quam rem, fratres, fugere ac uitare debemus et a tanto scelere 
 nos separare et unum baptismum tenere quod soli ecclesiae 
 a deo concessum est .

Ad haec respondeo, quoniam quisquis etiam intus confitetur 
 se deum nosse, factis autem negat — quales sunt auari et 
 inuidi et qui propter fraternum odium non meo, sed sancti 
 Iohannis apostoli testimonio dicuntur homicidae —, et spem non 
 habent, quia malam conscientiam gerunt, et perfidi sunt, quia 
 non id agunt quod deo uouerunt, et mendaces, quia falsa 
 profitentur, et daemoniaci, quia diabolo et angelis eius in suo 
 corde praebent locum, et uerba eorum putredinem operantur, 
 cum corrumpunt mores bonos per conloquia mala, et infideles 
 sunt, quoniam quod deus talibus minatur inrident, et scelerati 
 quia nefarie uiuunt, et antichristi, quia mores eorum Christe 
 aduersantur, et a deo maledicti, quia ubique tales sancta 
 scriptura execratur, et mortui, quia carent uita iustitiae, et 
 inpacati, quia contrariis factis cum dei sermone confligunt, 
 et blasphemi, quia per eorum perditos actus nomini christiano 
 derogatur, et profani, quia ab illo dei sanctuario spiritaliter 
 interiore seclusi sunt, et sacrilegi, quia in se ipsis templum 
 dei male uiuendo corrumpunt, et antistites diaboli, quia fraudi 
 et auaritiae quae est idololatria seruiunt. tales autem nonnullos; 
 immo plurimos et apostolus Paulus et episcopus Cyprianus 
 etiam intus esse testantur. cur ergo isti baptizant? cur etiam 
 quidam, qui saeculo uerbis et non factis renuntiant, et ab

 

 

 
 
 
 huiusmodi moribus non mutati baptizantur et quando mutantur 
 non rebaptizantur? iam uero quod indignatur et dicit: ecce ad 
 qualia cogitur, ecclesia consentire et. sine baptismo et uenia 
 delictorum communicare conpellitur, nisi essent ceteri episcopi 
 qui alios ad ista compellerent, non utique diceret. unde ostenditur 
 illos etiam tunc ueriora sensisse, qui non recesserunt a 
 pristina consuetudine quae postea concilii uniuersitate firmata 
 est. quid est autem quod adiungit et dicit: quam rem, fratres, 
 fugere ac uitare debemus et a tanto scelere nos separare ? 
 si enim hoc ita dicit, ut ista non faciat nec adprobet, alia 
 res est; si autem, ut diuersa sentientes damnet et segreget 
 prior, resistit uerbis Cypriani quibus ait: neminem iudicantes 
 aut a iure communionis aliquem si diuersum senserit amouentes 
 .

Ad ea quae Felix a Misgirpa dixit haec dicimus: 
 Si non esset baptisma unum et uerum nisi in ecclesia, 
 non utique esset in eis qui ab unitate discedunt. est autem 
 in eis; nam non id recipiunt redeuntes non ob aliud, nisi quia 
 non amiserant recedentes. quod autem ait: nam quae foris exercentur 
 nullum habent salutis effectum, consentio et omnino 
 uerum esse credo. aliud est enim non ibi esse, aliud nullum 
 habere salutis effectum. uenientibus enim ad catholicam pacem 
 prodesse incipiunt quae foris inerant, sed non proderant.

Polycarpo autem Adrumetino, quoniam dixit: qui 
 haereticorum baptismum probant nostrum euacuant, 

 

 
 
 
 respondemus: Si haereticorum est baptismus qui per haereticos datur, auarorum 
 et homicidarum est qui intus a talibus datur. si\' 
 autem hoc istorum non est, nec illud illorum est, ac per hoc 
 aput quoscumque sit Christi est.

Nouatus a Thamugade quid fecerit dixit, non! 
 autem aliquid adtulit, unde se ostenderet facere debuisse quod: 
 fecit. nominauit enim testimonium scripturarum et decretum 
 collegarum, sed non inde aliquid protulit quod considerare 
 possemus.

Nemesianus autem a Tubunis multa posuit 
 testimonia scripturarum, sed pro sententia catholicae quam 
 declarandam et conmendandam suscepimus multa locutus est 
 nisi forte putandum est, quia non fidit in falsis qui fidit in spe 
 rerum temporalium, sicut omnes auari adque raptores et qui 
 saeculo non factis sed uerbis renuntiant, quales tamen intus et. 
 baptizare et baptizari etiam Cyprianus est testis. ipsi sequuntur 
 etiam aues uolantes, quia non adprehendunt quae concupiscunt. 
 deserit autem uias uineae suae et a semita agelli sui errat 
 et ingreditur per auia loca adque arida et terram destinatam 
 siti, consequitur autem manibus infructuosa non haereticus 
 tantum sed omnis qui male uiuit, quia omnis iustitia fructuosa 
 est et omnis iniquitas infructuosa. qui uero aquam alienam de 
 fonte extraneo bibunt, non haeretici tantum sunt, sed omnes 
 qui non uiuunt secundum ea quae docet deus et uiuunt secundum 
 ea quae docet diabolus. nam si de baptismo diceret, non

 

 
 
 
 diceret: nec de fonte extraneo biberis, sed: \'de fonte 
 extraneo non te ablueris\'. iam uero quod dominus ait: nisi 
 quis renatus fuerit ex aqua et spiritu, non potest 
 introire in regnum dei, quid eum adiuuet ad id quod 
 putat omnino non uideo. aliud est enim \'omnis qui intrabit in 
 regnum caelorum prius renascitur ex aqua et spiritu, quia nisi 
 renatus fuerit ex aqua et spiritu non intrabit in regnum caelorum\', 
 quod dominus dixit et uerum est, aliud autem \'omnis 
 qui nascitur ex aqua et spiritu intrabit in regnum caelorum\', 
 quod utique falsum est. nam et Simon ille magus natus erat 
 ex aqua et spiritu et tamen non intrauit in regnum caelorum; 
 sic fieri potest ut etiam haereticis contingat. aut si non nasci* 
 tur ex spiritu nisi qui ueraci conuersione mutatur, omnes qui 
 saeculo uerbis et non factis renuntiant non utique de spiritu, 
 sed ex aqua sola nascuntur, qui tamen et intus teste Cypriano 
 sunt. necesse est enim ut unum de duobus concedatur: 
 aut illi qui fallaciter saeculo renuntiant nascuntur de spiritu, 
 quamuis ad perniciem, non ad salutem, adque ita possunt et 
 haeretici, aut si illud, quod scriptum est: sanctus enim 
 spiritus disciplinae effugiet fictum, etiam ad hoc 
 ualet, ut fallaciter saeculo renuntiantes non nascantur de spiritu, 
 potest quis baptizari aqua et non nasci de spiritu et 
 frustra Nemesianus ait: neque spiritus sine aqua operari 
 potest nec aqua sine spiritu . iam uero et alibi saepe dictum 
 est, quomodo fieri possit, ut habeant communiter unum. 
 baptisma qui ecclesiam non habent unam, sicut fieri potest

 

 
 
 
 in ipsa intus ecclesia, ut non habeant unum spiritum sancti 
 per iustitiam et inmundi per auaritiam et tamen habeant unum 
 baptisma. sic enim dictum est unum corpus id est ecclesia, 
 sicut unus spiritus et unum baptisma. iam cetera quae 
 dixit nostrae potius adsertioni suffragantur, posuit enim ex 
 euangelio testimonium: quod natum est de carne caro 
 est et quod natum est de spiritu spiritus est, quia, 
 deus spiritus est et ex deo natus est, et intulit: ergo 
 omnes haeretici et sehismatici omnia quaecumque faciunt 
 carnalia sunt dicente apostolo: mani festa sunt enim 
 apera carnis, quae sunt f ornicatione s, i inmunditiae m it ditiae; 
 et cetera quae ibi dicit apostolus, ubi et haereses 
 commemorauit, iste exsecutus est: quoniam quicumque 
 haec faciunt regnum dei non heredi tabu ni . 
 deinde adiecit et dixit: condemnat itaque apostolus cum 
 omnibus malis et qui diu-isionem faciunt, hoc est schismaticos 
 et haereticos . bene quod enumerans opera carnis, inter 
 quae et haereses sunt, inuenit et dixit simul omnia damnantem 
 apostolum. interroget ergo ipse sanctum Cyprianum et 
 audiat ab eo, quam multi etiam intus secundum opera mala 
 carnis uiuunt, quae cum haeresibus damnat apostolus, et tamen 
 baptizant et baptizantur. cur ergo soli haeretici dicuntur 
 baptismum habere non posse, quem habent socii damnationis 
 ipsorum?

Ianuarius a Lambese dixit: Secundum scripturarum 
 sanctarum auctoritatem decerno haereticos omnes baptixandos 
 et sic in ecclesiam sanctam admittendos .

Huic respondetur: Secundum scripturarum sanctarum 
 auctoritatem decreuit concilium catholicum orbis terrarum

 

 
 
 
 etiam in haereticis inuentum baptismum Christi non esse inprobandum. 
 si autem poneret testimonia scripturarum, aut contra 
 nos non esse aut etiam pro nobis esse demonstraremus, sicut 
 ecce qui eum sequitur. ;

Lucius a Castra Galba ex euangelio posuit 
 testimonium dicente domino: uos estis sal terrae; si autem 
 sal infatuatus fuerit, id quod sallietur ex eo ad nihilum 
 ualebit, nisi ut proiciatur foras et conculcetur 
 ab hominibus . quasi nos dicamus homines ipsos foras pro-, 
 iectos ualere aliquid uel ad suam uel ad aliorum salutem. sed 
 et qui tales intus uidentur non solum spiritaliter foris sunt, 
 sed etiam corporaliter in fine separabuntur. omnes enim tales 
 ad nihil ualent, nec ideo tamen sacramentum baptismatis quod 
 in eis est nihil est. nam et in ipsis qui proiciuntur foras, si 
 resipiscant et redeant, salus eis quae recesserat redit, baptisma 
 uero quia non recesserat non redit. et illud quod ait dominus: 
 ite ergo et docete gentes, baptixantes eos in 
 nomine patris et filii et spiritus sancti, non permisit 
 baptizare nisi bonos, quia malis non diceret: si cui dimiseritis 
 peccata dimittentur ei, si cui tenueritis tenebuntur. 
 quomodo ergo intus baptizant mali qui dimittere 
 peccata non possunt? quomodo etiam baptizant malos non 
 mutatos, quorum adhuc peccata super eos sunt, sicut Iohannes 
 dicit: qui odit fratrem suum, in tenebris est usque 
 adhuc? si autem tunc dimittuntur, cum se bonis et iustis

 

 
 
 
 per quos in ecclesia peccata dimittuntur, quamuis a malis 
 baptizati sint, intima caritate coniungunt, sic et illi qui forinsecus 
 ueniunt et ad eandem conpaginem corporis Christi interno 
 uinculo pacis accedunt. baptismus tamen Christi in utrisque 
 agnoscendus et in nullis inprobandus est, siue antequam 
 conuertantur, quamuis eis nihil prosit, siue cum conuertuntur 
 ut prosit. cum ipsi ab ecclesia quae una est, inquit, recedendo 
 infatuati contrarii facti sint, fiat sicut scriptum est: domus 
 contrariorum legis debent emundationem, et consequens 
 est, inquit, eos qui a contrariis baptixati inquinati sunt 
 primo purgari et tunc demum baptixari . quid ergo? raptores 
 et homicidae non sunt contrarii legis dicentis: non occides, 
 non furaberis? debent ergo emundationem; quis hoc negauerit? 
 et tamen non solum quicumque a talibus intus baptizantur, 
 sed etiam qui tales non mutati baptizantur, quamuis 
 adhuc purgationem debeant ut mutentur, non tamen amplius 
 cum mutati fuerint baptizantur. tanta uis est in sacramento 
 simplicis baptismi, ut, cum fateamur aliquem baptizatum et 
 adhuc male uiuentem debere mundari, uetemus tamen ulterius 
 baptizari.

Crescens a Cirta dixit: In tanto coetu sanctissimorum 
 consacerdotum lectis litteris Cypriani dilectissimi nostri 
 ad Iubaianum itemque ad Stephanum, quae tantum in se 
 sanctissimorum ex scripturis deificis continent, ut merito 
 omnes per dei gratiam adunati consentire debeamus, censco 

 

 
 
 
 ergo omnes haereticos sine schismaticos qui ad catholicam 
 eeolesiam uoluerint uenire non ante ingredi, nisi exorcixati 
 et baptizati fuerint, exceptis his sane qui in ecclesia catholica 
 fuerint ante baptizati; ita tamen per manus iupo.;;iNonffm in 
 paenitentiam ecclesiae reconcilientur .

Hic ammonemur iterum quaerere cur dixerit: exceptis 
 his sane qui in ecclesia catholica fuerint ante baptizati . an 
 quia non amiserant quod intus acceperant? ergo, quod habere 
 foris poterant, cur non et tradere poterant? an inlicite foris 
 traditur? sed neque licite foris habetur et tamen habetur; sic 
 inlicite foris datur, sed tamen datur. quod autem praestatur 
 redeunti qui intus acceperat, hoc praestatur uenienti qui foris 
 acceperat, id est ut licite intus habeat quod inlicite foris habebat. 
 sed aliquis forsitan quaerat, quid de hac re (habeat) beati Cypriani 
 epistula ad Stephanum, cuius in hac sententia commemoratio 
 facta est, cum in exordio concilii non sit commemorata, credo 
 quia non putatum est necessarium. nam et ipsam in isto coetu 
 consacerdotum lectam esse dixit, quod factum omnino non 
 dubito, quantum arbitror, ut fieri solet, quo possent iam congregati 
 episcopi etiam de illa causa simul aliquid cognoscere 
 quae illa epistula continetur. nam prorsus ad quaestionem 
 praesentem non pertinet et magis miror, cur eam iste commemorare 
 uoluerit, quam cur in exordio concilii commemoratio 
 eius praetermissa sit. quodsi quisquam arbitratur me aliquid

 

 
 
 
 noluisse in medium proferre quod in ea positum est praesenti 
 causae necessarium, legat eam et sciat uerum esse quod dico; 
 aut si aliud inuenerit redarguat. prorsus enim illa epistula de 
 baptismo aput haereticos uel schismatieos dato, unde nunc 
 agimus, nihil habet.

Nicomedes a Segermis dixit: Mea sententia haec 
 est ut haeretici ad ecclesiam uenientes baptizentur, eo quod 
 nullam foris aput peccatores remissionem peccatorum consequantur 
 .

Cui respondetur: Uniuersae ecclesiae catholicae sententia 
 haec est, ut haeretici, quamuis in haeresi, iam Christi baptismo 
 baptizati ad ecclesiam uenientes non baptizentur. si enim nulla 
 est aput peccatores remissie peccatorum, nec intus peccatores 
 peccata dimittunt et tamen ab eis baptizati non rebaptizantur.

Monnulus a Girba dixit: Ecclesiae catholicae 
 matris nostrae ueritas semper aput nos, fratres; mansit et 
 manet uel maxime in baptismi trinitate domino nostro dicente: 
 ite, baptizate gentes in nomine patris et filii 
 et spiritus sancti. cum ergo manifesto, inquit, sciamus haereticos 
 non habere nec patrem nec filium nec spiritum sanctum, 
 debent uenientes ad ecclesiam matrem nostram uere 
 renasci et baptizari, ut cancer quod habebant et damnationis 
 ira et erroris offectura per sanctum et caeleste lauacrum 
 sanctificetur .

Huic respondemus patrem et filium et spiritum sanctum 
 in sacramento dumtaxat omnes habere, qui baptismo uerbis 
 ; 1 \'

 

 
 
 
 euangelicis consecrato baptizantur, in corde autem et in uita 
 nec illos habere qui intus perdite et execrabiliter uiuunt.

Secundinus a Cexas dixit: cum dominus noster 
 Christus dicat: qui mecum non est aduersus me est, et 
 Johannes apostolus eos qui ab ecclesia exeunt antichristos 
 dicat, indubitanter hostes Christi quique antichristi nominati 
 sunt gratiam baptismi salutaris ministrare non possunt. et 
 ideo censeo eos qui de insidiis haereticorum confugiunt ad 
 ecclesiam baptizandos esse n nobis qui amici appellati sumus 
 dei de eius dignatione .

Cui respondetur Christi aduersarios omnes esse quibus 
 dicentibus: domine, in nomine tuo uirtutes multas 
 fecimus et alia quae ibi dicuntur in fine dicturus est: non 
 noui uos; recedite a me omnes qui operamini iniquitatem. 
 quae tota palea si usque ad ultimum in malitia 
 perseuerabit, siue aliquid eius ante uentilationem foras uolet 
 siue intus esse uideatur, igni destinata est. si ergo propterea 
 baptizandi sunt ad ecclesiam uenientes haeretici, ut ab amicis 
 dei baptizentur, numquid illi auari, raptores, homicidae amici 
 dei sunt aut quos baptizauerint denuo baptizandi sunt?

Felix a Bagai dixit: Sicut caecus caecum ducens 
 simul in foueam cadunt, ita haereticus haereticum. baptizans 
 simul in mortem cadunt .

Hoc uerum est, sed non propterea uerum est quod adiungit: 
 et ideo, inquit, haereticus baptizans est et 



 

 
 
 
 uiuificandus, ne nos uiui mortuis communicemus . nonne mortui 
 erant qui dicebant: manducemus et bibamus, cras enim 
 morimur? — non credebant resurrectionem mortuorum —: qui 
 ergo istorum conloquiis malis corrumpebantur et eos sequebantur, 
 nonne pariter cum eis in foueam cadebant? et in eis tamen 
 erant isti quibus scribebat apostolus iam baptizatis, nec tamen 
 . ideo si corrigerentur denuo baptizarentur. nonne idem apostolus 
 ait: sapere secundum carnem mors est? et utique 
 secundum carnem sapiebant auari fraudatores raptores, inter 
 quos gemebat ipse Cyprianus. quid ergo illi in unitate uiuenti 
 oberant monui, aut quis dicat baptismum Christi quod tales 
 haberent uel darent eorum iniquitatibus fuisse uiolatum?

Pollianus a Mileo dixit: Iustum est haereticum 
 baptizari in ecclesia sancta .

Nihil quidem breuius dici potuit, sed puto et hoc breue 
 est: Iustum est baptismum Christi non exsufflari in ecclesia 
 Christi.

Theogenes ab Hippone Regio dixit: Secundum 
 sacramentum dei gratiae caelestis quod accepimus unum baptismum 
 quod est in ecclesia sancta credimus .

Potest et mea esse sententia; sic enim librata est, ut 
 nihil habeat contra ueritatem. nam et nos unum baptismum 
 quod est in ecclesia sancta credimus. si autem dixisset: \'quod 
 est in sola ecclesia sancta credimus,\' respondendum erat sicut 
 ceteris. nunc uero quia sic dictum est: unum baptisma quod 
 est in ecclesia sancta credimus, ut esse quidem in ecclesia

 

 
 
 
 sancta diceretur, sed et alibi esse non negaretur, quodlibet 
 ille senserit, contra haec uerba disputare non opus est. si 
 enim de me singula quaererentur, utrum unum esset baptisma, 
 responderem unum esse. deinde si interrogarer, utrum hoc 
 esset in ecclesia sancta, responderem hoc esse. tertio si quaereretur, 
 utrum hoc baptisma crederem, responderem ita me 
 credere, ac per hoc unum baptisma quod est in ecclesia sancta 
 me credere responderem. si autem quaereretur, utrum in sola 
 sancta esset ecclesia et aput haereticos uel schismaticos non 
 esset, non me ita credere cum tota ecclesia responderem. sed 
 quia hoc ille in sententia sua non posuit, puto esse inprobum 
 ut ego illi addam uerba contra quae disputem, quae ibi non 
 inueni. ita enim si diceret: \'una est aqua Eufratae fluminis 
 quae est in paradiso,\' uerum utique diceret. sed si interrogaretur, 
 utrum in solo paradiso esset ista aqua et ita esse 
 diceret, falsum diceret. est enim et praeter paradisum in his 
 terris in quas ab illo fonte permanat. sed quis est tam temerarius 
 qui dicat hoc eum responsurum fuisse quod falsum 
 est, cum posset fortasse hoc respondere quod uerum est? 
 quapropter uerba huius sententiae non debent habere contradictionem, 
 quia nihil inpediunt ueritatem.

Datiuns a Uadis dixit: Nos quantum in nobis 
 est haeretico non communicamus, nisi baptizatus in ecclesia 
 fuerit et remissionem peccatorum acceperit .

Si propterea uis eum baptizari, quia non accepit remissionem 
 peccatorum, si intus aliquem inueneris qui tenens 
 odium aduersus fratrem sic baptizatus sit, cum dominus

 

 
 
 
 mentiri non possit qui ait: si non dimiseritis, non uobis 
 dimittetur, iubebis correctum denuo baptizari? non utique. 
 sic ergo nec haereticum. sane iste cur non breuiter dixerit: 
 nos haeretico non communicamus, sed addidit: quantum in 
 nobis est, non est praetereundum. uidit enim plures huic 
 sententiae consentire, a quorum tamen consortio, ne uiolaretur 
 unitas, se isti separare non possent, et addidit: quantum iit. 
 nobis est, utique demonstrans non uoluntate se communicare 
 his quos arbitrabatur baptismum non habere, sed tamen 
 omnia bono pacis et unitatis esse toleranda. quod et illi faciebant, 
 qui istos non recte facere sentiebant et illud tenebant, 
 quod postea melius declarata ueritas docuit et antiquior consuetudo 
 concilio posteriore firmata robustius persuasit, inuicem 
 se tamen, cum salua caritate diuersa sentirent, sollicita pietate 
 tolerauerunt, studentes seruare unitatem spiritus in uinculo 
 pacis, donec alteris eorum, si quid aliter saperent, id quoque 
 illis deus reuelaret. hoc isti audiant a quibus per hoc con* 
 cilium unitas obpugnatur, per quod concilium quantum amanda 
 sit unitas declaratur.

Successus ab Abbir Germaniciana dixit: Haereticis 
 aut nihil licet aut totum licet. si possunt baptizare, possunt 
 et spiritum sanctum dare; si autem spiritum sanctum 
 dare non possunt, quia non habent spiritum sanctum, necbaptizare 
 spiritaliter possunt. propterea censemus haereticos 
 baptizatos .

Huic prope totidem uerbis ita responderi potest: (Homicidis 
 aut nihil licet aut totum licet. si possunt baptizare,

 

 
 
 
 possunt et spiritum sanctum dare; si autem spiritum sanctum 
 dare non possunt, quia non habent spiritum sanctum, nec 
 baptizare spiritaliter possunt. propterea censemus ab homicidis 
 baptizatos uel homicidas baptizatos adque in melius non 
 mutatos, cum se correxerint, baptizari.\' at hoc non est uerum. 
 qui enim odit fratrem suum homicida est, et tales nouerat 
 intus Cyprianus, qui utique baptizabant. frustra ergo talia de 
 baptizandis haereticis dicta sunt.

Fortunatus a Tuccabori dixit: Iesus Christus 
 dominus et deus noster dei patris et creatoris filius super 
 Petrum aedificauit ecclesiam, uoce super haeresim, et potestatem 
 baptizandi episcopis dedit, non haereticis. quire qui 
 extra ecclesiam sunt et contra Christum stantes oues eius et 
 gregem spargunt baptizanre foris non possunt

Ad hoc addidit \'foris\', ut ei tam breuiter responderi 
 non possit. nam et huic totidem paene uerbis ita responderetur: 
 Iesus Christus dominus et deus noster dei patris et creatoris 
 filius super Petrum fundauit ecclesiam, non super iniquitatem, 
 et potestatem baptizandi episcopis dedit, non iniquis. quare 
 qui non pertinent ad petram, super quam aedificant qui uerba 
 dei audiunt et faciunt, sed contra Christum uiuentes audiendo 
 uerba eius et non faciendo ac per hoc super harenam aedificando 
 oues eius et gregem perditorum morum exemplo corrumpunt, 
 baptizare non possunt.\' numquid non posset hoc 
 uerisimiliter dici? et tamen falsum est. baptizant quippe 
 iniqui, quoniam iniqui sunt illi raptores quos in unitate secum 
 positos Cyprianus arguebat. \'sed ideo,\' inquit, \'addidit "foris 
 cur ergo foris isti baptizare non possunt? an quia peiores

 

 
 
 
 sunt eo ipso quo foris sunt? sed nihil interest ad integritatem 
 baptismi, quanto peior id tradat. neque enim tantum interest 
 inter malum et peiorem quantum interest inter bonum et 
 malum, et tamen cum baptizat malus non aliud dat quam 
 bonus; ergo et cum baptizat peior non aliud dat quam ille 
 qui minus est malus. an forte non ad hominis meritum, sed 
 ad ipsius baptismi sacramentum pertinet ut foris dari non 
 possit? si hoc ita esset, nec haberi foris posset et totiens 
 necesse esset baptizari, quotiens recedens quisque ab ecclesia 
 rursus ad ecclesiam remeasset.

Iam uero si diligentius quaeramus quid sit \'foris\', 
 maxime quia ipse commemorationem fecit Petri super quem 
 aedificatur ecclesia, nonne illi sunt in ecclesia qui sunt in 
 petra, qui autem in petra non sunt nec in ecclesia sunt? iam 
 ergo uideamus, utrum super petram aedificium suum constituant 
 qui audiunt Christi uerba et non faciunt. contradicit eis 
 ipse dominus dicens: qui audit uerba mea haec et facit 
 ea, similabo illum uiro prudenti, qui aedificat domum 
 suam super petram, et paulo post: qui audit 
 uerba mea haec et non facit ea, similabo eum uiro 
 stulto, qui aedificat domum suam super harenam. 
 si ergo in petra est ecclesia, illi qui super harenam sunt, quia 
 extra petram sunt, profecto extra ecclesiam sunt. recordemur 
 itaque quam multos commemoret Cyprianus ueluti intus 
 positos qui aedificant super harenam, id est audiunt uerba 
 Christi et non faciunt, et ideo quia in harena sunt extra 
 petram esse conuincuntur, quod est extra ecclesiam: tamen et 
 quamdiu ita sunt et nondum uel numquam in melius

 

 

 

 
 
 
 commutantur, baptizant et baptizantur et baptismus quem habent 
 illis ad damnationem destinatis integer manet.

Neque hoc loco dici potest: \'quis enim facit omnia 
 uerba domini quae in ipso euangelico sermone conscripta 
 sunt, quem concludens ait aedificare super petram qui eadem 
 uerba audirent et facerent, super harenam autem qui audirent 
 et non facerent?\' quia, etsi a quibusdam non implentur omnia, 
 in eodem tamen sermone posuit medicinam dicens: dimittite 
 et dimittetur uobis. et post orationem dominicam in 
 eodem ipso sermone commemoratam adque conscriptam: dico 
 enim uobis, inquit: si dimiseritis peccata hominibus, 
 dimittet uobis et pater uester peccata uestra; si 
 autem n ö n dimiseritis hominibus, neque pater 
 uester dimittet uobis. hinc et Iohannes ait: quia caritas 
 cooperit multitudinem peccatorum, quam utique non 
 habebant illi ac per hoc super harenam aedificabant, de quibus 
 idem Cyprianus dicit quod intus in maliuola inuidia etiam 
 temporibus apostolicis sine caritate conuersabantur. et ideo 
 intus quidem esse uidebantur, sed foris erant, quia in illa 
 petra per quam significatur ecclesia non erant.

Sedatus a Tuburbo dixit: In quantum aqua 
 sacerdotis prece in ecclesia sanctificata abluit delicta, in tantum 
 haeretico sermone uelut canccre infecta cumulat peccata. quare 
 omnibus pacificis quidem uiribus nitendum est, ne quis 
 haeretico errore infectus et tinctus singularem et uerum 

 

 
 
 
 ecclesiae baptismum retractet accipere, quo quisque non fuerit 
 baptixatus regno caelorum fiet alienus .

Huic respondetur quia, si non sanctificatur aqua, cum 
 aliqua erroris uerba per inperitiam precator effundit, multi non 
 solum mali, sed etiam boni fratres in ipsa ecclesia non sanctificant 
 aquam. multorum enim preces emendantur cotidie, si 
 doctioribus fuerint recitatae, et multa in eis repperiuntur contra 
 catholicam fidem. numquid, si manifestetur aliquos baptizatos, 
 cum illae preces dictae super aquam fuissent, iubebuntur 
 denuo baptizari? quid ita? quia plerumque precis uitium superat 
 precantis adfectus et quia certa illa uerba euangelica sine 
 quibus non potest baptismus consecrari, tantum ualent, ut per 
 illa sic euacuentur quaecumque in prece uitiosa contra regulam 
 fidei dicuntur, quemadmodum daemonium Christi nomine excluditur. 
 nam utique haereticus, si adferat precem uitiosam, nec 
 bonum habet caritatis adfectum, quo possit illa inperitia 
 superari, et ideo similis est ei quicumque in ipsa datholica 
 inuidus et maliuolus, quales illic arguit Cyprianus, adferat 
 etiam, ut fieri solet, aliquam precem in qua loquatur contra 
 regulam fidei. multi quippe inruunt in preces non solum ab 
 inperitis loquacibus, sed etiam ab haereticis conpositas, et per 
 ignorantiae simplicitatem non eas ualentes discernere utuntur 
 eis arbitrantes quod bonae sunt; nec tamen quod in eis peruersum 
 est euacuat illa quae ibi recta sunt, sed ab eis potius 
 euacuatur, sicut in ipso homine bonae spei et probabilis fidei, 
 sed tamen homine, si quid aliter sapit, non inde euacuantur 
 quae recte sapit, donec ei deus reuelet et quod aliter sapit. 
 si autem malus est ipse adque peruersus, si precem integram

 

 

 
 
 
 dicat et nulla ex parte fidei catholicae aduersam, non ideo 
 ipse rectus est quia illa recta est, et si in aliquibus peruersam 
 precem adferat, deus adest euangelicis uerbis suis, sine quibus 
 baptismus Christi consecrari non potest, et ipse sanctificat 
 sacramentum suum, ut homini siue antequam baptizetur siue 
 cum baptizatur sine postea quandoque ueraciter ad se conuerso 
 id ipsum ualeat ad salutem, quod ad perniciem nisi conuerteretur 
 ualeret. ceterum quis nesciat non esse baptismum 
 Christi, si uerba euangelica quibus symbolum constat illic 
 defuerint? sed facilius inueniuntur haeretici qui omnino non 
 baptizent quam qui non illis uerbis baptizent. ideoque dicimus 
 non omnem baptismum ■— nam in multis idolorum sacrilegis 
 sacris baptizari homines perhibentur —, sed baptismum Christi, 
 id est uerbis euangelicis consecratum, ubique eundem esse nec 
 hominum quorumlibet et qualibet peruersitate uiolari.

Sane in ista quoque sententia non neglegenter omittendum 
 est quod hic interposuit et ait: quare omnibus pacificis 
 quidem uiribus nitendum est, ne quis haeretico errore 
 infectus et cetera. respexit enim uerba illa beati Cypriani 
 dicentis: neminem iudicantes aut a iure communionis aliquem 
 si diuersum senserit amouentes . ecce quantum ualeat in bonis 
 ecclesiae filiis amor unitatis et pacis, ut, quos dicebant sacrilegos 
 et profanos sine baptismo ut arbitrabantur admissos, si 
 eos quantum putabant corrigere non ualerent, eligerent potius 
 tolerare quam propter eos sanctum illud uinculum rumpere, 
 ne propter zizania eradicaretur simul et triticum, permittentes 
 quantum in ipsis erat, sicut in illo nobilissimo iudicio Salomonis, 
 infantile corpus a falsa matre nutriri potius quam

 

 
 
 
 concidi. hoc autem et illi faciebant, qui de baptismi sacramento 
 uerius sentiebant, et isti quibus pro merito tantae caritatis 
 deus erat reuelaturus, si quid aliter sapiebant.

Priuatianus a Sufetula dixit: Qui haereticos 
 potestatem baptizandi habere dicit, dicat prius quis haeresim 
 condiderit. si enim haeresis a deo est, habere et indulgentiam 
 diuinam potest; si uero a deo non est, quomodo gratiam dei 
 aut habere aut conferre alicui potest %

Huic totidem uerbis ita respondetur: \'Qui maliuolos et 
 inuidos potestatem baptizandi habere dicit, dicat prius quis 
 maliuolentiam inuidiamque condiderit. si enim maliuolentia et 
 inuidia a deo est, habere et indulgentiam diuinam potest; si 
 uero a deo non est, quomodo gratiam dei aut habere aut conferre 
 alicui potest?\' sed sicut ista eodem modo dicta manifestissime 
 falsa sunt, sic etiam illa, quae ut conuincerentur 
 haec dicta sunt. baptizant enim maliuoli et inuidi, sicut concedit 
 ipse Cyprianus, quia eos etiam intus esse testatur. sic 
 ergo possunt etiam haeretici baptizare, quia baptismus sacramentum 
 Christi est, inuidia uero et haeresis opera diaboli, 
 quae quisquis habuerit non hinc efficit ut, si habet sacramentum 
 Christi, etiam ipsum numeretur inter. opera diaboli.

Priuatus a Sufibus dixit: Qui haereticorum 
 baptismus probant quid aliud quam haereticis communicant ?

Huic respondetur: Non est baptismus haereticorum quem 
 in haereticis probamus, sicut non est baptismus auarorum 
 insidiosorum fraudatorum raptorum inuidorum quem in eis probamus. 
 omnes quippe isti iniqui sunt, sed iustus est Christus,

 

 
 
 
 cuius in se sacramentum, quod ad ipsum adtinet, sua iniquitate 
 non uiolant. alioquin posset alius dicere: \'qui iniquorum baptismum 
 probant quid aliud quam iniquis communicant?\' quod 
 ipsi catholicae si quis obiceret, responderetur ei quod huic 
 modo responsum est.

Hortensianus a Laribus dixit: Uiderint aut 
 praesumptores aut fautores haereticorum: nos unum baptisma 
 quod non nisi in ecclesia nouimus ecclesiae uindicamus. aut 
 quomodo possunt in nomine Christi aliquem baptizare quos 
 ipse Christus dicit aduersarios suos esse ? \'

Huic simili tenore uerborum ita respondemus: \'Uiderint 
 aut praesumptores aut fautores iniquorum: nos unum baptisma, 
 quod non nisi ecclesiae nouimus, ubicumque inuentum quando 
 possumus ad ecclesiam reuocamus. aut quomodo possunt in 
 nomine Christi aliquem baptizare quos ipse Christus dicit 
 aduersarios suos esse?\' omnibus quippe iniquis dicit: non 
 noui uos: recedite a me qui operamini iniquitatem, 
 et tamen cum baptizant non ipsi baptizant, sed ille de quo 
 Iohannes dicit: ipse est qui baptizat.

Cassius a Macomadibus dixit: Cum baptismata 
 duo esse. non possint, qui haereticis baptismum concedit 
 sibi tollit. censeo itaque flebiles et tabidos haereticos baptizandos 
 esse, cum ad ecclesiam uenire coeperint, ut sacra et 
 diuina lauatione lotos et lumine uitae inluminatos non hostes 
 sed pacificos, non alienos sed fidei domini domesticos, non 
 adulteros sed dci filios, non erroris sed salutis effectos in 

 

 
 
 
 ecclesiam recipi, absque his qui de ecclesia fideles supplantati 
 ad haeresis tenebras transierant, sed eos per manus inpositioncm 
 restituendos .

Posset alius dicere: (cum Christi baptismata duo esse 
 non possint, qui iniquis baptismum concedit sibi tollit.\' sed 
 nobiscum etiam isti resisterent et dicerent: (concedimus iniquis 
 baptismum, qui non ab ipsis in ipsis est sicut iniquitas, sed 
 a Christo cuius est aequitas et cuius sacramentum etiam aput 
 iniquos non est iniquum.\' quod ergo nobiscum de iniquis 
 dicerent, hoc sibi de haereticis dicant. et ideo quod sequitur 
 ita potius erat dicendum: \'censeo itaque flebiles et tabidos 
 haereticos non baptizandos esse, cum ad ecclesiam uenire 
 coeperint, si habent iam baptismum Christi, sed a sua peruersitate 
 corrigendos! nam etiam de iniquis dici potest quorum 
 portio sunt haeretici: \'censeo itaque flebiles et tabidos iniquos, 
 si iam baptizati sunt, non baptizandos esse, cum ad ecclesiam, 
 id est ad illam petram, extra quam sunt omnes qui audiunt 
 uerba Christi et non faciunt, uenire coeperint, sed sacra et 
 diuina lauatione iam lotos, tunc autem et lumine uitae inluminatos, 
 non hostes sed pacificos — nam iniqui non habent 
 pacem —, non alienos sed fidei domini domesticos — nam 
 iniquis dictum est: quomodo conuersa es in amaritudinem 
 uitis alienae? —, non adulteros sed dei filios — 
 nam iniqui filii sunt diaboli —, non erroris sed salutis effectos — 
 nam non saluat iniquitas — in ecclesiam recipi, id est in 
 illam petram. in illam columbam, in illum hortum conclusum 
 et fontem signatum qui non nisi in tritico, non autem in 
 paleis agnoscitur, siue longe a uento separentur siue usque ad 
 ultimam uentilationem frumento commixti uideantur.\' frustra

 

 
 
 
 ergo Cassius addidit: absque his qui in ecclesia fideles supplantati 
 ad haeresis tenebras transierant . si enim et ipsi ab 
 ecclesia recedendo baptismum amiserant, etiam ipsis reddatur; 
 si autem non amiserant, quod per eos datum est agnoscatur.

Alius Ianuarius a Uico Caesaris dixit: Si non 
 obtemperat error ueritati, multo magis ueritas non consentit 
 errori. et ideo nos ecclesiae adsistimus, in qua praesidemus, 
 ut baptismum eius ipsi soli uindicantes eos quos ecclesia non 
 baptizanit baptis emus .

Respondetur: Quos ecclesia baptizat, utique petra illa 
 baptizat, extra quam sunt omnes qui audiunt uerba Christi et 
 non faciunt. baptizentur ergo quicumque a talibus baptizati 
 sunt. quod si non fit, sicut in istis, ita in haereticis baptismus 
 Christi eorum iniquitate et peruersitate damnata siue correcta 
 agnoscendus et adprobandus est.

Alius Secundinus a Carpis dixit: Haeretici 
 christiani sunt an non\' si. christiani sunt, cur in ecclesia 
 dei non sunt? si Christiani non sunt, fiant. aut quo pertinebit 
 sermo domini dicentis: qui non est mecum aduersum 
 me est, et qui mecum non colligit spargit? unde 
 constat super filios alienos et suboles antichristi spiritum 
 sanctum per manus inpositionem tantummodo non posse descendere, 
 cum manifestum sit haereticos baptisma non habere .

Huic respondetur: Iniqui christiani sunt an non? si 
 christiani sunt, cur in illa petra non sunt in qua aedificatur 
 ecclesia? — audiunt enim uerba Christi et non faciunt-; si christiani 
 non sunt, fiant. aut quo pertinebit sermo domini dicentis:

 

 
 
 
 qui non est mecum aduersum me est, et qui mecum 
 non colligit spargit? spargunt enim oues eius qui eas 
 ad morum suorum labem praua imitatione perducunt. unde 
 constat super filios alienos, quod omnes iniqui appellantur, et 
 suboles antichristi, quod sunt omnes qui Christo aduersantur, 
 spiritum sanctum per manus inpositionem tantummodo non 
 posse descendere, si cordis non adsit uera cG,Duersio, cum 
 manifestum sit iniquos quamdiu iniqui sunt baptisma quidem 
 habere posse, sed salutem cuius sacramentum baptisma est 
 habere non posse. uideamus enim si haeretici describuntur in 
 psalmo illo, ubi de filiis alienis ita dicitur: domine, libera 
 me de manu filiorum alienorum, quorumos locutum 
 est uanitatem et dextera eorum dextera iniquitatis, 
 quorum filii eorum uelut nouellae constabilitae. 
 filiae eorum ornatae sicut similitudo 
 templi; cellaria eorum plena, eructuantia ex hoc 
 in hoc; oues eorum fecundae, multiplicantes in 
 exitibus suis; boues eorum crassi. non est ruina 
 maceriae necexitus neque clamor in plateiseorum. 
 beatum dixerunt populum cui haec sunt: beatus 
 populus cuius est dominus deus ipsius. si ergo isti 
 sunt filii alieni qui in rebus temporalibus et abundantia terrenae 
 felicitatis beatitudinem ponunt et diuina praecepta contemnunt, 
 uideamus si non idem ipsi sunt de quibus Cyprianus ita dicit, 
 in se quoque transfigurans eos, ut de his se dicere ostendat 
 cum quibus sacramenta communicabat: dum uiam domini, 
 inquit, non tenemus nec data nobis ad salutem

 

 
 
 
 caelestia mandata seruamus. fecit dominus noster 
 uoluntatem patris, et nos non facimus domini 
 uoluntatem patrimonio et lucro studentes, superb 
 i a m sectantes et cetera. at si isti baptismum et habere 
 et tradere poterant, cur negatur esse posse in filiis alienis? 
 quos tamen hortatur, ut caelestia mandata seruando missa sibi 
 per unicum filium fratres eius et filii dei esse mereantur.

Uictoricus a Tabraca dixit: Si licet haereticis 
 baptizare et remissam peccatorum dare, quid illos infamamus, 
 ut haereticos illos appellemus ?

Quid si alius diceret: \'si licet iniquis baptizare et 
 remissam peccatorum dare, quid illos infamamus, ut iniquos 
 illos appellemus?\' quod huic responderetur de iniquis, hoc et 
 illi respondeatur de haereticis, id est neque eorum esse baptismum 
 quo baptizant et non esse consequens, ut quisquis habet 
 baptismum Christi etiam de peccatorum remissione securus 
 sit, si hoc in sacramento tantum habet nec ueraci cordis confessione 
 conuersus est, ut dimittenti dimitteretur.

Alius Felix ab Utina dixit: Nemini dubium 
 est, sanctissimi consacerdotes, non in tantum posse humanam 
 praesumptionem, quam domini nostri Christi adorandam et 
 uenerabilem maiestatem. memores ergo periculi hoc quoque non 
 tantum obseruarc debemus, uerum etiam ab omnibus nobis 
 confirmare, ut omnes haeretici qui ad sinum matris ecclesiae 
 adcurrunt baptizentur, ut mens haeretica quae diuturna tabe 
 polluta est sanctificatione lauacri purgata in melius reformetur .

Fortassis iste, qui in diuturna tabe purganda causam 
 posuit cur deberent haeretici baptizari, parceret eis qui in aliquam 
 haeresem inruentes exiguo illic tempore fuissent et cito 
 correcti ad catholicam inde migrassent. deinde et ipse parum 
 aduertit ita dici posse, ut iniqui omnes, qui ad illam petram 
 in qua ecclesia significatur adcurrunt, baptizentur, ut mens 
 iniqua, quae extra petram in harena aedificabat audiendo uerba 
 Christi et non faciendo, sanctificatione lauacri purgata in melius 
 reformetur; et tamen non fit, si iam baptizati sunt, etiam si 
 probentur tales fuisse cum baptizarentur, id est ut saeculo 
 uerbis et non factis renuntiarent.

(Quietus a Buruc (fi.rit: Qui: fide uiuimus 
 obsequi his quae instruendis nobis ante praedicta sunt credula 
 obseruatione debemus. nam. scriptum est aput salomonem: 
 qui bapti: atur a mortuo quid proficit lauatio 
 eius? quod utique de his qui ab haereticis tinguntur et de 
 tinguentibus loquitur. si enim qui aput illos baptizantur per 
 remissionem peccatorum uitam aeternam consequuntur, cur 
 ad ecclesiam ueniunt? si uero a mortuo salutis nihil accipitur 
 ac propterea cognito errore pristino ad ueritatem cum 
 paenitentia reuertuntur, uno uitali baptismate quod in ecclesia 
 catholica est sanctificari debebunt .

Quid sit a mortuo baptizari sine praeiudicio diligentioris 
 eiusdem scripturae considerationis alibi iam diximus. quaero 
 autem cur haereticos solos uelint intellegi mortuos, cum 
 Paulus apostolus generaliter de peccato dixerit: stipendium

 

 
 
 
 peccati mors, et iterum: sapere autem secundum 
 carnem mors est. et cum mortuam dicat uiduam quae in 
 deliciis uiuit, quomodo non sunt mortui qui saeculo uerbis et 
 non factis renuntiant? quid ergo proficit lauatio eius qui ab 
 istis baptizatur, nisi quia et ipse, si talis est, lauacrum quidem 
 habet, sed non ei proficit ad salutem? si autem ille a quo 
 baptizatur talis est, iste uero non falso ad deum corde conuertitur, 
 non ab illo mortuo baptizatur, sed ab illo uiuo de 
 quo dictum est: ipse est qui baptizat, quolibet corporaliter 
 operante baptizet. quod autem ait de haereticis: si enim 
 qui aput illos baptizantur per remissionem peccautorum uitam 
 aeternam consequuntur. cur ad ecclesiam aen;lfnt?, respondetur: 
 \'ideo ueniunt, quia, etiamsi Christi baptismum usque ad sacramenti 
 celebrationem perceperunt, tamen uitam aeternam nisi 
 per unitatis caritatem non consequuntur, sicut nec illi maliuoli 
 et inuidi, quibus non dimitterentur peccata nec si aduersus eos . 
 odium tenerent a quibus paterentur iniuriam, quia ueritas 
 dixit: si non dimiseritis, nec pater uester dimittet 
 uobis; quanto magis cum eos oderant quibus retribuebant 
 mala pro bonis!\' nec tamen isti saeculo uerbis solis et non 
 factis renuntiantes, si postea corrigerentur, rursus baptizarentur, 
 sed uno uitali baptismate sanctificarentur. quod quidem in 
 catholica est, sed non in sola, sicut nec in sanctis solis qui 
 aedificati sunt super petram et ex. quibus unica illa columba 
 perficitur.

Castus a Sicca dixit: Qui contempta ueritate 
 praesumit consuetudinem sequi, aut circa fratres inuidus est 

 

 
 
 
 et malignus quibus ueritas reuelatur aut circa deum. ingratus 
 est cuius inspiratione ecclesia eius instruitur .

Iste si conuinceret eos qui diuersa sentiebant et hoc 
 tenebant, quod etiam postea totus orbis christiano concilio 
 confirmatus optinuit, ita consuetudinem sequi ut contemnerent 
 ueritatem, haec uerba formidare deberemus; cum uero illa 
 consuetudo et a ueritate propagata et ueritate roborata repperiatur, 
 nihil in hac sententia pertimescimus. et tamen si illi 
 circa fratres inuidi erant et maligni aut circa deum ingrati, 
 ecce qualibus communicabant, ecce quales diuersa sentientes, 
 sicut Cyprianus praedixit, a iure communionis non amouebant, 
 ecce a quibus non polluebantur in conseruatione unitatis, ecce 
 quantum amandum sit uinculum pacis, ecce quid considerent 
 qui nobis de praecessorum episcoporum concilio calumniantur, 
 quorum caritatem non imitantur et quorum exemplo considerato 
 iure damnantur. si consuetudo erat, sicut haec sententia testis 
 est, ut haeretici uenientes ad ecclesiam cum baptismate quod 
 habebant susciperentur, aut hoc recte fiebat aut mali bonos in 
 unitate non maculant. si recte fiebat, cur orbem terrarum, quia 
 sic recipiuntur, accusant? si autem mali bonos in unitate non 
 maculant, quomodo se a crimine sacrilegae separationis excusant?

Eucratius a Thenis dixit: Fidem nostram et 
 baptismatis gratiam et legis ecclesiasticae regulam deus et 
 dominus noster Iesus Christus suo ore apostolos docens perimpleuit 
 dicens: ite, docete gentes, baptizantes eos in 

 

 
 
 
 uominc patri,..; et f ilii et spiritus sancti. falsum ergo 
 haereticorum baptisma et iniquum a nobis pellendum est et 
 omni contestatione J\'efufrnzdum, de quorum ore uirus, non 
 uita, nec gratia caelestis, sed blasphemia trinitatis exprimitur. 
 et ideo uenientes ad ecclesiam haereticos integro et catholico 
 baptismate baptizari debere manifestum est, ut a blasphemia 
 suae praesumptionis purificati possint spiritus sancti gloria 
 reformari .

Plane si non est baptismus patris et filii et spiritus 
 sancti nomine consecratus, haereticorum deputetur et iniquum 
 a nobis omni contestatione refutetur; si autem hoc in eo 
 nomen agnoscimus, melius uerba euangelica ab haereticorum 
 errore distinguimus et quod in eis probum est adprobamus, 
 quod mendosum est emendamus.

Libosus a Uaga dixit: In euangelio dominus 
 ego sum, inquit, ueritas. non dixit: (ego sum consuetudo 
 itaque ueritate manifestata cedat consuetudo ueritati, ut etsi 
 in praeteritum quis in ecclesia haereticos non baptixabat, 
 nunc baptixarc incipiat .

Hic nihil ostendere conatus est quomodo sit ueritas, cui 
 debere dicit consuetudinem cedere. plus tamen nos adiuuat 
 aduersus istos qui se ab unitate diuiserunt, quod illam fuisse 
 consuetudinem confitetur, quam quod eam ueritati quam non 
 ostendit cedere oportere arbitratur. illa est enim consuetudo, 
 quae si sacrilegos ad altare Christi sine baptismi purgatione 
 admittebat et nullum bonorum in unitate polluebat, quicumque 
 se ab eadem unitate, in qua nullorum malorum contagione 
 pollui poterant, frustra separauerunt, manifestum sacrilegium

 

 
 
 
 schismatis admiserunt. si autem per illam consuetudinem 
 omnes polluti perierunt, de qua cauerna isti sine originali 
 ueritate et cum calumniae calliditate procedunt? si uero recta 
 fuerat consuetudo qua sic suscipiebantur haeretici, relinquant 
 furorem, fateantur errorem, ueniant ad catholicam, non ut 
 retinguantur sacramento baptismatis, sed ut curentur a plaga 
 concisionis.

Leucius a Theueste dixit: Haereticos blasphemos 
 adque iniquos uerbis uariis decerpentes sancta et 
 adorabilia scripturarum uerba execrandos censeo et ideo exorcizandos 
 et baptizandos .

Et ego execrandos censeo, sed non ideo exorcizandos et 
 baptizandos. ipsorum est enim figmentum quod execror, Christi 
 autem sacramentum quod ueneror.

Eugenius ab Ammedera dixit: Et ego hoc 
 idem censeo haereticos baptizandos esse .

Huic respondetur: Sed non hoc censet ecclesia cui deus 
 iam etiam plenario concilio reuelauit, quod tunc adhuc aliter 
 quidam sapiebatis et, quia in uobis caritas salua erat, in unitate 
 permanebatis.

Item alius Felix a Bamaccura dixit: Et ipse 
 secutus diuinarum scripturarum auctoritatem baptizandos 
 haereticos esse censeo, sed et eos qui aput schismaticos baptixatos 
 esse contendunt. si enim secundum cautum Christi 

 

 
 
 
 priuatus fons noster est, intellegant cuncti ecclesiae nostrae 
 aduersarii quia alienus esse non potest. nec duobus populis 
 salutarem aquam tribuere potest ille qui unius gregis pastor 
 est. et ideo manifestum est nec haereticos nec schismaticos 
 aliquid caeleste suscipere, qui a peccantibus hominibus et ab 
 ecclesia extraneis audent accipere. quando danti locus non 
 est, utique nec accipienti prodest .

Huic respondetur scripturas diuinas nusquam praecepisse, 
 ut haeretici aput haereticos baptizati denuo baptizentur, sed 
 multis locis ostendisse alienos esse ab ecclesia omnes qui non 
 sunt in petra nec ad columbae illius membra pertinent, et 
 tamen baptizare et baptizari et habere sine salute sacramentum 
 salutis. fons autem noster, qui similis est fdnti paradisi, quod 
 etiam sicut ille extra paradisum profluat iam satis dictum est, 
 et quod duobus populis, id est suo et extraneo, salutarem 
 aquam tribuere non potest ille qui unius gregis pastor est. 
 concedo adque consentio. sed numquid, quia salutaris non est 
 extraneis, ideo ipsa non est? aqua enim diluuii constitutis 
 intra arcam salutaris fuit, extra arcam uero mortifera fuit; 
 eadem tamen fuit. et multi extranei id est inuidi, quos ex 
 parte diaboli esse Cyprianus dicit et de scripturis ostendit, 
 uelut intus uidentur, et tamen nisi essent extra arcam non 
 morerentur per aquam. tales enim baptismus cum eo male 
 utuntur necat, sicut illis de quibus dicit apostolus bonus odor 
 Christi erat in mortem. cur ergo non suscipiunt aliquid caeleste 
 uel schismatici uel haeretici, sicut spinae seu zizania pluuiam, 
 sicut ipsi qui extra arcam fuerunt aquam de cataractis

 

 
 
 
 caeli uenientem susceperunt quidem, sed ad perniciem, non ad 
 salutem? ideoque illud, quod in ultimo posuit: quando danti 
 locus non est, utique nec accipienti prodest, non laboro refellere, 
 quia et nos dicimus accipientibus non prodesse, cum in 
 haeresi accipiunt consentientes haereticis. et ideo ueniunt ad 
 catholicam pacem adque ueritatem, non ut baptismum accipiant, 
 sed ut eis prodesse incipiat quod acceperant.

Item alius Ianuarius Muxulensis dixit: Miror 
 quod, cum omnes confiteantur unum esse baptismum, non 
 omnes intellegant eiusdem baptismi unitatem. ecclesia enim 
 et haeresis duae et diuersae res sunt. si haeretici habent 
 baptisma, nos non habemus; si autem nos habemus, haeretici 
 habere non possunt. dubium autem non est ecclesiam solam 
 baptismum Christi possidere quae sola possideat et gratiam 
 Christi et ueritatem .

Posset alius similiter dicere et similiter non uerum 
 dicere: \'miror quod, cum omnes confiteantur unum esse baptismum, 
 non omnes intellegant eiusdem baptismi unitatem. 
 iustitia enim et iniquitas duae et diuersae res sunt. si iniqui 
 20 habent baptisma, iusti non habent; si autem iusti habent, iniqui 
 habere non possunt. dubium autem non est iustos solos baptismum 
 Christi possidere qui soli possideant et gratiam Christi 
 et ueritatem\\ hoc certe falsum est illis quoque fatentibus. et 
 illi quippe inuidi qui sunt ex parte diaboli et intus positi, 
 25 sicut dicit Cyprianus, adque apostolo Paulo notissimi baptismum 
 habebant nec ad membra illius columbae quae in petra 
 tuta est pertinebant.

Adelfius a Tasualte dixit: Sine causa quidam 

 

 

 

 
 
 
 falso et inuidioso uerbo inpugnant ueritatem ut rebaptizare 
 nos dicant, quando ecclesia haereticos non rebaptizet, sed 
 baptizet .

Immo uero modo non rebaptizat, quia nisi eos qui baptizati 
 non sunt non baptizat; quam consuetudinem anteriorem 
 perspecta diligentius ueritas etiam concilio posteriore firmauit.

Demetrius a Leptiminus dixit: Unum baptisma 
 nos custodimus, qui ecclesiae catholicae soli rem suam uindicamus. 
 qui autem dicunt quia haeretici uere et legitime baptizant, 
 ipsi sunt qui non dico sed multa baptismata faciunt. 
 nam cum haereses multae sint, pro earum numero et baptismata 
 conputabuntur .

Huic respondetur: Si ita est, tot ergo numerentur 
 baptismata quot sunt opera carnis de quibus ait apostolus: 
 quoniam qui talia agunt regnum dei non possidebunt; 
 inter quae numerantur et haereses. et tam multa 
 ipsorum operum intus tamquam in palea tolerantur, et tamen 
 unum baptisma omnibus est quod nullo iniquitatis opere 
 uiolatur.

Uincentius a Tibari dixit: Haereticos scimus 
 illos esse peiores quam ethnicos. si conuersi ad deum uenire 
 uoluerint, habent utique regulam ueritatis, quam dominus 
 praecepto diuino mandauit apostolis dicens: ite, in nomine 
 meo manum inpo nite, daemonia expellite, et alio 
 loco: ite et docete gentes, tinguentes eas in nomine 

 

 
 
 
 patris et filii et spiritus sancti. ergo primo per manus 
 inpositionem in exorcismo, secundo per baptismi regenerationem, 
 tunc possunt ad Christi pollicitationem uenire; alias 
 autem fieri non debere .

Ex qua regula dicat haereticos peiores esse quam ethnicos 
 nescio, cum dominus dicat: si neque ecclesiam audierit, 
 sit tibi tamquam ethnicus et publicanus. an etiam 
 tali haereticus peior est? nihil resisto. non tamen propterea, 
 quia ipse homo peior est ethnico, id est gentili adque pagano, 
 sacramentum etiam Christi, si quod habet, uitiis eius moribusque 
 miscetur et eadem permixtione corruptum perit. nam 
 illi qui recedunt de ecclesia et fiunt haeresum non tantum 
 sectatores sed etiam conditores, si iam baptizati recedunt, cum 
 secundum istam regulam peiores sint ethnicis, habent tamen baptisma; 
 nam si correcti redeant, non accipiunt quod, si 
 amisissent, utique acciperent. potest ergo fieri ut aliquis peior 
 sit ethnico et tamen in eo Christi sacramentum non solum sit, 
 sed etiam non sit peius quam in homine sancto et iusto. etsi 
 enim, quantum in illo homine est, non eum seruauit sed animo 
 et uoluntate uiolauit, tamen, quantum ad ipsum adtinet sacramentum, 
 et cum contemptore et repudiatore suo integrum 
 inuiolatumque permansit. nonne Sodomitae ethnici erant, id est 
 gentiles? peiores ergo erant Iudaei quibus dominus dicit: 
 tolerabilius erit Sodomis in die iudicii quam uobis 
 et quibus propheta dicit: iustificastis Sodoipam, id est (in 
 conparatione uestra Sodoma iusta facta est.\' numquid tamen 
 ideo sacramenta diuina, quae aput Iudaeos erant, talia erant

 

 

 
 
 
 quales ipsi erant, quae dominus quoque ipse suscepit et ad 
 ea celebranda leprosos quos mundauerat misit et ea Zacchariae 
 ministranti angelus adstitit eumque in templo sacrificantem 
 exauditum esse nuntiauit? haec eadem sacramenta et in bonis 
 hominibus illius temporis erant et in malis peioribus quam 
 sunt ethnici, quandoquidem in malitia Sodomitis praelati sunt, 
 et tamen illa sacramenta erant in utrisque integra adque 
 diuina.

Nam et ipsi gentiles si quid diuinum et rectum in 
 doctrinis suis habere potuerunt, non inprobauerunt sancti 
 nostri, quamuis illi per suas superstitiones et idolatriam et 
 superbiam ceterosque perditos mores detestandi essent et, nisi 
 corrigerentur, diuino iudicio puniendi. nam et Paulus apostolus 
 . aput Athenienses, cum de deo quaedam diceret, perhibuit testimonium, 
 quod quidam eorum tale aliquid dixerint, quod utique, 
 si ad Christum uenirent, agnosceretur in eis, non inprobaretur, 
 et sanctus Cyprianus talibus aduersus eosdem ethnicos utitur 
 testibus. nam cum de magis loqueretur, quorum tamen, 
 inquit, praecipuus Ostanes et formam ueri dei negat 
 conspici posse et angelos ueros sedi eius dicit 
 adsistere. in quod et Plato pari ratione consentit 
 et unum deum seruans ceteros angelos uel daemonas 
 dicit. Hermes quoque Trimegistus unum 
 deum loquitur et eum inconprehensibilem adque

 

 
 
 
 inaestimabilem confitetur. si ergo isti uenissent ad 
 percipiendam christianam salutem, non eis utique diceretur: 
 <hoc malum habetis\' uel \'falsum habetis,\' sed plane merito 
 diceretur: hoc uobis quamuis integrum et uerum nihil tamen 
 prodesset, nisi ad Christi gratiam ueniretis.\' si ergo in ipsis 
 ethnicis potest aliquid diuinum inueniri recteque adprobari, 
 quamuis eis salus adhuc a Christo praestanda sit, non oportet 
 nos ita moueri, etiamsi peiores sint haeretici, ut quod in eis 
 malum ipsorum est uelimus corrigere et quod in eis bonum 
 Christi est nolimus agnoscere. sed iam ceteras huius concilii 
 sententias pertractandas ab alio suscipiemus exordio.

Non simus molesti legentibus, si eadem uarie ac saepe 
 disserimus. quamquam enim ecclesia sancta catholica in omnibus 
 gentibus aduersus ea, quae in ista quaestione de baptismo, 
 utrum et aput haereticos uel schismaticos idem possit esse 
 qui est in catholica, nonnullam caliginem offundunt, priscae 
 consuetudinis et concilii plenarii auctoritate munita sit, tamen, 
 quia non contemnendis uiris et maxime Cypriano in ipsa unitate 
 aliquando aliter uisum est, eius uti aduersum nos auctoritate 
 conantur qui longe ab eius caritate remoti sunt. propterea 
 cogimur ex opportunitate tractandi et considerandi omnia, quae 
 . in eius concilio de hac re litterisque conperimus, hanc eandem 
 quaestionem aliquanto diutius tamquam in manibus uersare et

 
 
 
 ostendere, quam uerius uniuersitati ecclesiae catholicae placuerit, 
 ut haeretici uel schismatici, qui iam Christi baptismum 
 illic unde ueniunt acceperunt, in catholicam communionem 
 cum illo admittantur ab errore suo correcti, in caritate 
 radicati adque fundati, ut, quod adtinet ad baptismi sacramentum, 
 non adsit quod deerat, sed prosit quod inerat. et 
 beatus quidem Cyprianus, iam corpore quod corrumpitur non 
 adgrauante animam nec deprimente terrena inhabitatione sensum 
 multa cogitantem, serenius perspicit ueritatem, quam meruit 
 adipisci per caritatem. adiuuet itaque nos orationibus suis in 
 istius carnis mortalitate tamquam in caliginosa nube laborantes, 
 ut donante domino bona eius quantum possumus imitemur. 
 si quid autem aliter sensit et quibusdam fratribus 
 collegisque persuasit, quod nunc eo quem dilexit reuelante 
 iam cernit, nos longe inpares meritis suis ecclesiae tamen 
 catholicae auctoritatem, cuius ipse egregium et carissimum 
 membrum est, pro nostra infirmitate sectantes aduersus haereticos 
 uel schismaticos enodemus, quos praecisos ab unitate 
 quam tenuit et arescentes a caritate qua uiguit et elapsos ab 
 humilitate qua stetit tanto amplius inprobat adque condemnat, 
 quanto magis eos nouit ad insidiandum perscrutari uelle quod 
 scripsit et ad pacificandum imitari nolle quod fecit; sicut illi, 
 qui se christianos Nazarenos uocant et more Iudaico carnalia 
 praeputia circumcidunt, nati haeretici ex illo errore, in quem 
 Petrus deuians a Paulo reuocatus est, in hoc adhuc usque 
 persistunt. sicut ergo illi Petro in primatu apostolorum

 

 
 
 
 martyrii gloria coronato in sua peruersitate praecisi ab ecclesia 
 remanserunt, sic isti Cypriano per abundantiam caritatis in 
 sortem sanctorum passionis claritate suscepto se ipsos exsules 
 unitatis agnoscunt et contra unitatis patriam pro suis calumniis 
 ciuem unitatis obponunt. iam itaque ceteras illius concilii 
 sententias eadem ratione uideamus.

Marcus a Mactari dixit: Mirandum non est, si 
 haeretici hostes adque inpugnatores ueritatis rem sibi uindicant 
 potestatis et dignationis alienae. illud mirandum est quod 
 quidam nostri praeuarica tores ueritatis haereticis suffragantur 
 et christian is aduersantur. propterea decreuimus haereticos 
 baptizandos esse .

Huic respondemus: Immo magis mirandum est et magna 
 laude praedicandum, quod tantum isti dilexerint unitatem, ut, 
 quos praeuaricatores ueritatis arbitrabantur, cum eis in unitate 
 perseuerantes ab eis pollui non timerent. nam cum iste dixisset: 
 illud mirandum est quod quidam nostri praeuaricatores ueritatis 
 haereticis suffragantur et christianis aduersantur, uidebatur 
 esse dicturus: \'propterea decernimus eis non esse communicandum.\' 
 non hoc dixit, sed ait: propterea decernimus 
 haereticos baptizandos esse, seruans quod pacificus Cyprianus 
 ante praestruxerat dicens: neminem iudicantes aut a iure 
 communionis aliquem si diuersum senserit amouentes . cum 
 ergo Donatistae nobis calumniantur et nos dicunt traditores, 
 si quis existat uel Iudaeus uel paganus, qui lecto isto concilio 
 et nos et ipsos secundum eorum regulas unitatis appellet praeuaricatores, 
 uelim scire ad hoc tam graue crimen refutandum 
 adque diluendum quomodo nobis agenda sit causa communis.

 
 
 
 isti eos dicunt traditores quos neque illo tempore conuincere 
 potuerunt neque nunc possunt ostendere, et in eodem crimine 
 ipsi esse potius ostenduntur. sed quid ad nos? de istis certe 
 praeuaricatoribus quid dicemus? si enim nos quamuis falso 
 propterea dicimur traditores, quia traditoribus nos in eadem 
 communione successisse criminantur, praeuaricatoribus illis 
 omnes successimus, quia nondum se ab unitate diuiserat pars 
 Donati beati Cypriani temporibus. post passionem quippe eius 
 quadraginta et quod excurrit annis peractis traditio codicum 
 facta est, unde coeperunt appellari traditores. si ergo nos 
 propterea traditores, quia ex traditoribus, sicut opinantur uel 
 confingunt, exorti sumus, ab illis praeuaricatoribus utrique 
 originem ducimus. non est enim quod dicatur non eis communicasse 
 istos, quando suos illos uocant, quod concilium 
 loquitur, quod ipsi maxime proferunt. quidam nostri, inquit, 
 praeuaricatores ueritatis haereticis suffragantur . accedit et 
 testimonium Cypriani satis demonstrantis, quod in eorum communione 
 permanserit, dicendo: neminem iudicantes aut a iure 
 communionis aliquem si diuersum senserit amouentes . ipsi 
 enim erant qui diuersum sentiebant, quos iste praeuaricatores 
 uocat, quia scilicet haereticis suffragabantur sine baptismo eos 
 in ecclesiam recipiendo. eam quoque fuisse consuetudinem, ut 
 sic reciperentur, et ipse Cyprianus multis locis et aliquot 
 episcopi in hoc concilio manifestant. unde apparet, si haeretici 
 non habent baptismum, ecclesiam Christi temporum illorum 
 praeuaricatoribus fuisse plenam, qui eis suffragantes sic eos 
 recipiebant. agatur ergo causa communis aduersus crimen

 

 
 
 
 praeuaricationis quod negare non possunt, et ibi agetur nostra 
 aduersus crimen traditionis quod conuincere non potuerunt. 
 sed sic agamus quasi conuicerint. quod utrique responderimus 
 eis qui nobis obiciunt maiorum nostrorum praeuaricationem, 
 hoc nos istis respondebimus qui nobis obiciunt maiorum 
 nostrorum traditionem. si enim per maiorum nostrorum traditionem, 
 unde se isti diuiserunt, nos mortui sumus, ita per 
 maiorum praeuaricationem, qui et nostri et ipsorum parentes 
 fuerunt, et nos et ipsi mortui sumus. sed quia uiuere se 
 dicunt, credunt, quod ad eos non pertineat illa praeuaricatio; 
 ergo nec ad nos illa traditio. et illa quidem praeuaricatio 
 secundum ipsos certa est; secundum nos autem nec anterior 
 praeuaricatio uera est, quia et haereticos dicimus posse habere 
 baptismum Christi, nec posterior traditio, quia in ea causa 
 sunt ipsi superati. non habent ergo isti cur a nobis nefario 
 scelere schismatis separentur, quia nostri maiores si traditores 
 non fuerunt, sicut nos dicimus, non est quod ad nos omnino 
 pertineat; si autem traditores fuerunt, sicut ipsi dicunt, sic 
 ad nos non pertinet quemadmodum nec ad nos nec ad ipsos 
 illi praeuaricatores. ac per hoc quoniam ex maiorum nostrorum 
 iniquitate nullum est crimen nostrum, ex proprio schismate 
 certum est crimen illorum.

Satius a Sicilibba dixit: Si haereticis in baptismo 
 sito peccata donantur, sine causa ad ecclesiam ueniunt. nam 
 cum in dic indicii peccata sint quae puniuntur, nihil est quod 
 timere possint haeretici de indicio Christi, si sunt remissionem 
 peccatorum consecuti .

Et haec poterat etiam nostra esse sententia; uiderit autem 
 auctor eius quo animo dicta sit. uerbis tamen ita modificata 
 \' est, ut non me pigeat eo animo consentire adque suscribere, 
 quo et ego sentio baptismum quidem Christi haereticos posse 
 habere, sed remissionem peccatorum non habere. non autem 
 ait: \'si haeretici baptizant aut baptizantur,\' sed: si haereticis, 
 inquit, in baptismo suo peccata donantur, sine causa ad 
 ecclesiam ueniunt . namque pro haereticis ponamus illos, quos 
 in ecclesia nouerat Cyprianus saeculo uerbis solis et non factis 
 renuntiantes: totidem uerbis possumus hanc sententiam etiam 
 nos uerissime dicere: \'si fallaciter conuersis in baptismo suo 
 peccata donantur, sine causa ad ueram conuersionem postea 
 perducuntur. nam cum in die iudicii peccata sint quae puniuntur, 
 nihil est quod timere possint qui saeculo uerbis solis 
 et non factis renuntiarunt de iudicio Christi, si sunt remissionem 
 peccatorum consecuti.\' sed ista ratiocinatio tali conexione 
 perficitur, ut adiungamus dicentes: \'debent autem timere 
 Christi iudicium et ueraci corde aliquando conuerti; quod cum 
 fecerint, non eos utique necesse est iterum baptizari.\' potuerunt 
 igitur accipere baptismum et remissionem non accipere 
 peccatorum aut remissis peccatis continuo rursus onerari. sic 
 ergo et haeretici.

Uictor a Gor dixit: Cum peccata non nisi in 
 ecclesiae baptismo remittantur, qui haereticum sine baptismo 
 ad communicationem admittit utrumque contra rationem facit: 
 nec haereticos purgat et christianos inquinat .

Huic respondemus ecclesiae baptismum esse et aput

 

 
 
 
 haereticos, quamuis ipsi non sint in ecclesia, sicut aquam 
 paradisi in terra Aegypti, quamuis ipsa non sit in paradiso. 
 non itaque haereticos sine baptismo ad communionem admittimus 
 et, quia correcti a sua peruersitate ueniunt, non eorum 
 peccata, sed Christi sacramenta suscipimus, de remissione 
 autem peccatorum quod superius hoc et hic dicimus. illud 
 sane quod in ultimo posuit dicens: utrumque contra rationem 
 facit: nec haereticos mundat et christianos inquinat, respuit 
 primitus ac maxime ipse Cyprianus cum sibi consentientibus 
 collegis suis. neque enim inquinari se credidit, quando talibus 
 propter uinculum pacis communicandum esse decreuit dicens: 
 neminem iudicantes aut a iure communionis aliquem si 
 diuersum senserit amouentes . aut si inquinant haeretici ad 
 communionem si non baptizantur admissi, inquinata est tota 
 ecclesia per illam consuetudinem quae totiens hic commemoratur. 
 et sicut isti nos appellant traditores propter maiores 
 nostros, in quibus nihil tale quando obiecerunt probare potuerunt, 
 si hoc fit quisque quod est ille cui communicauerit, 
 omnes tunc haeretici facti sunt. quod si quisquis dicit insanit, 
 falsum est quod iste ait: qui haereticum ad communionem 
 sine baptismo admittit, nec haereticos purgat et christianos 
 inquinat . aut si hoc uerum est, non sine baptismo admittebantur, 
 sed habebant Christi baptismum quamuis aput haereticos 
 datum et acceptum, qui secundum illam consuetudinem 
 de qua isti confitentur sic admittebantur; ac per hoc recte 
 etiam nunc sic admittuntur.

Aurelius ab Utica dixit: Cum dicat apostolus non 
 communicandum peccatis alienis, quid aliud quam peccatis 

 

 
 
 
 alicnis communicat qui haereticis sine ecclesiae baptismo 
 communicat? et ideo censeo baptizandos esse haereticos, ut 
 accipiant remissam peccatorum et sic illis communicetur .

Communicauit ergo et Cyprianus et isti omnes peccatis 
 alienis, quia cum talibus in communione manserunt, quando 
 neminem qui diuersum sensit a iure communionis amouerunt. 
 ubi est ergo ecclesia? deinde ut de haereticis taceam, cum 
 uerba huius sententiae etiam de aliis peccatoribus dici possint, 
 quales in ecclesia secum Cyprianus uidebat gemebat arguebat 
 ferebat, ubi est ecclesia quae secundum haec uerba iam tunc 
 perisse existimatur contagione peccatorum? si autem, sicut se 
 habet firmissima ueritas, ecclesia permansit et permanet, non 
 nisi in consensione intellegenda est communio peccatorum 
 quam uetat apostolus. baptizentur autem iterum haeretici ut 
 accipiant remissionem peccatorum, si baptizantur iterum peruersi 
 et inuidi, qui cum saeculo uerbis et non factis renuntiarent 
 baptismum quidem accipere potuerunt, sed remissionem 
 peccatorum non optinuerunt dicente domino: si non dimiseritis, 
 neque pater uester dimittet uobis.

Iambus a Germaniciana dixit: Qui haereticorum 
 baptismum probant nostrum inprobant, ut extra ecclesiam 
 non dicam lotos, sed sordidatos ne(fent in ecclesia baptizari 
 oportere .

Huic respondetur neminem nostrum baptismum haereticorum 
 probare, sed Christi quamuis in haereticis uelut paleis 
 exterioribus, sicut in aliis iniquis uelut paleis interioribus. nam 
 \' si extra ecclesiam qui baptizantur non lauantur sed

 

 
 
 
 sordidantur, profecto extra petram in qua aedificatur ecclesia qui 
 baptizantur non lauantur sed sordidantur. omnes autem extra 
 eandem petram sunt qui audiunt uerba Christi et non faciunt. 
 aut si baptismo quidem lauantur, sed iniquitatibus suis a quibus 
 in melius mutari noluerunt sordidi remanent, sic et haeretici.

Lucianus a Rucuma dixit: Scriptum est: et uidit 
 deus lucem quia bona est, et diuisit inter lucem 
 et tenebras. si potest luci et tenebris conuenire, potest nobis 
 et haereticis aliquid esse commune, propterea censeo haereticos 
 baptixandos esse .

Huic respondetur: Si potest luci et tenebris conuenire, 
 potest iustis et iniustis aliquid esse commune. censeat ergo 
 illos iniustos denuo baptizari quos in ipsa ecclesia Cyprianus 
 arguebat; aut si non sunt iniusti qui saeculo uerbis et non 
 factis renuntiant, dicat qui potest.

Pelagianus a Luperciana dixit: Scriptum est: 
 aut deus deus est aut Bal deus. ita et nunc aut ecclesia 
 ecclesia est aut haeresis ecclesia. porro si haeresis ecclesia non 
 est, quomodo esse aput haereticos baptisma ecclesiae potest ?

Huic ita possumus respondere: Aut paradisus paradisus 
 aut Aegyptus paradisus. porro si Aegyptus paradisus non est, 
 quomodo esse in Aegypto aqua paradisi potest? sed dicetur 
 nobis: \'etiam illuc exeundo peruenit\'; sic ergo ad haereticos 
 baptismus. item dicimus: \'aut petra ecclesia aut harena ecclesia. 
 porro quia harena non est ecclesia, quomodo aput eos qui

 

 
 
 
 super harenam aedificant audiendo Christi uerba et non faciendo 
 esse baptismus potest? et tamen est; sic ergo et aput 
 haereticos.\'

Iader a Midila dixit: Scimus non esse nisi 
 unum baptismum in ecclesia catholica, et ideo non debemus 
 admittere haereticum, nisi baptixatus aput nos fuerit, ne se 
 putet extra ecclesiam catholicam baptixatum esse .

Huic respondetur, quia hoc si de iniquis illis qui extra 
 petram sunt diceretur, falso utique diceretur; sic ergo et de 
 haereticis.

Item Felix a Maraxana dixit: Una fides, unum 
 baptisma, sed ecclesiae catholicae cui soli licet baptixare .

Huic respondetur: Quid si alius ita diceret: \'una fides, 
 unum baptisma, sed iustorum tantum quibus solis licet baptizare\'? 
 sicut haec uerba refellerentur, ita et ista sententia 
 refellatur. an et iniusti nec in ipso baptismo mutati, dum 
 saeculo uerbis solis et non factis renuntiant, ad membra ecclesiae 
 pertinent? uideant si ipsa est illa petra, si ipsa est 
 columba, si ipsa est sponsa sine macula et ruga.

Paulus ab Obba dixit: Me non mouet, si aliquis 
 ecclesiae fidem et ueritatem non uindicat, quando apostolus 
 dicat: quid enim, quia exciderunt a fide quidam illorum? 
 numquid infidelitas illorum fidem dei catholicam 
 absit. est enim deus uerax, omnis autem homo 
 mendax. si autem deus uerax est, quomodo esse aput haereticos 
 baptismi ueritas potest aput quos deus non est ?

Huic respondetur: Quid? aput auaros numquid est deus?

 

 
 
 
 et tamen est baptismus. ita et aput haereticos. aput quos 
 enim est deus templum dei sunt. quae autem compositio 
 templo dei cum idolis? porro auaritiam idololatriam Paulus 
 sentit, Cyprianus consentit, et idem ipse inter collegas 
 raptores et tamen baptizatores cum magna tolerantiae mercede 
 uersatur.

Pomponius a Dionysiana dixit: Manifestum est 
 haereticos non posse baptizare et remissionem peccatorum 
 dare qui potestatem non habent ut aut soluere aut ligare 
 aliquid in terris possint .

Respondetur: Hanc potestatem nec homicidae habent, id est 
 qui fratres oderunt. non enim talibus dictum est: si cui 
 dimiseritis peccata dimittentur ei, si cui tenueritis 
 tenebuntur, et tamen baptizant et eos in eadem baptismi 
 communione et Paulus tolerat et Cyprianus agnoscit.

Uenantius a Tinisa dixit: Si maritus peregre proficiscens 
 amico suo ronmendasset uxorem suam custodiendam, 
 conmendatam sibi ille quanta posset diligentia conseruaret, 
 ne ab aliquo castitas eius et sanctitas adulteraretur. Christus 
 dominus et deus noster ad patrem proficiscens sponsam suam 
 nobis conmendauit, utrumne eam incorruptam et inuiolatam 
 custodimus an integritatem eius et castitatem moechis et corruptoribus 
 prodimus? qui enim baptisma ecclesiae commune 
 cum haereticis facit sponsam Christi adulteris prodit .

Respondemus: Quid? illi, qui cum baptizantur labiis, non 
 corde conuertuntur ad deum, nonne adulterinam mentem gerunt? 
 nonne ipsi sunt saeculi dilectores, qui non factis sed uerbis 
 renuntiauerunt, et ideo corrumpunt mores bonos per conloquia

 

 
 
 
 mala dicentes: manducemus et bibamus, cras enim 
 morimur? nonne etiam contra istos uigilauit sermo apostolicus 
 ubi dixit: timeo autem, ne sicut serpens Euam 
 seduxit astutia sua, sic et uestrae mentes corrumpantur 
 a castitate quae est in Christo? cum ergo 
 Christi baptisma Cyprianus habebat commune cum talibus, 
 numquid ideo sponsam Christi prodebat adulteris ac non potius 
 monile sponsi etiam in adultera cognoscebat?

Aymmus ab Ausuagiga di.rit: Nos unum baptisma 
 accepimus et ipsum exercemus. qui antem dicit quia et 
 haereticis licet baptizare, ipse duos baptismos facit .

Huic respondetur: Cur non etiam ille duos baptismos facit 
 qui dicit quia et iniqui baptizant? cum enim iusti et iniqui contrarii 
 sibi sint, baptismus quem dant iusti, qualis erat Paulus 
 uel etiam qualis erat Cyprianus, non est contrarius baptismo 
 quem dabant iniqui illi qui oderant Paulum, quos non haereticos, 
 sed malos catholicos Cyprianus intellegit. et cum contrariae 
 sibi sint continentia quae fuit in Cypriano et auaritia 
 quae fuit in collegis Cypriani, baptismus tamen quem Cyprianus 
 dabat non erat contrarius baptismo quem illi dabant, 
 sed unus et idem, quia ille baptizat de quo dictum est: 
 ipse est qui baptizat.

Saturninus a Uictoriana \'li.rit: Si licet haereticis 
 baptizare, (\',reusa# sunt et defensi inlicita facientes, nec uideo 
 quare eos aut Christus aduersarios suos ant apostolus antich 
 ristos appellauerit .

Huic respondetur: Sic dicimus non licere haereticis baptizare 
 quomodo dicimus non licere fraudatoribus baptizare. non

 

 
 
 
 enim haeretico tantum, sed peccatori, inquit, dicit dominus: 
 ut quid enarras iustificationes meas et adsumis 
 testamentum meum per os tuum? huic utique \' 
 dixit: si uidebas furem, concurrebas ei. quanto ergo 
 illi peiores qui non cum furibus concurrebant, sed ipsi fundos 
 insidiosis fraudibus rapiebant! sed non eis concurrebat Cyprianus, 
 quamuis eos in catholica segete toleraret, ne simul eradicaretur 
 et triticum. et tamen etiam ipsi quem dabant idem 
 ipse baptismus erat, quia non ipsorum sed Christi erat. sicut 
 ergo isti, quamuis in eis Christi baptismus agnoscatur, non 
 sunt tamen excusati et defensi inlicita facientes et recte illos 
 Christus aduersarios suos appellat, quia in talibus perseuerantes 
 audituri sunt: recedite a me qui operamini iniquitatem 
 — unde antichristi appellantur, quia Christo contrarii 
 sunt, dum contra quod praecipit uiuunt —, ita et haeretici.

Alius Saturninus a Tucca dixit: Gentiles quamuis 
 idola colant, tamen summum deum patrem creatorem 
 cognoscunt et confitentur. in hunc Marcion blasphemat, et 
 quidam non erubescunt Marcionis baptismum probare. quo, 
 modo tales sacerdotes sacerdotium dei aut seruant aut uindicant 
 qui hostes dei non baptixant et sic illis communicant ?

Nimirum cum talia dicuntur exceditur modus nec consideratur, 
 quia et ipsi talibus communicabant neminem iudicantes 
 aut a iure communionis aliquem si diuersum sentiebat 
 amouentes. sed habet iste in hac ipsa sententia sua unde 
 ammoneri posset, si aduerteret id in quoque corrigendum esse

 

 

 

 
 
 
 quod prauum est, quod autem rectum est adprobandum, quandoquidem 
 ait: gentiles quamuis idola colant, tamen summum 
 deum patrem creatorem cognoscunt et confitentur . si quis ergo 
 ad eum talis gentilis ueniret, numquid uellet in eo corrigere 
 adque mutare quod deum patrem creatorem confitebatur et 
 nouerat? sed emendaret in eo idololatriam quod malum habebat 
 et traderet sacramenta christiana quae non habebat, et si 
 quid rectum nosset in eo adprobaret, si quid inueniret peruersum 
 emendaret, si quid defuisset daret. sic et in Marcionista 
 haeretico agnosceret baptismi integritatem, corrigeret 
 eius peruersitatem, doceret catholicam ueritatem.

Marcellus a Zama d;.ât: Cum peccata non nisi 
 in ecclesiae baptismo remittantur, qui haereticum non baptizat 
 peccatori communicat .

Quid? ille -qui hoc facienti communicat nonne peccatori 
 communicat? quid autem aliud faciebant omnes iudicantes 
 neminem aut a iure communionis amouentes diuersa sentientem? 
 ubi est ergo ecclesia? an patientibus et ne triticum 
 eradicetur zizania tolerantibus ista non obsunt? discant ergo 
 isti qui se ab orbe terrarum frustra separando sacrilegium 
 schismatis admiserunt. ut quid habent in ore Cypriani sententiam 
 qui non habent in corde Cypriani patientiam? huic autem 
 Marcello respondetur ex his quae de baptismo et de remissione 
 peccatorum supra dicta sunt, quomodo possit esse baptismus 
 in homine, quamuis in eo non sit remissio peccatorum.

Irenaeus ab Ululis dixit: Si ideo ecclesia haereticum 
 non baptizat, quod dicatur iam baptizatus esse, haeresis 
 maior est .

Hoc modo dici potest: Si ideo ecclesia auarum non 
 baptizat, quod dicatur iam baptizatus esse, auaritia maior est. 
 hoc autem falsum est; ita ergo et illud.

Donatus a Cibaliana dixit: Ego unam pael.esiam 
 et unum baptismum eius noui. si est qui dicat esse 
 aput haereticos baptismi gratiam, ante est ut ostendat et probet 
 esse illic ecclesiam .

Huic respondetur: Si baptismi gratiam hoc esse dicis 
 quod est baptismus, est aput haereticos; si autem baptismus 
 sacramentum est gratiae, ipsa uero gratia abolitio peccatorum 
 est, non est aput haereticos baptismi gratia. sic est autem 
 unum baptisma et una ecclesia quemadmodum est una spes. 
 sicut ergo boni et mali non habentes unam spem possunt 
 tamen habere unum baptisma, ita quibus non est communis 
 ecclesia potest baptisma esse commune.

Zosimus a Tarassa dixit: Reuelatione facta ueritatis 
 cedat error ueritati, quia et Petrus qui prius circumcidebat 
 cessit Paulo ueritatem praedicanti .-

Potest etiam nostra esse ista sententia et ita factum est 
 in hac de baptismo quaestione. nam ueritate postea liquidius 
 reuelata cessit error ueritati, cum illa saluberrima consuetudo 
 etiam plenarii concilii auctoritate firmata est. bene tamen quod

 

 

 
 
 
 totiens meminerunt etiam primum apostolorum Petrum potuisse 
 aliter sapere quam ueritas postulabat. quod accidisse etiam 
 Cypriano sine ulla eius contumelia credimus quicumque diligimus 
 Cyprianum, quia non eum fas est diligi maiore caritate 
 quam Petrum.

Iulianus,,, a Telepte dixit: Scriptum est: nemo 
 potest accipere aliquid, uisi datum illi fuerit de caelo. 
 si haeresis de caelo est, potest baptisma dare .

Audiat et alium dicentem: \'si auaritia de caelo est, potest 
 baptisma dare.\' et tamen dant auari; sic ergo et haeretici.

Faustus a Timida Regia dixit: Non sibi blandiantur 
 qui haereticis patrocinantur. qui pro haereticis ecclesiastico 
 baptismo intercedit illos christianos et nos haereticos 
 facit,

Huic respondetur: Si quisquam dicat eum, qui cum baptismum 
 acciperet, quia odium fraternum tenebat in corde, 
 non acceperat remissionem peccatorum, non eum iterum baptizandum 
 quando illud odium de corde dimittit, numquid ecclesiastico 
 baptismo pro homicidis intercedit aut illos iustos 
 et nos homicidas facit? hoc ergo et de haereticis intellegat.

Geminius a Furm\'s dixit: Quidam de collegis 
 haereticos praeponere sibi possunt, nobis non possunt. et ideo 
 quod semel decreuimus tenemus ut ab haereticis uenientes 
 baptizemus .

Et hic apertissime confitetur quosdam de collegis suis 
 diuersa sensisse. unde etiam adque etiam confirmatur amor

 

 
 
 
 unitatis, quod ab inuicem nullo schismate separati sunt, donec 
 alteris eorum, si quid aliter saperent, deus reuelaret. sed huic 
 respondetur collegas eius non sibi haereticos praeposuisse, sed 
 baptismum Christi, sicut cognoscitur in auaris fraudatoribus 
 raptoribus homicidis, sic etiam in haereticis cognouisse.

Rogatianus a Nona dixit: Ecclesiam Christus 
 instituit, haeresim diabolus. quomodo potest habere baptismum 
 Christi synagoga satanae ?

Huic respondetur: Numquid quia pios Christus instituit 
 et inuidos diabolus, ideo non potest habere baptismum Christi 
 quae in inuidis conuincitur esse pars diaboli?

1 Thcrapius a Bulla dixit: Qui haereticis ecclesiae 
 baptismum concedit et prodit quid aliud quam sponsae Christi 
 Iudas exsistit ?

0 magna conuictio schismaticorum, qui se ab hereditate 
 Christi toto orbe diffusa nefario sacrilegio separarunt, si 
 Cyprianus talibus communicabat, qualis ludas traditor fuit, et 
 tamen ab eis non maculabatur! aut si maculabatur, tunc Iudae 
 facti sunt omnes; ergo et modo Iudae sunt omnes, aut si non 
 sunt, non ergo pertinent ad posteros facinora priorum quamuis 
 ex eadem communione propagatos. cur ergo nobis traditores 
 obiciunt quos non conuicerunt, et sibi ludam non obiciunt 
 cui Cyprianus et collegae eius communicauerunt? ecce concilium 
 de quo solent isti gloriari: nos quidem dicimus, quia 
 sic non prodit haereticis ecclesiae baptismum qui baptismum 
 Christi et in haereticis probat, sicut non prodit homicidis ecclesiae 
 baptismum qui baptismum Christi et in homicidis

 

 
 
 
 probat; sed quia isti ex hoc concilio nobis praescribere quid sentire 
 debeamus adfectant, ipsi priores ei consentiant. ecce Iudae 
 traditori sunt conparati, qui dicebant haereticos quamuis in 
 haeresi baptizatos non debere iterum baptizari. talibus autem 
 Cyprianus communicabat qui dixit: neminem iudicantes aut 
 <t iure communionis aliquem si diuersum senserit amouentes . 
 
 tales etiam antea fuisse in ecclesia per illam sententiam manifestantur 
 ubi ait: sed dicit aliquis: quid ergo fiet de 
 his qui in praeteritum in ecclesiam sine baptismo 
 admissi sunt? talem fuisse ecclesiae consuetudinem ipsi 
 qui hoc concilium faciunt saepe commemorant. si ergo nihil 
 aliud quicumque hoc facit quam sponsae Christi ludas existit, 
 sicut ista sententia pronuntiata est, ludas autem sicut docet 
 euangelium traditor fuit, traditoribus ergo communicauerunt 
 omnes, qui tunc etiam ista dicebant, et antequam ista dicerent 
 traditores facti erant omnes per illam consuetudinem quam 
 tunc ecclesia retinebat. omnes ergo, id est et nos et ipsi, quia 
 ex illa unitate propagati sumus, traditores sumus. sed nos 
 duobus modis defendimur, quia et huic concilio ubi hoc pronuntiatum 
 est non consentimus saluo iure unitatis, sicut Cyprianus 
 ipse praedixit, et bonis malos in unitate catholica, donec 
 in fine a tritico palea separetur, nihil obesse arbitramur. isti 
 autem, quia et hoc concilium tamquam pro se proferunt et 
 malorum communione quasi contagione bonos perire contendunt, 
 non inueniunt, quomodo dicant aut priores christianos 
 unde isti propagantur non fuisse traditores, quia isto conoilio 
 conuincuntur, aut ad se non pertinere facinora priorum, quia 
 nobis maiores nostros obiciunt.

Item alius Lucius a Membressa dixit: Scriptum 
 est: deus peccatorem non audit. qui peccator est quomodo 
 audiri in baptismo pbtest ?

Respondemus: Quomodo auditur auarus et raptor et 
 faenerator et homicida? an isti non sunt peccatores? quos 
 tamen Cyprianus in catholica obiurgat et tolerat.

Item alius Felix a Buslaccenis dixit: In haereticis 
 sine ecclesiae baptismo admittendis nemo consuetudinem 
 rationi et ueritati praeponat, quia consuetudinem ratio 
 et ueritas semper excludit .

Huic respondetur: Ueritatem non ostendis, de consue- 
 \'tudine confiteris. recte igitur consuetudinem teneremus plenario 
 concilio posteriore firmatam, etiamsi ueritas adhuc lateret quam 
 credimus iam esse manifestatam.

Alius Saturninus ab Abitinis dixit: Si potest 
 antichristus dare alicui gratiam Christi, possunt et haeretici 
 baptizare qui appellati sunt antichristi .

Quid si alius diceret: \'si potest homicida dare alicui 
 gratiam Christi, possunt et qui fratres oderunt baptizare qui 
 appellati sunt homicidae\'? nempe quasi uerum dicere uideretur, 
 et tamen possunt; sic ergo et haeretici.

Quintus ab Agguia dixit: Ille potest dare 
 aliquid qui aliquid habet. haeretici autem quid possunt dare, 
 quos constat nihil habere ?

Huic respondetur: Si ergo potest dare aliquid qui aliquid 
 habet, manifestum est posse dare haereticos baptismum, 
 quia cum ab ecclesia recedunt habent lauacri sacramentum 
 -quod ibi acceperant. nam redeuntes non recipiunt, quia non 
 amiserant cum recesserunt.

Alius Iulianus a Marcclliana dixit: Si potest 
 homo duobus dominis seruire, deo et mamonae, potest et baptisma 
 duobus seruire, christiano et haeretico .

Immo si potest continenti et auaro, sobrio et ebrioso, 
 pio et homicidae, cur non etiam christiano et haeretico? quibus 
 quidem non seruit, sed ministratur illis uel ab illis ad 
 salutem bene utentibus et ad iudicium male utentibus.

Tenax ab Horreis Caeliae dixit: Baptisma unum 
 est, sed ecclesiae. ubi ecclesia non est, baptisma illic esse 
 non potest .

Huic respondemus: Quare ergo potest ubi petra non 
 est, sed harena est, cum ecclesia in petra, non in harena sit ?

Alius Uictor ah Assuris dixit: Scriptum est 
 quia deus unus est et Christus unus et ecclesia una et baptisma 
 unum; quomodo illic baptizari aliquis potest, ubi deus 
 et Christus et ecclesia non est ?

Quomodo potest et in harena illa ubi nec ecclesia est, 
 quia in petra est, nec deus et Christus, quia non est ibi 
 templum dei et Christi?

Donatulus n Capse dixit: Et ego semper hoc 
 sensi, ut haeretici qui nihil foris consecuti sunt, quando ad 
 ecclesiam conuertuntur, bapti\\entur .

Ad hoc respondetur: Nihil quidem foris consecuti sunt, 
 sed ad salutem, non ad sacramentum. salus enim propria est 
 bonis, sacramenta uero communia bonis et malis.

Uerulus a Rusiccade dixit: Homo haereticus 
 dare non potest quod non habet; multo magis schismaticus 
 qui quod habuit amisit .

lam ostendimus eos habere, quia non amittunt cum 
 recedunt; non enim recipiunt cum redeunt. quapropter si propterea 
 uidebantur dare non posse, quia putabantur non habere, 
 intellegantur iam dare posse, quia intelleguntur et habere.

Pudentianus a Cuiculi dixit: Nouitas episcopatus 
 effecit, fratres dilectissimi, ut sustinerem quid maiores 
 iudicarent. nam haereses nihil habere nec posse manifestum 
 est. adque ita si qui ex eis uenerint baptixari aequissime 
 statutum est .

Sicut ergo superioribus responsum est, quos hic sustinebat 
 quid iudicarent, sic et huic ipsi responsum esse intellegatur.

Petrus ab Hippone Zarito dixit: Cum baptisma 
 unum sit in catholica ecclesia, manifestum est non 
 posse extra ecclesiam baptixari. et ideo in haeresi tinctos siu-e 
 in schismate uenientes ad ecclesiam censeo baptixari oportere .

Sic est unum baptisma in ecclesia catholica, ut, cum 
 exinde aliqui exierint, in his qui exeunt non fiant duo, sed 
 idem unum maneat. quod ergo in redeuntibus agnoscitur, hoc 
 et in eis qui a recedentibus acceperunt, quod illi cum recederent 
 non amiserunt.

Item alius Lucius ab Ausafa dixit: Secundum 
 motum animi mei et spiritus sancti, eum sit unus deus pater 
 domini nostri Iesu Christi et unus Christus et una spes, 

 

 
 
 
 unus spiritus, una ecclesia, unum debet esse et baptisma. et 
 ideo dico ut si quid apud haereticos motum aut factum fuerit, 
 rescindi debere, et eos qui exinde ueniunt in ecclesia baptizandos 
 esse .

Rescindatur ergo, quod baptizant qui audiunt uerba dei 
 et non faciunt, cum ab iniquitate ad iustitiam, hoc est ab 
 harena ad petram migrare coeperint. quod si non fit, quia et 
 in ipsis quod Christi erat eorum iniquitatibus non uiolabatur, 
 hoc etiam de haereticis intellegatur. nam nec eadem spes illis 
 est, quamdiu in harena sunt, quae illis qui super petram 
 sunt; tamen idem baptisma est in utrisque, quamuis sicut spes 
 una ita et unum baptisma dictum sit.

Felix a Gurgitibus dixit: Ego censeo, ut 
 secundum sanctarum scripturarum praecepta baptizatos ab 
 haereticis inlicite extra ecclesiam, si ad ecclesiam confugere 
 uoluerint, gratiam baptismi ubi licite datur consequantur .

Respondetur: Immo licite incipiant habere ad salutem 
 quod inlicite habebant ad perniciem, quia sub eodem baptismo 
 iustificatur, cum se quisque ad deum ueraci corde conuerterit, 
 sub quo iudicabatur, quando id accipiens saeculo uerbis solis 
 et non factis renuntiauerat.

Pusillus a Lamasba dixit: Ego credo baptisma 
 salutare non esse nisi in ecclesia catholica. quidquid 
 absque catholica fuerit simulatio est .

Hoc quidem uerum est quod baptisma salutare non 
 nisi in ecclesia catholica est. potest enim ipsum esse et extra

 

 
 
 
 catholicam, sed salutare ibi non est, quia ibi non operatur 
 salutem, sicut ille bonus odor Christi non est utique salutaris 
 in his qui pereunt non suo uitio sed illorum. simulatio est 
 autem quidquid extra catholicam fuerit, sed in quantum non 
 est catholicum. potest autem aliquid catholicum esse extra 
 catholicam, sicut potuit nomen Christi esse extra congregationem 
 Christi, in quo nomine pellebat daemonia ille qui cum 
 discipulis non sequebatur. nam simulatio etiam in catholica 
 potest esse, in his utique qui saeculo uerbis et non factis 
 renuntiant, nec tamen dst catholica simulatio. sicut ergo est 
 in catholica quod non est catholicum, sic potest aliquid extra 
 catholicam esse catholicum.

Saluianus a Gazanfala dixit: Haereticos nihil 
 habere constat, et ideo ad nos ueniunt, ut possint accipere 
 quod non habebant .

Respondemus: Non sunt ergo haeretici ipsi qui haereses 
 condiderunt, quia ab ecclesia recesserunt et utique habebant 
 quod ibi acceperunt. quod si absurdum est dicere, ut illi non 
 sint haeretici per quos ceteri fiunt haeretici, potest fieri ut 
 haereticus habeat quo male utendo dispereat.

Honoratus a Tucca dixit: Cum Christus ueritas sit, 
 magis ueritatem quam consuetudinem sequi debemus, ut haereticos 
 qui ideo ad nos ueniunt, quia foris nihil accipere potuerunt, 
 ecclesiae baptismo sanctificemus .

Et iste adtestator est consuetudinis, ubi nos plurimum 
 adiuuat, quidquid aliud contra nos dicere uideatur. non autem 
 ideo ad nos ueniunt haeretici, quia foris nihil acceperunt, sed

 

 
 
 
 ut eis esse utile incipiat quod acceperunt. hoc enim foris nullo 
 modo potest.

Uictor ab Octauo dixit: Quod et ipsi scitis, non 
 olim sum episcopus constitutus, et ideo expectabam praecessorum 
 consilium. hoc itaque existimo ut quicumque er haerese 
 nenerint sine dubio baptizentur .

Quod ergo illis quos expectabat responsum est, huic 
 quoque responsum accipiatur.

Clarus n Mascula dixit: Manifesta est sententia 
 domini nostri Iesu Christi apostolos suos mittentis et ipsis 
 solis potestatem a patre sibi datam permittentis, quibus nos 
 successimus eadem potestate ecclesiam domini gubernantes et 
 credentium fidem baptizantes. et ideo haeretici qui nec potestatem 
 foris nec ecclesiam Christi habent neminem baptizare 
 baptismo eius possunt .

Numquid et impii homicidae apostolis successerunt? 
 cur ergo baptizant? an quia non sunt foris? sed a petra foris 
 sunt cui claues dominus dedit et ubi se aedificaturum ecclesiam 
 dixit.

Secnndianus a Tambcis dixit: Non debemus 
 haereticos nostra praesumptione decipere, ut in ecclesia domini 
 nostri Iesu Christi non baptizati ac per hoc remissionem 
 peccatorum non consecuti, cum indicii dies uenerit, nobis 
 inputent quod per nos non sint baptizati et indulgentiam 
 diuinae gratiae non consecuti. propter quod, cum sit una 
 ecclesia et unum baptisma, quando ad nos conuertuntur, simul 
 cum ecclesia et ecclesiae baptismum consequantur .

Immo translati ad petram et columbae sociati accipiant 
 remissionem peccatorum quam habere non poterant extra 
 petram et extra columbam, siue aperte foris sicut haeretici 
 siue tamquam intus sicut perditi catholici. quos tamen baptismum 
 sine remissione peccatorum et habere et dare manifestum 
 est, cum et ab ipsis tales accipiunt, qui non in melius 
 commutati deum labiis honorant, cor autem eorum longe est 
 ab eo, tamen sic est unum baptisma quomodo est una columba, 
 cum possint qui non sunt in columba communiter 
 baptisma tamen habere communiter.

Item alius Aurelius a Cillaui dixit: Iohannes 
 apostolus in epistula sua posuit: si quis ad uos uenit et 
 doctrinam Christi non habet, nolite eum admittere 
 in domum uestram et haue illi ne dixeritis; qui enim 
 dixerit illi haue communicat factis eius malis. quo.. 
 modo admitti tales temere in domum dei possunt qui in domum 
 nostram priuatam admitti prohibentur? aut quomodo 
 cum eis sine ecclesiae baptismo communicare possumus, qui.. 
 bus si haue tantum dixerimus factis eorum malis communicamus 
 ?

De hoc testimonio Iohannis non est diutius disserendum, 
 quandoquidem ad quaestionem baptismi quam modo tractamus 
 omnino non pertinet. ait enim: si quis ad uos uenerit 
 et doctrinam Christi non habet. haeretici autem relinquentes 
 doctrinam erroris sui ad Christi doctrinam conuertuntur, 
 ut incorporentur ecclesiae et ad illam columbam incipiant

 

 
 
 
 pertinere cuius sacramentum habebant. et ideo quod eius non 
 habebant eis datur, id est pax et caritas de corde puro et 
 conscientia bona et fide non ficta. quod autem eius habebant 
 agnoscitur et sine ulla contumelia suscipitur, sicut in adultera 
 deus agnoscit dona sua etiam cum illa sequitur amatores suos, 
 quia fornicatione correcta, cum ad castitatem conuertitur, non 
 dona illa culpantur, sed ipsa emendatur. sicut se autem posset 
 defendere Cyprianus, si hoc ei Iohannis testimonium obiceretur, 
 quando talibus communicabat, ita se defendant contra quos 
 dicitur. nam ad istam quaestionem ut dixi omnino non pertinet. 
 Iohannes enim dicit alienae doctrinae hominibus haue non 
 esse dicendum, Paulus autem apostolus uehementius dicit: 
 si quis frater nominatur inter uos aut auarus aut 
 ebriosus et cetera, cum eiusmodi ne quidem cibum 
 simul sumere. et tamen cum collegis faeneratoribus insidiosis 
 fraudatoribus raptoribus non priuatam mensam, sed dei 
 altare habebat commune Cyprianus. quomodo autem hoc defendatur, 
 iam in aliis libris satis dictum est.

Litteus a Gemellis dixit: Caecus caecum si 
 ducat, ambo in foueam cadunt. cum ergo haereticos constet 
 non posse inluminare quemquam utpote caecos, baptisma 
 eorum non ualet .

Nec nos dicimus ualere ad - salutem quamdiu haeretici 
 sunt, sicut et illis homicidis quamdiu fratres oderunt. nam et 
 ipsi in tenebris sunt et si quis eos sequitur, simul in foueam 
 cadunt; nec ideo tamen baptismum uel non habent uel non 
 tradunt.

Natalis ab Oea dixit: Tam ego praesens quam 
 Pompeius Sabratensis quam etiam Dioga Leptimagnensis 
 qui mihi mandauerunt corpore quidem absentes, spiritu praesentes, 
 censemus quod et collegae nostri, quod haeretici communicationem 
 habere nobiscum, non possunt, nisi ecclesi-astieo 
 baptismo baptismo fuerint .

Communicationem credo eam dicit quae pertinet ad columbae 
 societatem. nam in participatione sacramentorum procul 
 dubio communicabant eis neminem iudicantes nec a iure 
 communionis aliquem si diuersum sentiret amouentes. sed 
 quolibet modo dixerit, non magnopere uerba haec refellenda 
 sunt. certe enim non communicet haereticus nisi ecclesiastico 
 baptismo baptizatus. constat autem ecclesiasticum esse baptismum 
 etiam aput haereticos uerbis euangelicis consecratum, 
 sicut ipsum euangelium ecclesiasticum est nec ad eorum pertinet 
 peruersitatem, sed utique suam retinet sanctitatem.

Iunius a Neapoli dixit: Ab eo quod semel censuimus 
 non recedo, baptizati uenientes ad ecclesiam baptixemus .

Hic quia nullam rationem uel testimonium scripturarum 
 adtulit, diu nos tenere non debet.

Cyprianus a Karthagine dixit: Meam sententiam 
 plenissime exprimit epistula, quae ad Iubaianum collegam 
 nostrum scripta est, haereticos secundum euangelicam 
 et apostolicam contestationem aduersarios Christi et antichristos 
 appellatos, quando ad ecclesiam uenerint, unico ecclesiae 
 baptismo baptizandos esse, ut possint fieri de aduersariis 
 amici et de antichristis christiani .

Quid aliud hic disputandum est, quando ipsam cuius 
 mentionem fecit epistulam ad Iubaianum datam quanta potuimus 
 diligentia pertractauimus? et quod hic dixit meminerimus 
 dici posse de omnibus iniquis, quos et in catholica 
 esse ipse testatur et baptismum habere et dare nemo nostrum 
 ambigit. illi enim ueniunt ad ecclesiam, qui de parte diaboli 
 ad Christum transeunt et aedificant super petram et 
 incorporantur columbae et in horto concluso et fonte signato 
 muniuntur, ubi non sunt omnes qui contra Christi praecepta 
 uiuunt, ubilibet esse uideantur. nam in epistula quam scripsit 
 ad Magnum, cum de hac ipsa re ageret, satis aperteque nos 
 ipse commonuit, in quali societate oporteat intellegi ecclesiam. 
 ait enim de quodam loquens: alienus fiat et profanus, 
 dominicae pacis ac dominicae unitatis. 
 inimicus, non habitans in domo dei id est in ecclesia 
 Christi, in qua non nisi concordes adque unanimes 
 habitant. quid ergo hic dicamus, paululum aduer- \' 
 tant qui nobis de Cypriano uolunt praescribere. si enim in 
 ecclesia Christi non nisi concordes adque unanimes habitant, 
 procul dubio non habitabant in ecclesia Christi, quamuis intus 
 esse uiderentur, illi qui per inuidiam et contentionem sine caritate 
 Christum adnuntiabant, quos ipse intellegit non haereticos 
 uel schismaticos a Paulo apostolo commemoratos, sed 
 falsos fratres cum illo interius conuersantes. qui certe baptizare 
 non debebant, quia in ecclesia non habitabant in qua 
 ipse dicit non habitare nisi unanimes et concordes; nisi forte 
 quisquam sic abhorret a uero, ut dicat concordes et unanimes

 

 
 
 
 fuisse inuidos et maliuolos et sine caritate contentiosos. et 
 tamen baptizabant nec eorum ista detestanda peruersitas sacramentum 
 Christi, quod per eos tractabatur et dispensabatur, 
 aliqua ex parte minuebat adque uiolabat.

Totum sane ipsum locum in eadem ad Magnum epistula 
 positum operae pretium est pertractare, quem ita contexuit: 
 non habitans, inquit, in domo dei id est in ecclesia 
 Christi, in qua non nisi concordes adque 
 unanimes habitant, loquente in psalmis spiritu 
 sancto et dicente: deus qui inhabitare facit unanimes 
 in domo\'. denique unanimitate christianos 
 firma sibi adque inseparabili caritate conexos 
 etiamipsadominicasacrificiadeclarant. nam quando 
 dominus corpus suum panem uocat de multorum 
 granorum adunatione congestum, populum nostrum 
 quem portabat indicat adunatum; et quando 
 sanguinem suum uinum appellat de botruis adque 
 acinisplurimisexpressumadque in unum coactum, 
 gregem item nostrum significat commixtione adunatae 
 multitudinis copulatum.haec uerba beati Cypriani 
 indicant eum et intellexisse et dilexisse decorem domus dei, quam 
 domum ex unanimis et concordibus constare adfirmauit et docuit 
 testimonio prophetico et significatione sacramentorum; in qua 
 utique non erant illi inuidi et sine caritate maliuoli, qui tamen 
 baptizabant. ex quo apparet et in eis esse posse adque ab eis 
 dari posse sacramentum Christi qui non sunt in ecclesia

 

 

 

 
 
 
 Christi, in qua non nisi unanimes et concordes habitare Cyprianus 
 ipse testatur. neque enim saltem hoc dici potest tunc baptizare 
 posse cum latent, quoniam illi Paulum apostolum non 
 latebant quos in epistula sua ueracissimus testis notat et 
 gaudere se dicit, quoniam et ipsi Christum adnuntiabant. de 
 his quippe ait: siue occasione siue ueritate Christus 
 adnuntietur, et in hoc gaudeo, sed et gaudebo.

Quibus omnibus consideratis puto me non temere 
 dicere alios ita esse in domo dei, ut et ipsi etiam sint eadem 
 domus dei quae dicitur aedificari super petram, quae unica 
 columba appellatur, quae sponsa pulchra sine macula et ruga 
 et hortus conclusus, fons signatus, puteus aquae uiuae. paradisus 
 cum fructu pomorum, quae domus etiam claues accepit 
 ac potestatem soluendi et ligandi. hanc domum si quis corripientem 
 corrigentemque contempserit, sit tibi, inquit, tamquam 
 ethnicus et publicanus. de hac domo dicitur: 
 domine, dilexi decorem domus tuae et locum habitationis 
 gloriae tuae, et: qui habitare facit unanimes 
 in domo, et: iucundatus sum in his qui dixerunt 
 mihi: in domum domini ibimus, et: beati qui 
 inhabitant in domo tua; in saecula saeculorum laudabunt 
 te, et innumerabilia talia. haec domus etiam triticum 
 dicitur siue tricenum siue sexagenum siue centenum fructum adferens 
 cura tolerantia. haec domus est in uasis aureis et argenteis

 

 
 
 
 et lapidibus pretiosis et lignis inputribilibus. huic domui dicitur: 
 sufferentes inuicem in dilectione, studentes 
 seruare unitatem spiritus in uinculo pacis, et: templum 
 enim dei sanctum est, quod estis uos. haec est 
 quippe in bonis fidelibus et sanctis dei seruis ubique dispersis 
 et spiritali unitate deuinctis in eadem communione sacramentorum, 
 siue se facie nouerint siue non nouerint. alios autem 
 ita dico esse in domo, ut non pertineant ad conpagem domus 
 nec ad societatem fructiferae pacificaeque iustitiae, sed sicut 
 esse palea dicitur in frumentis. nam et istos in domo esse 
 negare non possumus dicente apostolo: in magna autem 
 domo non solum aurea uasa sunt uel argentea, sed 
 et lignea et fictilia. et alia quidem sunt in honorem, 
 alia uero in contumeliam. ex hoc numero innumerabili 
 non solum turba intus premens cor paucorum in tantae 
 multitudinis conparatione sanctorum, sed etiam dirruptis retibus 
 haereses et schismata existunt in eis, qui magis iam ex 
 domo quam in domo esse dicendi sunt, de quibus dicitur: ex 
 nobis exierunt, sed non erant ex nobis. separatiores 
 enim sunt iam etiam corporaliter segregati quam illi, qui interius 
 carnaliter et animaliter uiuunt et spiritaliter separati 
 sunt.

Horum autem omnium generum illi primi qui 
 sic sunt in domo dei, ut ipsi sint domus dei, siue iam spiritales 
 sint siue adhuc paruuli Iacte nutriantur, sed tamen ad 
 spiritalem habitum intento corde proficiant, nemo dubitat quod

 

 

 
 
 
 baptismum et utiliter habeant et se imitantibus utiliter tradant. 
 fictis autem, quos sanctus spiritus fugit, etsi ipsi quantum in 
 eis est utiliter tradunt, illi tamen inutiliter accipiunt non imitantes 
 eos per quos accipiunt. illi uero, qui sic sunt in magna 
 domo tamquam uasa in contumeliam, et inutiliter habent baptismum 
 et se imitantibus inutiliter tradunt. illi porro ab eis 
 utiliter accipiunt, qui non ipsis corde adque moribus, sed sanctae 
 domui copulantur. qui autem separatiores non magis in domo 
 quam ex domo sunt, neque omnino utiliter habent neque ab 
 eis utiliter accipitur, nisi forte accipiendi necessitas urgeat et 
 accipientis animus ab unitatis uinculo non recedat; tamen et 
 habent, quamquam inutiliter habeant, et accipitur ab eis, etiam 
 cum inutile est accipientibus. quod ut fiat utile ab haeresi 
 uel schismate recedendum est et illi domui cohaerendum. quod 
 non solum haeretici et schismatici, sed etiam illi facere debent, 
 qui sic sunt in domo per communionem sacramentorum, ut 
 extra domum sint per diuersitatem morum. sic enim et ipsis 
 utile esse incipit sacramentum quod aliter inutile est.

Solet etiam quaeri, utrum adprobandum sit quod 
 ab eo qui non accepit accipitur, si forte hoc curiositate aliqua 
 didicit quemadmodum dandum sit, et utrum nihil intersit, quo 
 animo accipiat ille cui datur, cum simulatione an sine simulatione, 
 si cum simulatione, utrum fallens sicut in ecclesia 
 uel in ea quae putatur ecclesia, an iocans sicut in mimo, et 
 quid sit sceleratius, in ecclesia fallaciter accipere an in hae- 
 < resi uel schismate sine fallacia, id est animo non simulato, 
 et utrum in haeresi fallaciter an in mimo cum fide, si

 

 
 
 
 quisquam inter agendum repentina pietate moueatur. quamquam 
 talem si etiam illi conferamus qui in ipsa catholica fallaciter 
 accipit, mirum si dubitatur quis cui praeferendus sit. quid 
 enim prosit animus ueraciter dantis fallaciter accipienti, non 
 uideo. sed arbitremur aliquem etiam fallaciter dantem: cum 
 et tradens et accipiens fallaciter agant in ipsa unitate catholica, 
 utrum hoc magis baptisma sit acceptandum an illud quod 
 in mimo datur, si quis existat qui fideliter subito commotus 
 accipiat, an, quantum ad ipsos quidem homines adtinet, plurimum 
 distet inter credentem in mimo et inridentem in ecclesia, 
 ad ipsius autem sacramenti integritatem nihil intersit. si 
 enim nihil interest ad integritatem sacramenti in ipsa catholica, 
 utrum id aliqui fallaciter au ueraciter agant, cum tamen 
 hoc idem utrique agant, cur extra intersit non uideo, quando 
 ille qui accipit non simulatione palliatus, sed religione mutatus 
 est. an plus ualent ad confirmandum sacramentum alii 
 ueraces inter quos agitur, quam ad frustrandum illi fallaces a 
 quibus agitur et in quibus agitur? et tamen, si postea prodatur, 
 nemo repetit, sed aut excommunicando punitur illa simulatio 
 aut paenitendo sanatur.

Sed nobis tutum est in ea non progredi aliqua temeritate 
 sententiae, quae nullo in catholico regionali concilio coepta, 
 nullo plenario terminata sunt, id autem fiducia securae 
 uocis adserere, quod in gubernatione domini dei nostri et saluatoris 
 Iesu Christi uniuersalis ecclesiae consensione roboratum 
 est. uerumtamen si quis me forte in eo concilio constitutum, 
 ubi talium rerum quaestio uersaretur, non praecedentibus 
 talibus quorum sententias sequi mallem urgeret, ut dicerem

 
 
 
 quid ipse sentirem, si eo modo adfectus essem quo eram 
 cum ista dictarem, nequaquam dubitarem habere baptismum 
 eos, qui ubicumque et a quibuscumque illud uerbis euangelicis 
 consecratum sine sua simulatione et cum aliqua fide accepissent, 
 quamquam eis ad salutem spiritalem non prodesset, 
 si caritate caruissent, qua catholicae insererentur ecclesiae; si 
 enim habeam, inquit, fidem ut montes transferam, 
 caritatem autem non habeam, nihil sum; sicut 
 iam praeteritis maiorum statutis non dubito etiam illos 
 habere baptismum, qui, quamuis fallaciter id accipiant, in 
 ecclesia tamen accipiunt uel ubi esse putatur ecclesia ab 
 eis in quorum societate id accipitur, de quibus dictum est: 
 ex nobis exierunt. ubi autem neque societas ulla esset ita 
 credentium neque ille qui ibi acciperet ita crederet, sed totum 
 ludicre et mimice et ioculariter ageretur, utrum adprobandus 
 esset baptismus qui sic daretur, diuinum iudicium per alicuius 
 reuelationis oraculum concordi oratione et inpensis supplici 
 deuotione gemitibus inplorandum esse censerem, ita sane ut 
 post me dicturos sententias, ne quid iam exploratum et cognitum 
 adferrent, humiliter expectarem. quanto magis ergo 
 nunc sine praeiudicio diligentioris inquisitionis uel maioris 
 auctoritatis istud dixisse accipiendus sum!

Sed iam ut existimo tempus est hos etiam 
 libros de quaestione baptismi debito fine concludere. ubi nobis 
 ostendit dominus deus noster per pacificum episcopum

 

 
 
 
 Cyprianum et illos qui ei consenserunt, quantum sit catholica unitas 
 diligenda, ut in eo quod aliter sapiebant, donec deus id quoque 
 reuelaret, tolerarent potius diuersa sentientes quam se ab 
 eis nefario schismate separarent; ubi Donatistarum prorsus ora 
 clauduntur, etiamsi de Maximianistis nihil dicamus. si enim 
 mali bonos in unitate contaminant, nullam iam ecclesiam cui 
 sociaretur uel ipse Cyprianus inuenit. si autem mali bonos in 
 unitate non maculant, nullam causam separationis sacrilegus 
 Donatista proponit. baptismum autem si habent et tradunt 
 alii tam multi qui operantur opera carnis, qualia qui agunt 
 regnum dei non possidebunt, habent ac tradunt et haeretici 
 qui inter illa opera numerati sunt, quod quia recedendo non 
 amiserunt, et tradere manendo potuerunt, sed tam infructuose 
 adque inutiliter tales talibus, quam et illi ceteri pares eorum 
 in eo quod regnum dei non possidebunt. et quemadmodum 
 illis correctis baptisma non incipit adesse quod deerat, sed 
 prodesse quod inerat, sic et haereticis. unde Cyprianus et qui 
 cum eo senserunt catholicae ecclesiae quam noluerunt praecidere 
 non potuerunt praescribere. quod uero aliter sapuerunt, 
 non expauescimus, quia cum eis ueneramur et Petrum; quod 
 autem ab unitate non recesserunt, gaudemus, quia cum eis 
 aedificamur in petra.

Contra Donatistas auctoritate beatissimi episcopi et martyris 
 Cypriani se defendere molientes septem libros de baptismo 
 scripsi, in quibus docui nihil sic ualere ad refellendos 
 Donatistas et ad eorum prorsus ora claudenda, ne aduersus 
 catholicam suum scisma defendant, quomodo litteras factumque 
 Cypriani.

Ubicumque autem in his libris commemoraui \'ecclesiam 
 non habentem maculam aut rugam\', non sic accipiendum est, 
 quasi iam sit, sed quae praeparatur, ut sit, quando apparebit 
 etiam gloriosa. nunc enim propter quasdam ignorantias et 
 infirmitates membrorum suorum habet, unde cottidie tota dicat: 
 dimitte nobis debita nostra.

In quarto libro, cum dicerem uicem baptismi posse habere 
 passionem, non satis idoneum posui illius latronis 
 exemplum, quia utrum non fuerit baptizatus incertum est.

In libro septimo de uasis aureis et argenteis in domo 
 magna constitutis sensum Cypriani secutus sum, qui haec 
 accepit in bonis, in malis autem lignea et fictilia, ad illa referens 
 quod dictum est: alia quidem in honorem, ad haec 
 autem quod dictum est: alia uero in contumeliam. sed 
 magis approbo, quod apud Tyconium postea repperi uel aduerti, 
 in utrisque intellegendum quaedam in honore, non sola 
 scilicet aurea et argentea, et rursus in utrisque quaedam in 
 contumelia,- non utique lignea et fictilia. 
 
 . 5. Hoc opus sic incipit: in eis libris, quos aduersus epi 
 stulam Parmeniani .