o utinam, Romaniane, hominem sibi aptum ita uicissim 
 uirtus fortunae repugnanti posset auferre, ut ab ea sibi auferri nemine 
 patitur, iam tibi profecto iniecisset manus suique iuris te esse 
 proclamans et in bonorum certissimorum possessionem traducens 
 ne prosperis quidem casibus seruire permitteret. sed quoniam ita 
 comparatum est siue pro meritis nostris siue pro necessitate naturae, 
 ut diuinum animum mortalibus inhaerentem nequaquam sapientiae 
 portus accipiat, ubi neque aduersante fortunae flatu neque secundante 
 moueatur, nisi eo illum ipsa uel secunda uel quasi aduersa 
 perducat, nihil pro te nobis aliud quam uota restant, quibus ab illo 
 cui haec curae sunt deo, si possumus. impetremus, ut te tibi reddat 
 — ita enim facile reddet et nobis — sinatque mentem illam tuam, 
 quae respirationem iam diu parturit. aliquando in auras uerae libertatis 
 emergere. etenim fortasse quae uulgo fortuna nominatur 
 occulto quodam ordine regitur nihilque aliud in rebus casum uocamus, 
 nisi cuius ratio et causa secreta est, nihilque seu commodi seu 
 incommodi contingit in parte, quod non conueniat et congruat uniuerso. 
 quam sententiam uberrimarum doctrinarum oraculis editam 
 remotamque longissime ab intellectu profanorum se demonstraturam 
 ueris amatoribus suis ad quam te inuito philosophia

 

 

 
 
 
 pollicetur. quam ob rem cum tibi tuo animo indigna multa accidunt, ne 
 te ipse contemnas. nam si diuina prouidentia pertenditur usque ad 
 nos, quod minime dubitandum est, mihi crede, sic tecum agi oportet, 
 ut agitur. nam cum tanta quantam semper admiror indole tua ab 
 ineunte adulescentia adhuc infirmo rationis atque lapsante uestigio 
 humanam uitam errorum omnium plenissimam ingredereris, excepit. 
 te circumfluentia diuitiarum, quae illam aetatem atque animum, 
 quae pulchra et honesta uidebantur, auide sequentem inlecebrosis 
 coeperat absorbere gurgitibus, nisi inde te fortunae illi flatus, qui 
 putantur aduersi, eripuissent paene mergentem.

An uero si edentem te munera ursorum et numquam ibi 
 antea uisa spectacula ciuibus nostris theatricus plausus semper 
 prosperrimus accepisset, si stultorum hominum, quorum inmensa 
 turba est, conflatis et consentientibus uocibus ferreris ad caelum, si 
 nemo tibi esse auderet inimicus, si municipales tabulae te non solum 
 ciuium sed etiam uicinorum patronum aere signarent, conlocarentur 
 statuae, influerent honores, adderentur etiam potestates, quae 
 municipalem habitum supercrescerent, conuiuiis cotidianis mensae 
 opimae struerentur, quod cuique esset necesse, quod cuiusque etiam 
 deliciae sitirent, indubitanter peteret, indubitanter hauriret, multa 
 etiam non petentibus funderentur, resque ipsa familiaris diligenter 
 a tuis fideliterque administrata idoneam se tantis sumtibus paratamque 
 praeberet, tu interea uiueres in aedificiorum exquisitissimis 
 molibus, in nitore balnearum, in tesseris, quas honestas non respuit, 
 in uenatibus, in conuiuiis, in ore clientium, in ore ciuium, 
 in ore denique populorum humanissimus liberalissimus mundissimus 
 fortunatissimus iactareris, quisquam tibi, Romaniane, beatae

 
 
 
 alterius uitae, quae sola beata est, quisquam quaeso mentionem facere 
 auderet? quisquam tibi persuadere posset non solum te felicem 
 non esse sed eo maxime miserum, quo tibi minime uidereris ? nunc 
 uero quam te breuiter admonendum tot et tanta quae pertulisti 
 aduersa fecerunt. non enim tibi alienis exemplis persuadendum est, 
 quam fluxa et fragilia et plena calamitatum sint omnia, quae bona 
 mortales putant, cum ita expertus sis, ut ex te ceteris persuadere 
 possimus.

Illud ergo, illud tuum, quo semper decora et honesta desiderasti, 
 quo te liberalem magis quam diuitem esse maluisti, quo numquam 
 concupisti esse potentior quam iustior, numquam aduersitatibus 
 inprobitatibusque cessisti, illud ipsum, inquam, quod in te 
 diuinum nescio quo uitae huius somno ueternoque sopitum est, uariis 
 illis durisque iactationibus secreta, prouidentia excitare decreuit. 
 euigila, euigila, oro te; multum, mihi crede, gratulaberis, quod 
 paene nullis prosperitatibus, quibus tenentur incauti, mundi huius 
 tibi dona blandita sunt, quae me ipsum capere moliebantur cotidie 
 ista cantantem, nisi me pectoris dolor uentosam professionem abicere 
 et in philosophiae gremium confugere coegisset. ipsa me nunc 
 in otio, quod uehementer optauimus, nutrit ac fouet, ipsa me penitus 
 ab illa superstitione, in quam te mecum praecipitem dederam, liberauit. 
 ipsa enim docet et uere docet nihil omnino colendum esse 
 totumque contemni oportere, quidquid mortalibus oculis cernitur, 
 quidquid ullus sensus attingit. ipsa uerissimum et secretissimum 
 deum perspicue se demonstraturam promittit et iam iamque quasi 
 per lucidas nubes ostentare dignatur.

In hac mecum studiosissime uiuit noster Licentius; ad eam 
 totus a iuuenalibus inlecebris uoluptatibusque conuersus est ita, ut

 

 
 
 
 cum non temere patri audeam imitandum proponere. philosophia 
 est enim, a cuius uberibus se nulla aetas queretur excludi. ad quam 
 auidius retinendam et hauriendam quo te incitarem, quamuis tuam 
 sitim bene nouerim, gustum tamen mittere uolui. quod tibi 
 suauissimum et, ut ita dicam, inductorium fore peto, ne frustra sperauerim. 
 nam disputationem, quam inter se Trygetius et Licentius 
 habuerunt, relatam in litteras tibi misi. illum enim quoque adulescentem 
 quasi ad detergendum fastidium disciplinarum aliquantum 
 sibi usurpasset militia, ita nobis magnarum honestarumque artium 
 ardentissimum edacissimumque restituit. pauculis igitur diebus 
 transactis posteaquam in agro uiuere coepimus, cum eos ad studia 
 hortans atque animans ultra quam optaueram paratos et prorsus 
 inhiantes uiderem, uolui temtare pro aetate quid possent. praesertim 
 cum Hortensius liber Ciceronis iam eos ex magna parte conciliasse 
 philosophiae uideretur. adhibito itaque notario, ne aurae laborem 
 nostrum discerperent, nihil perire permisi. sane in hoc libro res et 
 sententias illorum, mea uero et Alypii etiam uerba lecturus es.

Cum igitur omnes hortatu meo unum in locum ad hoc 
 congregati essemus, ubi oportunum uisum est: Numquidnam dubitatis, 
 inquam, uerum nos scire oportere? —Minimeait Trygetius ceterique 
 se uultu ipso approbasse significauerunt. — Quid,si,inquam, 
 etiam non conprehenso uero beati esse possumus, necessariam ueri 
 conprehensionem arbitramini?—Hic Alypius: Huius quaestionis, 
 inquit, iudicem me tutius puto. cum enim iter mihi in urbem sit 
 constitutum, oportet me onere alicuius suscipiendae partis releuari, 
 simul quod facilius iudicis partes quam cuiusquam defensionis cuipiam

 

 
 
 
 delegare possum. quare dehinc pro alterutra parte ne a me 
 quidquam exspectetis. — Quod ei cum concessum esset ab omnibus 
 et ego rogationem repetissem: Beati certe, inquit Trygetius, esse 
 uolumus, et si ad hanc rem possumus absque ueritate peruenire, 
 quaerenda nobis ueritasnon est. — Quid hoc ipsum? inquam; existimatisne 
 beatos nos esse posse etiam non inuenta ueritate ? — Tunc 
 Licentius: Possumus, inquit, si uerum quaeramus. — Hic cum ego 
 ceterorum sententiam nutu flagitassem: Mouet me, inquit Nauigius, 
 quod a Licentio dictum est. potest enim fortasse hoc ipsum 
 esse beate uiuere, in ueritatis inquisitione uiuere. — Defini ergo, ait 
 Trygetius, quid sit beata uita, ut ex eo colligam quid respondere 
 conueniat.— Quid censes, inquam, esse aliud beate uiuere nisi secundum 
 id quod in homine optimum est uiuere ? — Temere, inquit, uerba 
 non fundam; nam id ipsum optimum quid sit, definiendum mihi 
 abs te puto. — Quis, inquam, dubitauerit nihil esse aliud hominis 
 optimum quam eam partem animi, cui dominanti optemperare conuenit 
 cetera quaeque in homine sunt ? haec autem, ne aliam postules 
 definitionem, mens aut ratio dici potest. quod si tibi non uidetur, 
 quaere quomodo ipse definias uel beatam uitam uel hominis optimum. 
 — Adsentior, inquit.

Quid ergo? ut ad propositum, inquam, redeamus, uideturne 
 tibi non inuento uero beate posse uiui, si tantum quaeratur? — Repeto, 
 inquit, sententiam illam meam: minime uidetur. — Uos, inquam, 
 quid opinamini ? — Tum Licentius: Mihi prorsus, inquit, uidetur. 
 nam maiores nostri, quos sapientes beatosque accepimus, eo 
 solo, quod uerum quaerebant, bene beateque uixerunt. — Ago gratias, 
 inquam, quod cum Alypio me iudicem fecistis, cui, fateor, inuidere

 

 
 
 
 iam coeperam. quoniam igitur alteri uestrum uidetur beatam uitam 
 sola inuestigatione ueritatis, alteri non nisi inuentione posse contingere, 
 Nauigius autem paulo ante ostendit in tuam, Licenti, partem 
 se uelle transire, magno opere specto, quales sententiarum uestrarum 
 patroni esse possitis. res enim magna est et diligenti discussione 
 dignissima. — Si res magna est, ait Licentius, magnos uiros desiderat. 
 — Noli quaerere, inquam, praesertim in hac uilla, quod ubiuis 
 gentium reperire difficile est, et potius explica, cur id quod abs te 
 non temere, ut opinor, prolatum est et qua tibi ratione uideatur. 
 nam et maximae res cum a paruis quaeruntur, magnos eos solent 
 efficere.

Quoniam te, inquit, uideo magno opere nos urgere, ut 
 aduersum inuicem disputemus, quod te utiliter uelle confido, quaero, 
 cur beatus esse non possit qui uerum quaerit, etiamsi minime inueniat. 
 — Quia beatum, inquit Trygetius, uolumus esse perfectum 
 in omnibus sapientem. qui autem adhuc quaerit, perfectus non est. 
 hunc igitur quomodo asseras beatum, omnino non uideo. — Et ille: 
 P test apud te uiuere, inquit, auctoritas maiorum? — Non omnium. 
 inquit Trygetius. — Quorum tandem? — Ille: Eorum scilicet, qui 
 sapientes fuerunt. — Tum Licentius: Carneades, inquit, tibi sapiens 
 non uidetur? — Ego, ait, Graecus non sum; nescio Carneades iste 
 qui fuerit. — Quid, inquit Licentius, de illo nostro Cicerone quid 
 tandem existimas ? — Hic cum diu tacuisset: Sapiens fuit, inquit. 
 — Et ille: Ergo eius de hac re sententia habet apud te aliquid ponderis? 
 — Habet, inquit. — Accipe igitur quae sit; nam eam tibi 
 excidisse arbitror. placuit enim Ciceroni nostro beatum esse, 
 qui ueritatem inuestigat, etiamsi ad eius inuentionem non ualeat 
 peruenire. — Ubi hoc, inquit, Cicero dixit? — Et Licentius: 
 Quis ignorat eum adfirmasse uehementer nihil ab homine

 

 
 
 
 percipi posse nihilque remanere sapienti nisi diligentissimam 
 inquisitionem ueritatis, propterea quia, si incertis rebus esset 
 assensus, etiamsi fortasse uerae forent. liberari errore non 
 posset, quae maxima est culpa sapientis? quam ob rem si et 
 sapientem necessario beatum esse credendum est et ueritatis 
 sola inquisitio perfectum sapientiae munus est, quid dubitamus 
 existimare beatam uitam etiam per se ipsa inuestigatione 
 ueritatis posse contingere?

Tum ille: Licetne tandem ad ea. quae temere concessa sunt, 
 rursum redire ? — Hie ego: Illi hoc non solent concedere, inquam. 
 quos ad disputandum non inueniendi ueri cupiditas sed ingenii 
 iactantia puerilis inpellit. itaque apud Ille, praesertim cum adhuc 
 nutriendi educandique sitis, non solum conceditur sed etiam in praeceptis 
 habeatis uolo ad ea uos discutienda redire oportere, quae 
 concesseritis incautius. — Et Licentius: Non paruum in philosophia 
 profectum puto, inquit, cum in conparatione recti uerique inueniendi 
 contemnitur a disputante uictoria. itaque libenter obsequor praeceptis 
 et sententiae tuae et Trygetium ad id, quod temere se concessisse 
 arbitratur — res enim mei iuris est — redire permitto. — Tum 
 Alypius: Suscepti a Ille officii nondum partes esse uosmet ipsi mecum 
 recognoscitis. sed quoniam iam dudum disposita profectio interrumpere 
 me conpellit, pro meo quoque munere geminatam sibi 
 potestatem particeps mecum iudicii non rennuet usque in reditum 
 meum; uideo enim hoc uestrum certamen longius progressurum. — 
 Et cum discessit: Quid,inquit Licentius,temere concesseras? profer. 
 — Et ille: Temere dedi, inquit, Ciceronem fuisse sapientem. — Ergone 
 Cicero sapiens non fuit, a quo in latina lingua philosophia et 
 incoata est et perfecta? — Etsi concedam, inquit, esse sapientem, 
 non omnia tamen eius probo. — Atqui oportet multa eius alia

 
 
 
 refellas, ut non inpudenter hoc, de quo agitur, inprobare uidearis. — 
 Quid, si hoc solum non recte illum sensisse adfirmare paratus sum? 
 uestra, ut opinor, nihil interest, nisi cuius ponderis ad id quod uolo 
 adserendum rationes adferam. — Perge, inquit ille. — Quid enim, 
 inquit, audeam contra eum, qui se Ciceronis aduersarium profitetur?

Hic Trygetius: Uolo attendas, ait, tu iudex noster, quem ad 
 modum superius beatam uitam definieris; dixisti namque eum 
 beatum esse, qui secundum eam partem animi uiuit, quam ceteris 
 conuenit imperare. tu autem, Licenti, uolo uel nunc mihi concedas 
 — iam enim libertate, in quam maxime nos uindicaturam se philosophia 
 pollicetur, iugum illud auctoritatis excussi - perfectum non esse, 
 qui adhuc ueritatem requirat. — Tum ille post diuturnum silentium: 
 Non concedo, inquit. - Trygetius: Cur quaeso? explica. istic 
 sum enim et aueo audire, quo pacto possit et perfectus homo esse 
 et adhuc quaerere ueritatem. — Hic ille: Qui ad finem, inquit, non 
 peruenit, fateor, quod perfectus non sit. ueritatem autem illam solum 
 deum nosse arbitror aut forte hominis animam, cum hoc corpus, 
 hoc est tenebrosum carcerem, dereliquerit. hominis autem finis est 
 perfecte quaerere ueritatem; perfectum enim quaerimus, sed tamen 
 hominem. — Et Trygetius: Non igitur potest beatus esse homo. 
 quomodo enim, cum id quod magno opere concupiscit adsequi 
 nequeat? potest autem homo beate uiuere, si quidem potest 
 secundum eam partem animi uiuere, quam dominari in 
 homine fas est. potest igitur uerum inuenire. aut colligat se et 
 non concupiscat uerum, ne, cum id adsequi non potuerit, 
 necessario miser sit. — At hoc ipsum est beatum hominis, 
 ait ille, perfecte quaerere ueritatem; hoc enim est peruenire ad 
 finem, ultra quem non potest progredi. quisquis ergo minus instanter 
 quam oportet ueritatem quaerit, is ad finem hominis non peruenit; 
 quisquis autem tantum, quantum homo potest ac debet, dat operam

 
 
 
 inueniendae ueritati, etiamsi eam non inueniat, beatus est; totum 
 enim facit, quod ut faciat, ita natus est. inuentio autem si defuerit, id 
 deerit quod natura non dedit. postremo cum hominem necesse sit 
 aut beatum esse aut miserum, nonne dementis est eum, qui dies noctesque 
 quantum potest instat inuestigandae ueritati, miserum 
 dicere? beatus igitur erit. deinde illa definitio mihi, ut arbitror, 
 uberius suffragatur; nam si beatus est, sicuti est, qui secundum 
 eam partem animi uiuit, quam regnare ceteris conuenit, et haec 
 pars ratio dicitur, quaero, utrum non secundum rationem uiuat qui 
 quaerit perfecte ueritatem. quod si absurdum est, quid dubitamus 
 beatum hominem dicere sola ipsa inquisitione ueritatis?

Mihi, ait ille, nec secundum rationem uiuere nec beatus 
 omnino quisquis errat uidetur. errat autem omnis, qui semper quaerit 
 nec inuenit. unde tibi unum e duobus monstrandum est, aut 
 errantem beatum esse posse aut eum, qui quod quaerit numquam 
 inuenit, non errare. — Hic ille: Beatus errare non potest. et cum 
 diu siluisset: Non autem errat, inquit. cum quaerit, quia ut non erret 
 quaerit. — Et Trygetius: Ut non erret quidem, inquit, quaerit, sed 
 errat, cum minime inuenit. ita autem tibi profuturum putasti, quod 
 errare non uult, quasi nemo erret inuitus aut quisquam omnino 
 erret nisi inuitus. — Tum ego, cum ille diu cunctaretur quid responderet: 
 Definiendum uobis est, inquam, quid sit error; facilius enim 
 eius fines potestis uidere, in quem iam penitus ingressi estis. — Ego, 
 inquit Licentius, definire aliquid idoneus non sum, quamuis errorem 
 definire sit facilius quam finire. — Ego, ait ille, definiam, quod mihi 
 facillimum est non ingenio, sed causa optima. nam errare est utique 
 semper quaerere, numquam inuenire. — Ego, inquit Licentius, si 
 uel istam definitionem facile possem refellere, iam dudum causae 
 meae non defuissem. sed quoniam aut res ipsa per se ardua est aut 
 ita mihi apparet, peto a uobis, ut usque in crastinam lucem quaestio

 
 
 
 differatur, si nihil hodie quod respondeam reperire potuero, cum id 
 sedulo mecum ipse uoluam. — Quod cum concedendum putarem 
 non rennuentibus ceteris, deambulatum ire surreximus nobisque 
 inter nos multa uariaque sermocinantibus ille in cogitatione defixus 
 fuit. quod cum frustra esse sensisset, relaxare animum maluit et 
 nostro se miscere sermoni. postea cum aduesperasceret, in eundem 
 conflictum redierant; sed modum inposui persuasique, ut in alium 
 diem differri paterentur. inde ad balneas.

Postridie autem cum consedissemus: Proferte, inquam. 
 quod heri coeperatis. — Tum Licentiu : Distuleramus, inquit, disputationem, 
 nisi fallor, rogatu meo, cum erroris definitio difficillima 
 mihi esset. — Hic plane, inquam, non erras, quod ut tibi omen sit ad 
 reliqua, libenter optauerim. — Audi ergo, inquit, quod heri etiam, nisi 
 intercessisses, protulissem. error mihi uidetur esse falsi pro uero approbatio. 
 in quem nullo pacto incidit, qui ueritatem quaerendam 
 semper existimat; falsum enim probare non potest, qui probat nihil; 
 non igitur potest errare. beatus autem esse facillime potest; nam ne 
 longius abeam, si nobis ipsis, ut heri licuit, cotidie uiuere liceret, nihil 
 mihi occurrit, cur nos beatos appellare dubitaremus. uiximus enim 
 magna mentis tranquillitate ab omni corporis labe animum uindicantes 
 et a cupiditatium facibus longissime remoti, dantes, quantum 
 homini licet, operam rationi, hoc est secundum diuinam illam partem 
 animi uiuentes, quam beatam esse uitam hesterna inter nos definitione 
 conuenit; atqui, ut opinor, nihil inuenimus, sed tantummodo 
 quaesiuimus ueritatem. potest igitur sola inquisitione ueritatis, 
 etiamsi eam inuenire minime possit, homini beata uita contingere.

 

 
 
 
 nam definitio tua uide quanta facilitate excludatur notione communi. 
 etenim errare esse dixisti semper quaerere et numquam inuenire. 
 quid, si quisquam nihil quaerat et interrogatus uerbi gratia, utrumnam 
 modo dies sit, temere statimque noctem esse opinetur atque 
 respondeat, nonne tibi uidetur errare? hoc igitur erroris genus uelimmanissimum 
 non conplexa est definitio tua. quid, si etiam non errantes 
 conplexa est, potest definitio ulla: esse uitiosior? nam quis Alexandriam 
 quaerat et ad eam recto pergat itinere, non opinor potes 
 eum errantem uocare. quid, si eandem uiam uariis impedimentis 
 causis longo agat tempore et in ea morte praeueniatur, nonne et semper 
 quaesiuit et numquam inuenit nec errauit tamen? — Non, inquit 
 ille, semper quaesiuit.

Recte dicis, ait Licentius, et bene admones. inde enim prorsus 
 nihil ad rem pertinet definitio tua; non enim ego beatum esse dixi, 
 qui semper quaerat ueritatem. quod ne fieri quidem potest, primo 
 quia non semper homo est, deinde quia non ex quo tempore incipit 
 esse homo, eo iam potest aetate impediente uerum quaerere. aut si 
 semper id putas dicendum, si nihil temporis, quo iam quaerere 
 potest, perire patitur, rursus tibi Alexandriam redeundum est. 
 fac enim quemquam, ex quo tempore iter agere uel aetate uel negotio 
 sinitur, pergere occipere illam uiam atque, ut supra dixi, cum 
 deuiet nusquam, antequam perueniat, tamen uita excedere, multum 
 profecto errabis, si tibi errasse iste uidebitur, quamuis omni quo 
 potuit tempore nec quaerere desierit nec inuenire potuerit quo pergebat. 
 quam ob rem si et mea descriptio uera et secundum eam non 
 errat ille, qui perfecte quaerit, quamuis non inueniat ueritatem, 
 beatusque est ob eam rem, quod secundum rationem uiuit, tua 
 uero definitio et frustrata est et, si non esset, nihil eam curare

 
 
 
 deberem, si ex eo solum, quod ego definiui. satis causa firmata 
 est, cur quaeso nondum est ista inter nos quaestio dissoluta?

Hic Trygetius: Dasne, inquit, sapientiam rectam uiam 
 esse uitae? — Do, inquit, sine dubio; sedtamenuolo mihi sapientiam 
 definias, ut sciam, utrum quae mihi eadem tibi esse uideatur. — Et 
 ille: Parum tibi, ait. uidetur definita hoc ipso, quod nunc interrogatus 
 es? etiam quod uolui concessisti. si enim non fallor, recta uia 
 uitae sapientia nominatur. — Tum Licentius: Nihil mihi tam ridiculum 
 quam ista definitio uidetur, inquit. — Fortasse, ait ille; 
 pedetemtim tamen quaeso, ut ratio praeueniat risum tuum; nihil enim 
 est foedius risu inrisione dignissimo. — Quid enim, ait ille, nonne 
 fateris uitae mortem esse contrariam ? — Fateor, ait. — Mihi igitur. 
 inquit ille, uia uitaenullamagis uidetur quam ea, qua quisque pergit. 
 ne in mortem incidat. — Adsentiebatur Trygetius. — Ergo si uiator 
 quispiam deuerticulum uitans, quod a latronibus obsideri audierit, 
 recta ire pergat atque ita euadat interitum, nonne et uiam uitae et 
 rectam secutus est? et eam sapientiam nominat nemo? quomodo 
 igitur omnis recta uitae uia sapientia est ? — Concessi enim esse, sed 
 non solam. — Definitio autem nihil conplecti debuit, quod esset alienum. 
 itaque rursus defini, siplacet: quid tibi uidetur esse sapientia?

Diu ille tacuit; deinde: En, inquit, iterum definio, si hoc tu 
 numquam finire statuisti. sapientia est uia recta, quae ad ueritatem 
 ducat. — Similiter et hoc, inquit ille, refellitur; nam cum apud Uergilium 
 Aeneae dictum est a matre: 
 perge modo et, qua te ducit uia, dirige gressum, 
 sequens hancuiam ad id, quod dictumerat, id est ad uerum, peruenit. 
 contende, si placet, ubi pedem ille incedens posuit. sapientiam

 

 
 
 
 posse dici; quamquam stulte prorsus istam descriptionem tuam conor 
 effringere; nam causam meam nulla plus adiuuat. etenim sapientiam 
 non ipsam ueritatem, sed uiam, quae ad eam ducat, esse dixisti. 
 quisquis ergo hac utitur uia, sapientia profecto utitur, et qui sapientia 
 utitur, sapiens sit necesse est; sapiens igitur erit ille, qui perfecte 
 quaesierit ueritatem, etiamsi ad eam nondum peruenerit. nam 
 uia, quae ducit ad ueritatem, nulla, uti opinor, intellegitur melius 
 quam diligens inquisitio ueritatis. hac igitur sola uia utens iam iste 
 sapiens erit. et nemo sapiens miser; omnis autem homo aut miser 
 aut beatus: beatum igitur faciet non tantum inuentio, sed ipsa per 
 se inuestigatio ueritatis.

Tum ille arridens: Merito mihi, inquit, ista contingunt, dum 
 aduersario in re non necessaria fidenter assentior; quasi uero ego 
 sum magnus definitor aut quidquam in disputando magis superuacaneum 
 puto. quis enim modus erit, si ego rursus uelim definiri 
 abs te aliquid et rursus eiusdem definitionis uerba et consequentium 
 item singillatim omnia fingens, quod nihil intellegam, definiri 
 flagitem? nam quid planissimum non meo iure definiri cogam. si 
 iure a me sapientiae definitio postulatur? cuius enim uerbi in animis 
 nostris apertiorem notionem natura esse uoluit quam sapientiae ? sed 
 nescio quo modo, cum mentis nostrae ueluti portum notio ipsa reliquerit 
 et uerborum sibi quasi uela tetenderit, occurrent statim 
 calumniarum mille naufragia. quam ob rem aut definitio sapientiae 
 ne requiratur aut iudex noster in eius patrocinium dignetur descendere. 
 — Tum ego, cum iam stilum nox impediret et quasi de integro 
 magnum quiddam disserendum uiderem oboriri, in alium diem distuli. 
 nam disputare coeperamus sole iam in occasum declinante diesque 
 paene totus cum in rebus rusticis ordinandis tum in recensione 
 primi libri Uergilii peractus fuit.

Deinde mox ut inluxit — ita enim res erant pridie 
 constitutae, ut largum esset otium — statim peragendum negotium 
 susceptum est. tum ego: Heri postulastis, inquam, Trygeti, ut a iudicis 
 munere ad sapientiae patrocinium descenderem, quasi uero 
 quemquam in sermone uestro aduersarium sapientia pateretur aut 
 ullo defendente ita laboraret, ut maius implorare deberet auxilium. 
 nam neque inter uos aliud quaerendum natum est quam quid sit 
 sapientia — in quo eam uestrum neuter oppugnat, quia uterque 
 desiderat — neque si tu in definienda sapientia defecisse te putas, 
 propterea reliqua defensio sententiae tuae tibi deserenda est. itaque 
 a me nihil aliud habebis quam definitionem sapientiae, quae nec mea 
 nec noua est, sed et priscorum hominum et quam uos miror non recordari. 
 non enim nunc primo auditis sapientiam esse 
 rerum humanarum diuinarumque scientiam.

Hic Licentius, quem post istam definitionem diu putabam 
 quaesiturum esse quod diceret, subiecit statim: Cur ergo non quaeso 
 sapientem uocamus flagitiosissimum illum hominem, quem ipsi bene 
 nouimus per innumera scorta solere dissolui, Albicerium dico illum, 
 qui apud Karthaginem multos annos consulentibus mira quaedam 
 et certa respondit ? innumerabilia commemorare possem, nisi et apud 
 eos loquerer, qui experti sunt, et paucis nunc satis sit ad id quod uolo. 
 nonne cochlearium — mihi autem dicebat — cum domi non inueniretur, 
 tuo iussu percontatus non solum quid quaereretur uerum etiam 
 nominatim, cuius res esset et ubi lateret, citissime uerissimeque respondit? 
 item me praesente - omitto illud, quod in eo quod rogabatur 
 nihil omnino falsus est, sed cum puer, qui nummos ferebat, certam 
 eorum partem, cum ad eum pergeremus, furatus esset, omnes 
 sibi numerari iussit coegitque illum ante oculos nostros quos

 

 
 
 
 abstulerat reddere, priusquam omnino ipse aut eosdem nummos uidisset 
 aut quantum sibi allatum fuerit audisset e nobis.

Quid, quod doctissimum et clarissimum uirum Flaccianum 
 mirari solitum esse abs te accepimus, qui cum de fundo emendo esset 
 locutus, ad illum diuinum rem ita detulit, ut quid egisset, si potis 
 esset, ediceret ? atque ille statim non modo negotii genus sed etiam, 
 in quo ille uehementer clamabat admirans, ipsum fundi nomen pronuntiauit, 
 cum ita esset absurdum, ut uix eius Flaccianus ipse meminisset. 
 iam illud sine stupore animi non queo dicere, quod amico 
 nostro, discipulo tuo, sese uolenti exagitare flagitantique insolenter, 
 ut diceret, quid secum ipse tacitus uolueret, Uergilii uersum eum 
 cogitare respondit. cum ille obstupefactus negare non posset, perrexit 
 quaerere, quisnam uersus esset; nec Albicerius, qui grammatici 
 scholam uix transiens uidisset aliquando, uersum ipsum securus 
 et garrulus canere dubitauit. num igitur aut res humanae non erant, 
 de quibus ille consulebatur, aut sine rerum diuinarum scientia tam 
 certa consulentibus et uera respondit? at utrumque absurdum est. 
 nam et humanae res nihil sunt aliud quam reshominum, ut argentum 
 nummi fundus postremo ipsa etiam cogitatio, et res diuinas quis non 
 recte arbitretur esse, per quas homini diuinatio ipsa contingit? sapiens 
 ergo fuit Albicerius, si sapientiam rerum humanarum diuinarumque 
 scientiam illa definitione concedimus.

Hic ille: Primo, inquit, ego scientiam non appello, in 
 qua ille, qui eam profitetur, aliquando fallitur. scientia enim non 
 solum conprehensis sed ita conprehensis rebus constat, ut neque in 
 ea quisquam errare nec quibuslibet aduersantibus inpulsus nutare 
 debeat. unde uerissime a quibusdam philosophis dicitur in nullo 
 eam posse nisi in sapiente inueniri, qui non modo perfectum habere 
 debet id, quod tuetur ac sequitur, uerum etiam inconcussum tenere.

 

 

 
 
 
 scimus autem illum, quem commemorasti, multa saepe falsa dixisse, 
 quod non solum aliis mihi referentibus comperi sed praesens aliquando 
 ipse percepi. eumne igitur scientem uocem, cum saepe falsa 
 dixerit, quem non uocarem, si cunctanter uera dixisset ? hoc me de 
 aruspicibus et de auguribus et de his omnibus, qui sidera consulunt, 
 et de coniectoribus dixisse putatote aut aliquem ex hoc genere hominum 
 proferte, si potestis, qui consultus numquam de responsis 
 suis dubitauerit, numquam postremo falsa responderit. nam de 
 uatibus nihil mihi puto esse laborandum, qui mente loquuntur aliena.

Deinde res humanas esse ut concedam res hominum, quidquam 
 tu existimas nostrum esse, quod no\'ns uel dare uel eripere casus 
 potest ? aut cum rerum humanarum scientia dicitur, ea dicitur, qua 
 quisque nouit uel quot uel quales fundos habeamus, quid auri, quid 
 argenti, quid denique alienorum carminum cogitemus? illa est humanarum 
 rerum scientia, quae nouit lumen prudentiae, temperantiae 
 decus, fortitudinis robur, iustitiae sanctitatem. haec enim sunt, 
 quae nullam fortunam metuentes uere nostra dicere audemus; 
 quae si Albicerius ille didicisset, numquam, mihi crede, tam luxuriose 
 deformiterque uixisset. quod autem dixit, quem uersum uolueret 
 animo ille, quo consulebatur, neque hoc puto inter res nostras esse 
 numerandum, non quo negem honestissimas disciplinas ad possessionem 
 quandam nostri animi pertinere, sed quia uersum alienum 
 etiam inperitissimis canere ac pronuntiare concessum est. ideo 
 talia cum in memoriam nostram incurrerint, non mirum, si sentiri 
 possunt ab huius aeris animalibus quibusdam uilissimis, quos daemonas 
 uocant, a quibus nos superari acumine ac subtilitate sensuum 
 posse concedo, ratione autem nego, atque id fieri nescio quo modo 
 secretissimo atque a nostris sensibus remotissimo. non enim, si 
 miramur apiculam melle posito nescio qua sagacitate, qua hominem

 
 
 
 uincit, undeunde aduolare, ideo eam nobis praeponere aut saltem 
 comparare debemus.

Itaque uellem magis iste Albicerius ab eo, qui discere cuperet, 
 interrogatus ipsa metra docuisset uel coactus a quopiam consultorum 
 de re sibi statim proposita uersus proprios cecinisset. 
 quod eundem Flaccianum saepe dixisse soles commemorare, cum 
 illud diuinationis genus magna mentis altitudine derideret atque 
 despiceret idque nescio cui abiectissimae animulae—sic enim dice bat 
 — tribueret, quo ille quasi spiritu admonitus uel inflatus haec respondere.solitus 
 esset. quaerebat enim uir ille doctissimus ab his, qui 
 talia mirarentur, num grammaticam uel musicam uel geometricam 
 posset Albicerius docere. quis autem illum nosset et non istorum 
 omnium imperitissimum fateretur ? quam ob rem ad extremum hortabatur, 
 ut animos suos hi, qui talia didicissent, illi diuinationi 
 sine dubitatione praeferrent darentque operam his disciplinis instruere 
 atque adminiculare suam mentem, quibus aeriam istam inuisibilium 
 animantium naturam transilire et eam supereuolare contingeret.

Iam res diuinae cum omnibus concedentibus meliores augustioresque 
 multo quam humanae sint, quo pacto eas ille adsequi 
 poterat, qui quid esset ipse nesciebat, nisi forte existimans sidera, 
 quae cotidie contemplamur, magnum quiddam esse in conparatione 
 uerissimi et secretissimi dei, quem raro fortasse intellectus, sensus 
 autem nullus attingit? haec autem praesto sunt oculis nostris. nec 
 ista igitur sunt illa diuina, qualia se sola scire sapientia profitetur; 
 cetera autem, quibus isti nescio qui diuinantes uel ad uanam iactantiam 
 uel ad quaestum abutuntur, prae sideribus profecto uiliora 
 sunt. non igitur Albicerius rerum humanarum ac diuinarum

 

 
 
 
 scientiae particeps fuit frustraque abs te isto modo definitio nostra temptata 
 est. postremo cum quidquid praeter res humanas atque diuinas 
 est, nos uilissimum ducere et omnino contemnere oporteat, quaero, 
 in quibus rebus quaerat tuus ille sapiens ueritatem. — In diuinis, 
 ait ille; nam uirtus etiam in homine sine dubitatione diuina est. — 
 Has igitur Albicerius iam sciebat, quas tuus sapiens semper inquiret 
 ? — Tum Licentius: Diuinas, ait, et ille nouerat, sed non eas, quae 
 a sapiente quaerendae sunt. quis enim non euertat omnem loquendi 
 consuetudinem, si ei diuinationem concedat, adimat res diuinas, e 
 quibus diuinatio nominata est? quare illa uestra definitio, nisi fallor, 
 nescio quid aliud, quod ad sapientiam non pertineret, inclusit.

Tum Trygetius: Definitionem istam, inquit, defendet, si libebit, 
 ille qui protulit. nunc mihi tu responde, ut tandem ad id quod 
 agitur ueniamus. — Istic sum, inquit ille. — Dasne, ait, Albicerium 
 scisse uerum? — Do, inquit. — Melior igitur tuo sapiente. — Nullo 
 modo, ait ille; nam quod genus ueri sapiens requirit, non solum ille 
 delirus ariolus sed ne ipse quidem sapiens, dum in hoc corpore uiuit, 
 adsequitur. quod tamen tantum est, ut multo sit praestabilius 
 hoc semper quaerere quam illud aliquando inuenire. — Necesse 
 est, ait Trygetius, ut mihi in angustiis definitio illa subueniat. quae 
 si propterea tibi uitiosa uisa est, quia complexa est eum, quem non 
 possumus uocare sapientem, quaero, utrum eam probes, si sapientiam 
 rerum humanarum diuinarumque scientiam dicamus, sed earum, 
 quae ad beatam uitam pertineant. — Est, inquit ille, et ista sapientia 
 et non sola. unde superior definitio inuasit alienum, haec 
 autem proprium deseruit; quare illa auaritiae, ista stultitiae coargui 
 potest. etenim ut iam ipse explicem definitione quod sentio, sapientia 
 mihi uidetur esse rerum humanarum et diuinarum, quae ad beatam 
 uitam pertineant, non scientia solum sed etiam diligens

 
 
 
 inquisitio. quam descriptionem si partiri uelis, prima pars, quae scientiam 
 tenet, dei est, haec autem, quae inquisitione contenta est, 
 hominis. illa igitur deus, hac autem homo beatus est. — Tum ille: 
 Miror, inquit, sapientem tuum quomodo asseris frustra operam consumere. 
 — Quomodo, inquit Licentius, frustra operam consumere, 
 cum tanta mercede conquirat? nam hoc ipso, quo quaerit, sapiens 
 est, et quo sapiens, eo beatus, cum ab omnibus inuolucris corporis 
 mentem quantum potest euoluit et se ipsum in semet ipsum colligit, 
 cum se non permittit cupiditatibus laniandum, sed in se atque in 
 deum semper tranquillus intenditur, ut et hic, quod beatum esse 
 supra inter nos conuenit, ratione perfruatur et extremo die uitae 
 ad id quod concupiuit adipiscendum reperiatur paratus fruaturque 
 merito diuina beatitudine, qui humana sit ante perfruitus.

Tum ego, cum Trygetius quid sit respondendum diu 
 quaereret: Non puto, inquam, Licenti, etiam huic argumenta defutura, 
 si eum otiose quaerere permittamus. quid enim ei quouis loco 
 defuit ad respondendum ? nam primo ipse intulit, quoniam de beata 
 uita quaestio nata est et beatum solum necesse est esse sapientem, 
 si quidem stultitia etiam stultorum iudicio misera est, perfectum 
 sapientem esse debere, non autem perfectum esse qui adhuc uerum 
 quid sit inquirit, unde ne beatum quidem. cui loco tu cum molem 
 auctoritatis obiceres, modeste aliquantum Ciceronis nomine perturbatus 
 tamen se statim erexit et generosa quadam contumacia in 
 uerticem libertatis exsiluit rursumque arripuit quod erat de manibus 
 uiolenter excussum quaesiuitque abs te, utrum tibi perfectus qui 
 adhuc quaereret uideretur, ut, si fatereris non esse perfectum, ad 
 caput recurreret demonstraretque, si posset, per illam definitionem 
 perfectum esse hominem, qui secundum legem mentis uitam

 
 
 
 gubernaret, ac per hoc beatum nisi perfectum esse non posse. quo te laqueo 
 cum expedisses cautius, quam putabam, et perfectum hominem esse 
 diceres inquisitorem diligentissimum ueritatis ipsaque illa definitione, 
 qua beatam uitam illam demum esse dixeramus, quae secundum 
 rationem ageretur, tu praefidentius apertiusque pugnasses, ille 
 tibi plane reposuit; nam occupauit praesidium tuum, unde pulsus 
 omnino summam rerum amiseras, ni te indutiae reparassent. ubi 
 enim arcem locauerunt Academici, quorum tueris sententiam, nisi 
 in erroris definitione? quae tibi nisi noctu fortasse per somnium rediret 
 in mentem, iam quid responderes non habebas, cum in exponenda 
 Ciceronis sententia id ipsum tu ipse ante commemoraueris. 
 deinde uentum est ad definitionem sapientiae, quam cum tanta calliditate 
 labefactare conareris, ut tua furta nec ipse auxiliator tuus 
 Albicerius fortasse comprehenderet, quanta tibi uigilantia, quantis 
 uiribus restitit, quam te paene inuoluit atque depressit, nisi te 
 postremo tua definitione noua tutareris diceresque humanam esse 
 sapientiam inquisitionem ueritatis, ex qua propter animi tranquillitatem 
 beata uita contingeret! huic iste sententiae non respondebit, 
 praesertim si in proroganda diei uel parte, quae restat, reddi sibi 
 gratiam postulabit.

Sed, ne longum faciamus, iam, si placet, sermo iste claudatur, 
 in quo immorari etiam superfluum puto. tractata enim res est pro 
 suscepto negotio satis; quae post pauca omnino posset uerba finiri. 
 nisi exercere uos uellem neruosque uestros et studia, quae mihi 
 magna cura est, explorare. nam cum instituissem uos ad quaerendam 
 ueritatem magno opere hortari, coeperam ex uobis quaerere, quantum 
 in ea momenti poneretis; omnes autem posuistis tantum, ut 
 plus non desiderem. nam cum beati esse cupiamus, siue id fieri 
 non potest nisi inuenta siue non nisi diligenter quaesita ueritate,

 
 
 
 postpositis ceteris omnibus rebus nobis, si beati esse uolumus, perquirenda 
 est. quam ob rem iam istam, ut dixi, disputationem terminemus 
 et relatam in litteras mittamus, Licenti, potissimum patri 
 tuo. cuius erga philosophiam iam prorsus animum teneo. sed adhuc 
 quae admittat quaero fortunam. incendi autem in haec studia uehementius 
 poterit, cum te ipsum iam mecum sic uiuere non audiendo 
 solum uerum etiam legendo ista cognouerit. tibi autem, si, ut sentio, 
 Academici placent, uires ad eos defendendos ualidiores para; nam 
 illos ego accusare decreui. — Quae cum essent dicta, surreximus.

Si quam necesse est disciplina atque scientia sapientiae 
 uacuum esse non posse sapientem, tam eam necesse esset inuenire, 
 dum quaeritur, omnis profecto Academicorum uel calumnia uel pertinacia 
 uel peruicacia uel, ut ego interdum arbitror, congrua illi tempori 
 ratio simul cum ipso tempore et cum ipsius Carneadis Ciceronisque 
 corporibus sepulta foret. sed quia siue uitae huius multis uariisqueiactationibus,Romamaneut 
 in eodem teprobas, siue ingeniorum 
 quodam stupore uel socordia uel tarditate torpentium siue desperatione 
 inueniendi — quia non quam facile oculis ista lux, tam facile 
 mentibus sapientiae sidus oboritur — siue etiam, qui error omnino 
 populorum est, falsa opinione inuentae a se ueritatis nec diligenter 
 homines quaerunt, si qui quaerunt, et a quaerendi uoluntate auertuntur, 
 euenit, ut scientia raro paucisque proueniat, eoque fit, ut 
 Academicorum arma, quando cum eis ad manus uenitur, nec

 
 
 
 mediocribus uiris sed acutis et bene eruditis inuicta et quasi Uulcania 
 uideantur. quam ob rem contra illos fluctus procellasque fortunae 
 cum obnitendum remis qualiumcumque uirtutum tum in primis 
 diuinum auxilium omni deuotione atque pietate implorandum est, 
 ut intentio constantissima bonorum studiorum teneat cursum suum, 
 a quo eam nullus casus excutiat, quominus illam philosophiae tutissimus 
 iucundissimusque portus accipiat. haec prima tua causa est; 
 hinc tibi metuo, hinc te cupio liberari, hinc, si modo dignus sum, qui 
 impetrem, cotidianis uotis auras tibi prosperas orare non cesso; 
 oro autem ipsam summi dei uirtutem atque sapientiam. quid est 
 enim aliud, quem mysteria nobis tradunt dei filium?

Multum me autem adiuuabis pro te deprecantem, si non nos 
 exaudiri posse desperes nitarisque nobiscum et non solum uotis sed 
 etiam uoluntate atque illa tua naturali mentis altitudine, propter 
 quam te quaero, qua singulariterdelector, quam semper admiror, quae 
 in te — pro nefas! — illis rerum domesticarum nubibus quasi fulmen 
 inuoluitur et multos ac paene omnes latet, me autem et alium uel tertium 
 familiarissimos tuos latere non potest, qui saepe non solum 
 attente audiuimus murmura tua sed etiam nonnulla fulgora fulminibus 
 propiora conspeximus. quis enim, ut cetera pro tempore taceam 
 et unum commemorem, quis, inquam, tam subito umquam tantum 
 intonuit tantumque lumine mentis emicuit, ut sub uno fremitu 
 rationis et quodam coruscamine temperantiae uno die illa pridie 
 saeuissima penitus libido moreretur? ergo non erumpet aliquando 
 ista uirtus et multorum desperantium risus in horrorem stuporemque 
 conuertet et locuta in terris quasi quaedam futurorum signa 
 rursus proiecto totius corporis onere recurret in caelum? ergone 
 Augustinus de Romaniano frustra ista dixit? non sinet ille. cui 
 me totum dedi, quem nunc recognoscere aliquantum coepi.

Ergo adgredere mecum philosophiam; hic est quidquid 
 te anxium saepe atque dubitantem mirabiliter solet mouere. non 
 enim metuo aut a socordia morum aut a tarditate ingenio tuo. quis 
 te, quando aliquantum respirare concessum est, in sermonibus 
 nostris uigilantior, quis acutior apparuit? ego tibi gratiam non repensabo 
 ? an fortasse paululum debeo ? tu me adulescentulum pauperem 
 ad studia pergentem et domo et sumtu et, quod plus est, 
 animo excepisti; tu patre orbatum amicitia consolatus es, hortatione 
 animasti, ope adiuuisti; tu in nostro ipso municipio fauore familiaritate 
 communicatione domus tuae paene tecum clarum primatemque 
 fecisti; tu Karthaginem inlustrioris professionis gratia remeantem, 
 cum tibi et meorum nulli consilium meum spemque aperuissem, 
 quamuis aliquantum illo tibi insito — quia ibi iam docebam 
 — patriae amore cunctatus es, tamen ubi euincere adulescentis cupiditatem 
 ad ea quae uidebantur meliora tendentis nequiuisti, ex dehortatore 
 in adiutorem mira beniuolentiae moderatione conuersus 
 es. tu necessariis omnibus iter adminiculasti meum; tu ibidem rursus, 
 qui cunabula et quasi nidum studiorum meorum foueras, iam 
 uolare audentis sustentasti rudimenta; tu etiam, cum te absente 
 atque ignorante nauigassem, nonnihil suscensens, quod non tecum 
 communicassem, ut solerem, atque aliud quiduis quam contumaciam 
 suspicans mansisti inconcussus in amicitia nec plus ante oculos 
 tuos liberi deserti a magistro quam nostrae mentis penetralia puritasque 
 uersata est.

Postremo quidquid de otio meo modo gaudeo, quod a superfluarum 
 cupiditatium uinculis euolaui, quod depositis oneribus

 

 
 
 
 mortuarum curarum respiro resipisco redeo ad me, quod quaero intentissimus 
 ueritatem. quod inuenire iam ingredior, quod me ad summum 
 ipsum modum peruenturum esse confido, tu animasti, tu inpulisti, 
 tu fecisti. cuius autem minister fueris, plus adhuc fide concepi 
 quam ratione conprehendi. num cum praesens praesenti tibi exposuissem 
 interiores metus animi mei uehementerque ac saepius assererem 
 nullam mihi uideri prosperam fortunam, nisi quae otium 
 philosophandi daret, nullam beatam uitam, nisi qua in philosophia 
 uiueretur, sed me tanto meorum onere, quorum ex officio meo uita 
 penderet, multisque necessitatibus uel pudoris uel ineptae meorum 
 miseriae refrenari, tam magno es elatus gaudio, tam sancto huius 
 uitae inflammatus ardore, ut te diceres, si tu ab illarum importunarum 
 litium uinculis aliquo modo eximereris, omnia mea uincula 
 etiam patrimonii tui mecum participatione rupturum.

Itaque cum admoto nobis fomite discessisses, numquam 
 cessauimus inhiantes in philosophiam atque illam uitam, quae inter 
 nos placuit atque conuenit, prorsus nihil aliud cogitare atque id constanter 
 quidem, sed minus acriter agebamus, putabamus tamen satis 
 nos agere. et quoniam nondum aderat ea flamma, quae summa 
 nos arreptura erat, illam qualem aestuabamus arbitrabamur esse 
 uel maximam, cum ecce tibi libri quidam pleni, ut ait Celsinus, bonas 
 res Arabicas ubi exhalarunt in nos, ubi illi flammulae instillarunt 
 pretiosissimi unguenti guttas paucissimas, incredibile, Romaniane, 
 incredibile et ultra quam de me fortasse et tu credis — quid amplius 
 dicam? — etiam mihi ipsi de me ipso incredibile incendium concitarunt. 
 quis me tunc honor, quae hominum pompa, quae inanis

 

 
 
 
 famae cupiditas, quod denique huius mortalis uitae fomentum atque 
 retinaculum commouebat? prorsus totus in me cursim redibam. 
 respexi tamen, confitebor, quasi de itinere in illam religionem, quae 
 pueris nobis insita est et medullitus inplicata; uerum autem ipsa 
 ad se nescientem rapiebat. itaque titubans properans haesitans arripio 
 apostolum Paulum. neque enim uere, inquam, isti tanta potuissent 
 uixissentque ita, ut eos uixisse manifestum est, si eorum litterae 
 atque rationes huic tanto bono aduersarentur. perlegi totum intentissime 
 atque castissime.

Tunc uero quantulocumque iam lumine adsperso tanta 
 se mihi philosophiae facies aperuit, ut non dicam tibi, qui eius incognitae 
 fame semper arsisti, sed si ipsi aduersario tuo, quo nescio 
 utrum plus exercearis quam inpediaris, eam demonstrare potuissem, 
 ne ille et Baias et amoena pomeria et delicata nitidaque conuiuia et domesticos 
 histriones, postremo quidquid eum acriter commouet in 
 quascumque delicias abiciens et relinquens ad huius pulchritudinem 
 blandus amator et sanctus mirans anhelans aestuans aduolaret. 
 habet enim et ille, quod confitendum est, quoddam decus animi uel 
 potius decoris quasi sementem, quod erumpere in ueram pulchritudinem 
 nitens tortuose ac deformiter inter scabra uitiorum et inter opinionum 
 fallacium dumeta frondescit; tamen non cessat frondescere 
 et paucis acute ac diligenter in densa intuentibus, quantum sinitur, 
 eminere. inde est illa hospitalitas, inde in conuiuiis multa humanitatis 
 condimenta, inde ipsa elegantia nitor mundissima facies rerum 
 omnium et undique cuncta perfundens adumbratae uenustatis urbanitas.

Philocalia ista uulgo dicitur. ne contemnas nomen hoc 
 ex uulgi nomine. nam philocalia et philosophia prope similiter cognominatae 
 sunt et quasi gentiles inter se uideri uolunt et sunt. quid 
 est enim philosophia? amor sapientiae. quid philocalia? amor pulchritudinis. 
 quaere de Graecis. quid ergo sapientia ? nonne ipsa uera 
 est pulchritudo ? germanae igitur istae prorsus et eodem parente 
 procreatae; sed illa uisco libidinis detracta caelo suo et inclusa cauea 
 populari uiciniam tamen nominis tenuit ad commonendum aucupem, 
 ne illam contemnat. hanc igitur sine pinnis sordidatam et egentem 
 uolitans libere soror saepe agnoscit, sed raro liberat; non enim 
 philocalia ista unde genus ducat, agnoscit nisi philosophia. quam totam 
 fabulam — nam subito Aesopus factus sum — Licentius tibi 
 carmine suauius indicabit; poeta est enim paene perfectus. ergo ille, 
 si ueram pulchritudinem, cuius falsae amator est, sanatis renudatisque 
 paululum oculis possit intueri, quanta uoluptate philosophiae 
 gremio se inuolueret? quomodo ibi te cognitum sicut uerum fratrem 
 amplecteretur? miraris haec et forsitan rides. quid, si haec explicarem, 
 ut uolebam ? quid, si saltem uox, si adhuc facies uideri a te non 
 potest, ipsius philosophiae posset audiri? mirareris profecto, sed 
 non rideres, non desperares. crede mihi, de nullo desperandum est, 
 de talibus autem minime; omnino sunt exempla. facile euadit, facile 
 reuolat hoc genus auium multis inclusis multum mirantibus.

Sed ad nos redeam. nos, inquam, Romaniane, philosophemur; 
 reddam tibi gratiam, filius tuus coepit philosophari. ego eum reprimo, 
 ut disciplinis necessariis prius excultus uigentior et firmior insurgat. 
 quarum te ne metuas expertem, si bene te noui, auras tibi liberas 
 tantum opto. nam de indole quid dicam? utinam non tam rara esset

 

 
 
 
 in hominibus, quam certa est in te! restant duo uitia et impedimenta 
 inueniendae ueritatis, a quibus tibi non multum timeo; timeo 
 tamen, ne te contemnas atque inuenturum esse desperes, aut certe, 
 ne inuenisse te credas. quorum primum si tamen inest, ista tibi 
 fortasse disputatio detrahet. saepius enim suscensuisti Academicis 
 eo quidem grauius, quo minus eruditus esses, eo libentius, quod 
 ueritatis amore inliciebaris. itaque iam cum Alypio te fautore confligam 
 et tibi facile persuadebo quod uolo, probabiliter tamen; nam ipsum 
 uerum non uidebis, nisi in philosophiam totus intraueris. illud 
 autem alterum, quod te fortasse aliquid inuenisse praesumis, quamuis 
 a nobis iam quaerens dubitansque discesseris, tamen, si quid superstitionis 
 in animum reuolutum est, eicietur profecto, uel cum tibi 
 aliquam inter nos disputationem de religione misero uel cum praesens 
 tecum multa contulero.

Ego enim nunc aliud nihil ago, quam me ipse purgo a uanis 
 perniciosisque opinionibus. itaque non dubito melius mihi esse quam 
 tibi. unum tantum est, unde inuideam fortunae tuae, quod solus 
 frueris Luciliano meo. an et tu inuides, quia dixi \'meo\' ? sed quid 
 dixi aliud quam tuo et omnium, quicumque unum sumus ? de quo 
 tamen ut subuenias desiderio meo, quid te rogem? aut te ipse 
 promereor? tantum scis, quia debes. sed nunc ambobus dico: cauete, 
 ne quid uos nosse arbitremini, nisi quod ita didiceritis saltem, ut 
 nostis unum duo tria quattuor simul collecta in summa fieri decem. 
 sed item cauete, ne uos philosophia ueritatem aut non cognituros 
 aut nullo modo ita posse cognosci arbitremini. nam mihi uel potius 
 illi credite, qui ait: quaerite et inuenietis, nec cognitionem 
 desperandam esse et manifestiorem futuram, quam sunt illi

 

 
 
 
 numeri. nunc ad propositum ueniamus. iam enim sero coepi metuere, 
 ne hoc principium modum excederet. et non est leue. nam modus 
 procul dubio diuinus est, sed fefellerit, cum dulciter ducit. ero 
 cautior. cum sapiens fuero.

Post pristinum sermonem, quem in primum librum 
 contulimus, septem fere diebus a disputando fuimus otiosi, cum tres 
 tamen Uergilii libros post primum recenseremus atque, ut in tempore 
 congruere uidebatur. tractaremus. quo tamen opere Licentius 
 in poeticae studium sic inflammatus est, ut aliquantum mihi etiam 
 reprimendus uideretur. iam enim ab hac intentione ad nullam se rem 
 deuocari libenter ferebat. tandem tamen ad retractandam quam distuleramus 
 de Academicis quaestionem cum a me, quantum potui. 
 lumen philosophiae laudaretur, non inuitus accessit. et forte dies ita 
 serenus effulserat, ut nulli prorsus rei magis quam serenandis animis 
 nostris congruere uideretur. maturius itaque solito lectos reliquimus 
 paulumque cum rusticis egimus quod tempus urgebat. - Tum Alypius: 
 Antequam uos. inquit, audiam de Academicis disputantes. 
 uolo mihi legatur sermo ille uester, quem dicitis me absente perfectum; 
 non enim possum aliter, cum inde huius disceptationis occasio 
 nata, sit in audiendis uobis bis non aut errare aut certe laborare. — Quod 
 cum factum esset et in eo paene totum antemeridianum tempus 
 consumtum uideremus, redire ab agro, qui deambulantes nos acceperat, 
 domum instituimus. — Et Licentius: Quaeso, inquit. ante 
 prandium mihi breuiter totam Academicorum sententiam exponendo 
 repetere ne graueris, ne quid in ea me fugiat, quod pro partibus 
 meis sit. — Faciam, inquam, et eo libentius, quo de hac re cogitans 
 parum prandeas. — Ne, inquit ille, istinc securus sis; nam 
 et multos et maxime patrem meum saepe animaduerti eo edaciorem, 
 quo refertior curis esset. deinde tu quoque de istis metris 
 cogitantem non sic expertus es, ut cura mea mensa secura sit. quod

 
 
 
 quidem apud me ipsum mirari soleo; quid enim sibi uult. quod tunc 
 primum pertinacius appetimus. cum in aliud intendimus animum? 
 aut quis est, qui manibus et dentibus nostris occupatis nobis 
 nimis imperiosus fit? — Audi potius, inquam. de Academicis quod 
 rogaueras, ne te metra ista uoluentem non solum in l\'pulis sine metro 
 sed etiam in quaestionibus patiar. si quid autem pro mea parte 
 occultabo, prodet Alypius. — Bona fide tua opus est, inquit Alypius; 
 nam si metuendum est, ne aliquid occultes, a me deprehendi posse 
 difficile arbitror cum, a quo me ista didicisse nullus qui me nouit 
 ignorat, praesertim cum in prodendo uero non magis uictoriae quam 
 animo tuo consulturus sis.

Agam, inquam. bona fide, quoniam de iure praescribis. 
 nam et Academicis placuit nec homini scientiam posse contingere 
 earum dumtaxat rerum, quae ad philosophiam pertinent — nam 
 cetera curare se Carneades negabat — et tamen hominem posse esse 
 sapientem sapientisque totum munus, ut abs te quoque, Licenti, illo 
 sermone dissertum est, in conquisitione ueri explicari: ex quo confici, 
 ut nulli etiam rei sapiens adsentiatur; erret enim necesse est, 
 quod sapienti nefas est, si a adsentiatur rebus incertis. et omnia incerta » 
 esse non dicebant solum uerum etiam copiosissimis rationibus adfirmabant. 
 sed uerum non posse comprehendi ex illa Stoici Zenonis 
 definitione arripuisse uidebantur, qui ait id uerum percipi posse, 
 quod ita esset animo inpressum ex eo, unde esset, ut esse non posset 
 ex eo, unde non esset. quod breuius pLaniusque sic dicitur. his 
 signis uerum posse conprehendi, quae signa non potest habere quod 
 falsum est. hoc prorsus non posse inueniri uehementissime ut conuincerent 
 incubuerunt. inde dissensiones philosophorum. inde 
 sensuum fallaciae, inde somnia furoresque, inde pseudomenoe et

 

 
 
 
 soritae in illius causae patrocinio uiguerunt. et cum ab eodem Zenone 
 accepissent nihil esse turpius quam opinari, confecerunt callidissime, 
 ut, si nihil percipi posset et esset opinatio turpissima, nihil umquam 
 sapiens approbaret.

Hinc eis inuidia magna conflata est; uidebatur enim esse 
 consequens, ut nihil ageret qui nihil adprobaret. unde dormientem 
 semper et officiorum omnium desertorem sapientem tuum Academici 
 describere uidebantur, quem nihil adprobare censebant. hic illi 
 inducto quodam probabili, quod etiam ueri simile nominabant, nullo 
 modo cessare sapientem ab officiis asserebant, cum haberet quid 
 sequeretur, ueritas autem siue propter naturae tenebras quasdam 
 siue propter similitudinem rerum uel obruta uel confusa latitaret, 
 quamuis et ipsam refrenationem et quasi suspensionem assensionis 
 prorsus magnam actionem sapientis esse dicebant. uideor mihi 
 breuiter totum, ut uoluisti, exposuisse nihilque recessisse a praescriptione, 
 Alypi, tua, id est egisse, ut dicitur, bona fide. si enim aliquid 
 uel non ita, ut est, dixi uel forte non dixi, nihil uoluntate a me factum 
 est. bona ergo fides est ex animi sententia. homini enim 
 homo falsus docendus, fallax cauendus debet uideri, quorum prius 
 magistrum bonum, posterius discipulum cautum desiderat.

Tum Alypius: Gratum, inquit, habeo, cum et Licentio a te 
 satisfactum est et me onere inposito releuasti. non enim magis tibi 
 uerendum erat, ne quid explorandi mei causa minus a te diceretur 
 - nam alio modo qui fieri poterat? — quam mihi, si in quoquam te 
 prodere fuisset necesse. quare faxis, ut illud quod deest non tam 
 percontationi quam ipsi percontanti de differentia nouae ac ueteris 
 Academiae ne te pigeat exponere. — Prorsus. inquam, fateor, piget. 
 quare beneficium dederis — nam hoc quod commemoras ad rem

 

 
 
 
 maxime pertinere negare non possum — si me paululum conquiescente 
 apud me distinguere ista nomina et causam nouae Academiae 
 aperire uolueris. — Crederem, inquit, me quoque a prandio te 
 auocare uoluisse, ni et magis a Licentio territum dudum putarem 
 et eius postulatio ita nobis praescripsisset, ut ei ante prandium 
 quidquid huius inuolutionis esset expediretur. — Et cum reliqua 
 dicere tenderet, mater nostra — nam domi iam eramus — ita nos 
 trudere in prandium coepit, ut uerba faciendi locus non esset.

Deinde, cum tantum alimentorum accepissemus, quantum 
 compescendae fami satis esset. ad pratum regressis nobis Alypius: 
 Paream, inquit, sententiae tuae nec ausim recusare. si enim 
 nihil me fugerit, gratabor cum doctrinae tuae tum etiam memoriae 
 meae. at si in quoquam fortasse aberrauero, recurabis id, ut deinceps 
 huius modi delegationem non pertimescam. nouae Academiae discidium 
 non tam contra ueterem conceptum quam contra Stoicos 
 arbitror esse commotum. nec uero discidium putandum, si quidem 
 a Zenone inlatam nouam quaestionem dissolui discutique oportebat. 
 nam de non percipiendo quamuis nullis conflictationibus agitata, 
 incolens tamen etiam ueterum Academicorum mentes sententia 
 non inpudenter existimata est. quod etiam ipsius Socratis Platonisque 
 ac reliquorum ueterum auctoritate probatu facile est, qui se 
 hactenus crediderunt posse ab errore defendi, si se assensioni non 
 temere commisissent, quamuis propriam de hac re disputationem in 
 scholas suas non introduxerint nec ab illis enucleate aliquando quaesitum 
 sit, percipi necne ueritas possit. quod cum Zeno rude ac 
 nouum intulisset contenderetque nihil percipi posse, nisi quod 
 uerum ita esset, ut dissimilibus notis a falso discerneretur, neque 
 opinationem subeundam esse sapienti atque id Arcesilas audiret, 
 negauit huius modi quidquam posse ab homine reperiri neque illi

 

 

 
 
 
 opinionis naufragio sapientis committendam esse uitam. unde 
 etiam conclusit nulli rei esse adsentiendum.

Uerum cum ita res se habeat, ut uetus Academia magis 
 aucta quam oppugnata uideretur, extitit Philonis auditor Antiochus, 
 qui. ut nonnullis uisus est, gloriae cupidior quam ueritatis in simultatem 
 adduxit Academiae utriusque sententias. dicebat enim rem 
 insolitam et ab opinione ueterum remotissimam Academicos nouos 
 conatos inducere. in quam rem ueterum physicorum aliorumque 
 magnorum philosophorum inplorabat fidem ipsos etiam Academicos 
 oppugnans, qui se ueri simile contenderent sequi, cum ipsum uerum 
 se ignorare faterentur, multaque argumenta collegerat, quibus nunc 
 supersedendum arbitror, nihil tamen magis defendebat quam percipere 
 posse sapientem. hanc puto inter Academicos nouos ac ueteres 
 controuersiam fuisse. quae si secus se habet, ut Licentium plenissime 
 informes pro utroque postulauerim. si uero ita est, ut dicere potui. 
 susceptam disputationem peragite.

Tum ego: Quamdiu, inquam, Licenti, in isto nostro 
 longiore quam putabam sermone conquiescis ? audisti, qui sint 
 Academici tui? — At ille uerecunde adridens et aliquantum hac 
 compellatione turbatior: Paenitet me, inquit, tanto opere adfirmasse 
 contra Trygetium beatam uitam in ueritatis inquisitione 
 consistere. nam me ista quaestio ita perturbat, ut uix non miser 
 sim, qui certe uobis, si quid humanitatis geritis, uideor miserandus. 
 sed quid me ipse ineptus crucio? aut quid exhorreo tanta causae 
 bonitate subnixus? prorsus non cedam nisi ueritati. — Placentne. 
 inquam, tibi noui Academici ? — Plurimum, inquit. — Ergo uerum 
 tibi uidentur dicere? — Tum ille cum iam esset assensurus arrisione 
 Alypii cautior factus haesit aliquantum et deinde: Repete, inquit, 
 rogatiunculam. —Verumnc, inquam, tibi uidentur Academici dicere?

 
 
 
 — Et rursus cum diu tacuisset: Utrum, ait, uerum sit, nescio; pro 
 babile est tamen. neque enim plus uideo quod sequar. — Probabil 
 inquam, scisne ab ipsis etiam ueri simile nominari? — Ita, inquit 
 uidetur. — Ergo, inquam, ueri similis est Academicorum sententia. 
 — Ita, inquit. — Quaeso attende, inquam, diligentius. si quisquam 
 fratrem tuum uisum patris tui similem esse affirmet ipsumque tuum 
 patrem non nouerit, nonne tibi insanus aut ineptus uidebitur? — 
 Et hic diu tacuit; tum ait: Non mihi hoc uidetur absurdum.

Cui ego cum respondere coepissem: Expecta, inquit, quaeso 
 paululum. ac post arridens: Dic mihi, ait, oro te, iamne certus es 
 de uictoria tua ? — Tum ego: Fac me, inquam, certum esse; non ideo 
 tamen tu causam tuam debes deserere, praesertim cum haec inter 
 nos disputatio suscepta sit exercendi tui causa et ad elimandum 
 animum prouocandi. — Numquidnam, inquit, aut Academicos legi 
 aut tot disciplinis eruditus sum, quibus tu ad me instructus aduentas? 
 — Academicos, inquam, nec illi legerant, a quibus primo sententia 
 ista defensa est. eruditio autem disciplinarumque copia si te deficit, 
 non usque adeo tamen ingenium tuum esse debet inualidum, ut 
 nullo facto impetu paucissimis uerbis meis rogationibusque succumbas. 
 illud enim iam uereri coepi, ne tibi citius quam uolo succedat 
 Alypius, quo aduersario non ita securus deambulabo. — Ergo utinam, 
 inquit ille, iam uincar, ut aliquando uos audiam disserentes 
 et, quod plus est, uideam, quo mihi spectaculo nihil potest felicius 
 exhiberi. nam quoniam placuit uobis ista fundere potius quam effundere, 
 si quidem ore prorumpentia stilo excipitis nec in terram, ut dicitur, 
 cadere sinitis, legere etiam uos licebit; sed nescio quo modo, 
 cum admouentur oculis idem ipsi, quos inter sermo caeditur, bona 
 disputatio si non utilius, at certe laetius perfundit animum,

Gratum habemus, inquam; sed repentina ista gaudia tua 
 temere illam sententiam euadere coegerunt, qua dixisti nullum tibi 
 spectaculum exhiberi posse felicius. quid, si enim patrem illum tuum. 
 quo profecto nemo philosophiam est post tam longam sitim hausturus 
 ardentius, nobiscum ista quaerentem ac disserentem uidebis. cum 
 ego me fortunatiorem numquam putabo, quid te tandem sentire 
 ac dicere conuenit? — Hic uero ille aliquantum lacrimauit et, ubi 
 loqui potuit, porrecta manu caelum suspiciens: Et quando ego, inquit, 
 deus, hoc uidebo? sed nihil est de te desperandum. — Hic cum 
 paene omnes ab intentione disputationis dimitti in lacrimas coepissemus, 
 obluctans mecum et uix me colligens: Age potius. inquam, 
 et in uires tuas redi, quas ut congereres undeunde posses patronus 
 Academiae futurus, longe ante monueram. non opinor ideo, ut modo 
 ante tubam tremor occupet artus 
 aut ut uisendae alienae pugnae desiderio tam cito te optes esse captiuum. 
 — Hic Trygetius, ubi satis attendit iam uultus nostros 
 serenatos: Quidni iste optet, inquit, homo tam sanctus, ut hoc ei 
 deus ante uota concesserit? crede iam, Licenti; nam qui non inuenis 
 quid respondeas, et adhuc ut uincare optas, paruae fidei mihi 
 uideris. — Arrisimus. — Tum Licentius: Loquere beatus, inquit. 
 non inueniendo uerum, sed certe non quaerendo.

Qua hilaritate adulescentulorum cum essemus laetiores: 
 Attende, inquam, rogationem et in uiam firmior et ualentior redi, 
 si potes. — En adsum, inquit, quantum possum. quid enim. si ille 
 fratris mei uisor fama compertum habeat cum esse similem patris, 
 potest insanus aut ineptus esse, si credit? — Stultusne, inquam, 
 saltem dici potest? — K on continuo, inquit, nisi se id scire

 

 
 
 
 contenderit. nam si ut probabile sequitur quod crebra fama iactauit, 
 nullius temeritatis argui potest. — Tum ego: Rem ipsam paulisper 
 consideremus et quasi ante oculos constituamus. ecce fac illum nescio 
 quem hominem, quem describimus, esse praesentem; aduenit alicunde 
 frater tuus. ibi iste: cuius hic puer filius? respondetur: cuiusdam 
 Romaniani. at hic: quam patris similis est! quam non temere hoc 
 ad me fama detulerat! hic tu uel quis alius: nosti enim Romanianum, 
 bone homo ? non noui, inquit; tamen similis eius mihi uidetur. 
 poteritne quisquam risum tenere? — Nullo modo, inquit. — Ergo, 
 inquam, quid sequatur uides. — Iam dudum, inquit, uideo. sed tamen 
 ipsam conclusionem abs te audire uolo; oportet enim alere incipias 
 quem cepisti. — Quidni, inquam, concludam ? ipsa res clamat similiter 
 ridendos esse Academicos tuos, qui se in uita ueri similitudinem 
 sequi dicunt, cum ipsum uerum quod sit ignorent.

Tum Trygetius: Longe mihi, inquit, uidetur dissimilis 
 Academicorum cautio ab huius quem descripsistis ineptia. 
 illi enim rationibus assequuntur quod dicunt esse ueri simile, iste 
 autem ineptus famam secutus est, cuius auctoritate nihil est uilius. 
 — Quasi uero, inquam, non esset ineptior, si diceret: patrem quidem 
 eius minime noui nec fama comperi, quam sit similis patri; sed mihi 
 tamen similis uidetur. — Ineptior certe, inquit. sed quorsum ista? 
 — Quia tales, inquam, sunt qui dicunt: uerum quidem non nouimus, 
 sed hoc quod uidemus eius quod non nouimus simile est. — 
 Probabile, inquit, illi dicunt. — Cui ego: Quomodo istuc dicis? an 
 negas eos ueri simile dicere? — Et ille: Ego, inquit, ob hoc dicere 
 uolui, ut illam similitudinem excluderem. uidebatur enim mihi fama 
 inprobe inruisse in quaestionem uestram, cum Academici ne oculis

 
 
 
 quidem credant humanis, nedum famae mille quidem, ut poetae 
 fingunt, sed monstrosis tamen luminibus. nam quis ego tandem sum 
 Academiae defensor? an in quacstione ista inuidetis securitati 
 meae? en habes Alypium, cuius aduentus nobis quaeso ferias 
 dederit, quem te iam dudum non frustra formidare arbitremur.

Tum facto silentio oculos ambo in Alypium contulerunt. 
 tum ille: Uellem quidem, inquit, ut meae uires patiuntur, auxiliari 
 aliquatenus partibus uestris, nisi mihi omen uestrum terrori esset. 
 sed hanc formidinem, ni me spes fefellerit, facile fugem. simul enim 
 solatur me, quod praesens Academicorum oppugnator onus Trygetii 
 uicti paene subierit, et nunc cur. uictorem uestra confessione 
 probabile est. illud magis uereor, ue et deserti officii neglegentiam 
 et inuasi inpudentiam deuitare non possim. non enim uos oblitos 
 credo iudicis mihi munus fuisse delatum. — Hic Trygetius: Illud. 
 inquit, aliud, hoc autem aliud est; quare quaesumus, ut te aliquando 
 patiare priuatum. — Ne rennuerim, ait, nc, cum inpudentiam 
 uel neglegentiam uitare cupio, in superbiae, quo uitio nihil est 
 inmanius, laqueos incidam, si honorem mihi a nobis concessum diutius 
 quam permittitis teneam.

Proinde uelim mihi exponas, bone accusator Acadcmicorum, 
 officium tuum, id est, in quorum defensione hos 
 oppugnes. metuo enim, ne Academicos refellens Academicum te 
 probare uelis. — Accusatorum. inquam, ut opinor, duo 
 genera esse bene nosti. si enim a Cicerone modestissime 
 dictum est ita cum esse Uerris accusatorem, ut Siculorum 
 defensor esset, propterea necesse est eum, qui aliquem accuset. 
 habere alterum, quem defendat. — Et ille: Saltem habesne 
 tu quidquam, in quo sententia tua iam fundata constiterit ? 
 — Facile est, inquam. huic rogationi respondere mihi praesertim.

 

 
 
 
 cui repentina non est; iam hoc totum mecum egi et diu multumque 
 uersaui animo. quam ob rem audi, Alypi, quod, ut arbitror, iam optime 
 scis: non ego istam disputationem disputandi gratia susceptam 
 uolo. satis sit quod cum istis adulescentibus prolusimus, ubi libenter 
 nobiscum philosophia quasi iocata est. quare auferantur de manibus 
 nostris fabellae pueriles. de uita nostra de moribus de animo 
 res agitur, qui se superaturum inimicitias omnium fallaciarum et 
 ueritate conprehensa quasi in regionem suae originis rediens triumphaturum 
 de libidinibus atque ita temperantia uelut coniuge accepta 
 regnaturum esse praesumit securior rediturus in caelum. uides 
 quid dicam. tollamus iam cuncta ista de medio 
 arma acri facienda uiro; 
 nec quidquam mmus semper optau. quam inter eos, qui secum multum 
 uixerunt multumque sermocinati sunt, oriri aliquid, unde nouus 
 quasi conflictus exsurgat. sed propter memoriam, quae infida 
 custos est excogitatorum, referri in litteras uolui, quod internos saepe 
 pertractauimus, simul ut isti adulescentes et in haec attendere 
 discerent et aggredi ac subire temtarent.

Tune ergo nescis nihil me certum adhuc habere quod sentiam, 
 sed ab eo quaerendo Academicorum argumentis atque disputationibus 
 impediri? nescio quo enim modo fecerunt in animo quandam 
 probabilitatem — ut ab eorum uerbo nondum recedam — quod 
 homo uerum inue.nire non possit; unde piger et prorsus segnis effectus 
 eram nec quaerere audebam, quod acutissimis ac doctissimis 
 uiris inuenire non licuit. nisi ergo prius tam mihi persuasero uerum 
 posse inueniri, quam sibi illi non posse persuaserunt, non audebo 
 quaerere nec habeo aliquid, quod defendam. itaque istam

 

 
 
 
 interrogationem remoue, si placet; potius discutiamus inter nos, quam 
 sagaciter possumus, utrumnam possit uerum inueniri. et pro parte 
 mea uideor mihi habere iam multa, quibus contra rationem Academicorum 
 niti molior; inter quos et me modo interim nihil distat, 
 nisi quod illis probabile uisum est non posse inueniri ueritatem, mihi 
 autem inueniri posse probabile est. nam ignoratio ueri aut mihi. si 
 illi fingebant, peculiaris est aut certe utrisque communis.

Tum Alypius: Iam, inquit, securus incedam; uideo enim 
 te non tam accusatorem quam adiutorem fore. itaque ne longius 
 abeamus, uideamus quaeso prius, ne per hanc quaestionem, in qua 
 successisse uideor his, qui tibi cesserunt, in uerbi controuersiam 
 decidamus, quod te ipso insinuante et auctoritate illa Tulliana 
 turpissimum esse saepe confessi sumus. cum enim, ni fallor, Licentius 
 placuisse sibi diceret de probabilitate Academicorum sententiam, 
 subiecisti, quod ille haud dubie confirmauit, sciretne hanc 
 ab eisdem etiam ueri similitudinem nominari. et bene noui, si 
 quidem ex te mihi nota sunt, non absque te esse Academicorum 
 placita. quae cum, ut dixi, animo tuo infixa sint, quid uerba secteris 
 ignoro. — Non est ista, inquam, mihi crede, uerborum, sed rerum 
 ipsarum magna controuersia; non enim eos illos uiros fuisse arbitror. 
 qui rebus nescirent nomina imponere, sed mihi haec uocabula uidentur 
 elegisse et ad occultandam tardioribus et ad significandam 
 uigilantioribus sententiam suam. quod quare et quomodo mihi 
 uideatur exponam, cum prius illa discussero, quae ab eis tamquam 
 cognitionis humanae inimicis dicta homines putant. itaque perlibenter 
 habeo huc usque hodie nostrum processisse sermonem, ut 
 satis quid inter nos quaereretur aperteque constaret. nam illi mihi 
 uidentur graues omnino ac prudentes uiri fuisse. si quid est autem,

 

 
 
 
 quod nunc disputabimus, aduersus eos erit, qui Academicos inuentioni 
 ueritatis aduersos fuisse crediderunt. et ne me territum 
 putes, etiam contra eos ipsos non inuitus armabor, si non occultandae 
 sententiae suae causa, ne ab eis temere pollutis mentibus et quasi 
 profanis quaedam ueritatis sacra proderentur, sed ex animo illa, 
 quae in eorum libris legimus, defenderunt. quod hodie facerem, nisi 
 nos solis occasus iam domum redire compelleret. — Hactenus illo die 
 disputatum est.

Postridie autem, quamuis non minus blandus tranquillusque 
 dies inluxisset, uix tamen domesticis negotiis euoluti sumus. 
 nam magnam eius partem in epistolarum maxime scriptione consumseramus 
 et, cum iam duae horae uix reliquae forent, ad pratum 
 processimus. nam inuitabat caeli nimia serenitas placuitque, ut ne 
 ipsum quidem quod restiterat tempus perire pateremur. itaque 
 cum ad arborem solitam uentum esset et mansissemus loco:Uelim 
 uos, inquam, adulescentuli, quoniam non est hodie magna res 
 aggredienda, in memoriam mihi reuocetis, quomodo hesterno die 
 rogatiunculae, quae uos turbauit, Alypius responderit. — Hic 
 Licentius: Tam breue est, inquit, ut nihil negotii sit hoc recordari; 
 quam leue sit autem, tu uideris. nam, ut opinor, uetuit te, res cum 
 constaret, de uerbis mouere quaestionem. — Et ego: Hoc ipsum, 
 inquam, quid sit quamue habeat uim, satis animaduertistis ? — Uideor, 
 inquit, mihi uidere quid sit; sed quaeso tu id paulisper exponas. 
 nam saepe abs te audiui turpe esse disputantibus in uerborum 
 quaestione inmorari, cum certamen nullum de rebus remanserit. 
 sed hoc subtilius est, quam ut explicandum a me debeat flagitari.

Audite ergo, inquam, quid sit, uos. id probabile uel ueri 
 simile Academici uocant, quod nos ad agendum sine adsensione 
 potest inuitare. sine adsensione autem dico, ut id quod agimus non

 
 
 
 opinemur uerum esse aut non id scire arbitremur, agamus tamen: 
 ut uerbi causa, utrum hesterna nocte tam liquida ac pura hodie tam 
 laetus sol exorturus esset, si nos quispiam rogaret. credo, quod nos 
 id scire negaremus, diceremus tamen ita uideri. talia. inquit Academicus, 
 mihi uidentur omnia, quae probabilia uel ueri 
 similia putaui nominanda ; quae tu si alio nomine uis 
 uocare, nihil pugno. satis enim mihi est te iam bene 
 accepisse, quid dicam, id est quibus rebus haec 
 nomina inponam. non enim uocabulorum opificem. 
 sed rerum inquisitorem decet esse sapientem. satisne 
 intellexistis, quomodo mihi ludicra illa, quibus uos agitabam, de 
 manibus excussa sint? — Hic cum ambo sc intellexisse respondissent 
 uultuque ipso responsionem postularent meam: Quid 
 putatis, inquam, Ciceronem, cuius haec uerba sunt, inopem fuisse 
 latinae linguae, ut minus apta rebus, quas sentiebat, nomina 
 imponeret?

Tum Trygetius: lam, inquit, placet nobis, cum res nota 
 sit, de uerbis nulla.- calumnias commouere. quare uide potius, quid 
 huic respondeas, qui nos liberauit, in quos tu impulsus temtas iterum 
 inruere. — Et Licentius: Mane, ait, quaeso; nam mihi sublucet nescio 
 quid, quod uideam non tibi tam facile tantum argumentum cripi 
 debuisse. et cum defixus 111 cogitatione siluisset aliquantum: 
 Rogo, inquit, nihil esse uidetur absurdius quam dicere se ueri 
 simile sequi eum, qui uerum quid sit ignoret; nec illa me tua similitudo 
 conturbat. nam recte ego interrogatus, utrum ex ista temperie 
 caeli nulla in crastinum pluuia cogatur, respondeo esse ueri simile. 
 qui me 11011 nego nosse aliquid ueri. nam scio arborem istam modo 
 argenteam fieri non posse multaque talia uere non inpudenter me scire 
 dico, quorum uideo esse similia ea, quae ueri similia nomino. tu uero, 
 Carneades, uel quae alia Graeca pestis, ut nostris parcam — quid 
 enim dubitem in hanc partem transire ad cum, cui captiuus debeor 
 iure uictoriae? — tu ergo, cum te nihil ueri scire dicas, unde hoc

 

 
 
 
 ueri simile sequeris? at enim non ei potui aliud nomen inponere. 
 quid ergo nobis disputandum est cum eo, qui nec loqui potest?

Nonego. inquit Alypius. perfugas metuam; quanto minus ille 
 Carneades, in quem nescio utrum iuuenali an puerili leuitate commotus 
 maledicta potius quam aliquod telum putasti esse iaciendum. 
 nam illi quidem ad roborandam sententiam suam, quae semper tenus 
 probabili fundata fuit, hoc interim aduersum te facile suffecerit. ita 
 nos a ueri inuentione procul esse positos. ut tu tibi ipse magno argumento 
 esse possis. qui ita una interrogatiuncula loco motus es. ut 
 ubi tibi standum esset penitus ignorares. sed haec atque scientiam 
 tuam, quam tibi inpressam de hac arbore paulo ante confessus 
 es, in aliud tempus differamus. quamuis enim iam alias 
 partes delegeris, tamen sedulo docendus es, quid paulo ante 
 dixerim. nondum. ut opinor. in eam quaestionem, qua utrum 
 inueniri uerum possit quaeritur, progressi fueramus, sed 
 illud tantum in ipso uestibulo defensionis meae praescribendum 
 putaui. in quo te lassum prostratumque prospexeram, 
 hoc est utrum ueri simile an probabile an alio si quo nomine 
 appellari potest, quod sibi Academici sat esse dicant, quaerendum 
 non esse nam si tu optimus iam inuentor ueritatis tibi uideris, 
 nihil ad me. postea si ingratus non fueris huic patrocinio meo, eadem 
 fortasse me docebis.

Hic ego, cum uerecunde Licentius Alypii impetum 
 formidaret: Omnia potius. inquam, Alypi, loqui maluisti quam quem 
 ad modum nobis cum his, qui loqui nesciant, disputandum sit. — 
 Et ille: Quoniam olim cum mihi tum omnibus notum est et nune 
 tua professione satis indicas te loquendi peritum esse, uelim

 
 
 
 explices utilitatem primo huius inquisitionis suae. quae aut superflua 
 est, ut opinor, et ei multo magis respondere superfluum est aut, si 
 commoda uisa fuerit et a me explicari nequiuerit, precario abs te 
 impetrem, ut magistri officium ne grauere. — Meministi, inquam, 
 heri me esse pollicitum de istis uocabulis post acturum. et nunc ille 
 sol admonet, ut quae ludicra pueris proposui redigam in cistas, praesertim 
 cum ea ornandi iam potius quam uendendi gratia proponam. 
 nunc antequam stilum nostrum tenebrae occupent, quae patronae 
 Academicorum solent esse, uolo inter nos hodie plenissime constet, 
 ad quam quaestionem nobis explicandam mane surgendum sit. itaque 
 responde quaeso, utrum tibi uideantur Academici habuisse certam 
 de ueritate sententiam et eam temere ignotis uel non purgatis 
 animis prodere noluisse, an uero ita senserint, ut eorum se disputationes 
 habent.

Tum ille: Quid illis animi fuerit, inquit, non temere confirmabo. 
 nam quantum ex libris colligi datur, tu melius nosti, quae 
 in uerba sententiam suam promere soleant; me autem de me ipso 
 si consulis, inuentum nondum esse uerum puto. addo etiam, quod 
 de Academicis flagitabas, nec posse inueniri me putare non solum 
 inolita quam semper fere animaduertisti opinione mea sed etiam auctoritate 
 magnorum excellentiorumque philosophorum, quibus nos 
 praebere colla siue inbecillitas nostra siue sagacitas ipsorum, ultra 
 quam nihil iam inueniri posse credendum est, nescio quo modo compellit. 
 — Hoc est, inquam, quod uolui. nam uerebar, ne, cum tibi 
 quoque id uideretur quod mihi, disputatio nostra manca remaneret 
 nullo existente, qui ex altera parte rem uenire in manus cogeret, ut 
 diligenter quantum possumus uersaretur. itaque si id euenisset, paratus 
 eram te rogare, ut Academicorum partes ita susciperes, quasi 
 tibi non solum disputasse sed etiam sensisse uiderentur uerum non 
 posse comprehendi. quaeritur ergo inter nos, utrum illorum

 
 
 
 argumentis probabile sit nihil percipi posse ac nulli rei esse assentiendum. 
 quod si optinueris, cedam libenter; si autem demonstrare 
 potuero multo esse probabilius et posse ad ueritatem peruenire sapientem 
 et adsensionem non semper esse cohibendam, nihil habebis, 
 ut opinor, cur non te in meam sententiam transire patiaris. — Quod 
 cum illi placuisset et eis qui aderant. iam uespere obumbrati domum 
 reuertimus.

Cum post illum sermonem, quem secundus liber continet, 
 alio die consedissemus in balneis — nam erat tristior, quam ut ad 
 pratum liberet descendere — sic exorsus sum: Arbitror uos iam 
 satis animo aduertisse, qua de re inter nos discutienda quaestio constituta 
 sit. sed antequam ad partes meas ueniam, quae ad eam 
 pertinent explicandam, pauca quaeso de spe de uita de instituto nostro 
 non ab re abhorrentia libenter audiatis. negotium nostrum 
 non leue aut superfluum, sed necessarium ac summum esse 
 arbitror, magno opere quaerere ueritatem. hoc inter me atque 
 Alypium conuenit. nam et ceteri philosophi sapientem suum 
 eam inuenisse putauerunt et Academici sapienti suo summo 
 conatu inueniendam esse professi sunt idque illum agere §edulo, 
 sed quoniam uel lateret obruta uel confusa non emineret, 
 ad agendam uitam id eum sequi, quod probabile ac ueri simile 
 occurreret. id etiam uestra pristina disceptatione confectum 
 est. nam cum alter inuenta ueritate beatum fieri asseruerit 
 hominem, alter uero tantum diligenter quaesita, nulli nostrum

 
 
 
 dubium est nihil esse a nobis huic negotio praeponendum. quam ob 
 rem qualem uobis quaeso hesternum diem uidemur duxisse? uobis 
 quidem in studiis uestris uiuere licuit. nam et tu, Trygeti, Uergilii 
 te carminibus oblectasti et Licentius fingendis uersibus uacauit, 
 quorum amore ita perculsus est, ut propter cum maxime mihi istum 
 sermonem inferendum putarem, quo in eius animo philosophia — 
 nunc enim tempus est — maiorem partem non modo quam poetica 
 sed quaeuis alia disciplina sibi usurpet ac uindicet.

Sed quaeso uos, nonne miserati nos estis, cum pridie 
 ita cubitum issemus, ut ad dilatam quaestionem et prorsus ad nihil 
 aliud surgeretur, quod tanta de re familiari necessario peragenda 
 extiterunt, ut his penitus occupati uix duas extremas diei horas 
 in nosmet ipsos respirare possemus? quare semper fuit sententia 
 mea sapienti iam homini nihil opus esse; ut autem sapiens fiat, plurimum 
 necessariam esse fortunam, nisi quid aliud uidetur Alypio. 
 — Tum ille: Quantum iuris, inquit, fortunae tribuas, nondum bene 
 noui. nam si ad contemnendam fortunam fortuna ipsa opus esse 
 arbitraris, me quoque comitem in hanc sententiam do tibi. sin fortunae 
 nihil aliud concedis quam ea, quae corporis necessitati non 
 possunt nisi ipsa uolente suppetere, non ita sentio. aut enim licet 
 eadem repugnante atque inuita nondum sapienti, cupido tamen 
 sapientiae ea sumere, quae uitae necessaria confitemur, aut concedendum 
 etiam in omni sapientis uita eam dominari, cum et ipse 
 sapiens his, quae corpori necessaria sunt, non indigere non possit.

Dicis ergo, inquam, fortunam esse necessariam studioso sapientiae, 
 sapienti uero negas. — Non ab re est eadem repetere, inquit. 
 itaque nunc etiam abs te quaero, utrum fortunam ad se ipsam 
 contemnendam aliquid iuuare aestimes. quod si arbitraris, dico sapientiae 
 cupidum magnopere indigere fortuna. — Arbitror, inquam, 
 si quidem per illam erit talis, qualis eam possit contemnere. nec

 

 
 
 
 absurdum est; nam sic etiam paruis nobis ubera necessaria sunt, quibus 
 efficitur, ut sine his postea uiuere ac ualere possimus. — Sententias, 
 ait, nostras, si animi conceptio non dissonat, concordare mihi liquet, 
 nisi forte disserendum cuiquam uidetur, quod fortunae uel uberum 
 non ipsa ubera seu fortuna, sed alia res quaedam nos faciat contemtores. 
 —Nihil magnum est, inquam, alio simili uti. nam ut sine naui 
 uel quolibet uehiculo aut omnino, ne uel ipsum Daedalum timeam, 
 sine ullis ad hanc rem accommodatis instrumentis aut aliqua occultiore 
 potentia Aegeum mare nemo transmittit, quamuis nihil aliud 
 quam peruenire proponat, quod cum ei euenerit, illa omnia, quibus 
 aduectus est, paratus sit abicere atque contemnere, ita quisquis ad 
 sapientiae portum et quasi firmissimum et quietissimum solum 
 peruenire uoluerit — quoniam, ut alia omittam, si caecus ac surdus 
 fuerit, non potest, quod positum est in potestate fortunae — necessariam 
 mihi uidetur ad id quod concupiuit habere fortunam. quod 
 cum obtinuerit, quamuis putetur indigere quibusdam rebus ad 
 corporis ualitudinem pertinentibus, illud tamen constat, non his 
 opus esse, ut sapiens sit, sed ut inter homines uiuat. — Immo, ait 
 ille, si caecus ac surdus sit, et sapientiam adipiscendam et ipsam 
 uitam, propter quam sapientia quaeritur, mea sententia iure contemnet.

Tamen, inquam, cum ipsa uita nostra, cum hic uiuimus, sit 
 in potestate fortunae nec nisi uiuens quisque sapiens fieri possit, nonne 
 fatendum est opus esse eius fauore, quo ad sapientiam peruehamur? 
 — Sed cum sapientia, inquit, non nisi uiuentibus necessaria 
 sit remotaque uita nulla sit indigentia sapientiae, nihil in propaganda 
 uita pertimesco fortunam. etenim quia uiuo, propterea uolo sapientiam, 
 non quod sapientiam desidero, uolo uitam. unde fortuna si mihi 
 abstulerit uitam, auferet causam quaerendae sapientiae. nihil igitur 
 habeo, cur ut fiam sapiens aut fauorem optem fortunae aut impedimenta 
 formidem, nisi alia fortasse protuleris. — Tum ego: Non

 
 
 
 igitur censes sapientiae studiosum posse fortuna, ne ad sapientiam 
 perueniat, impediri, etiamsi ei non auferat uitam ? — Non arbitror, 
 inquit.

Uolo, inquam, mihi paululum aperias, quid tibi inter 
 sapientem et philosophum distare uideatur. - Sapientem ab studioso, 
 ait, nulla re differre arbitror, nisi quod quarum rerum in sapiente 
 quidam habitus inest, earum est in studioso sola flagrantia. — Quae 
 sunt tandem istae res? inquam; nam mihi nihil aliud uidetur interesse, 
 nisi quod alter scit sapientiam, alter scire desiderat. — Si 
 scientiam, inquit, modesto fine determinas, ipsam rem planius 
 elocutus es. — Quoquo modo, inquam, eam determinem, illud omnibus 
 placuit scientiam falsarum rerum esse non posse. — In hoc 
 mihi, inquit ille, uisa fuit obicienda praescriptio, ne inconsiderata 
 consensione mea facile in principalis illius quaestionis campis tua 
 equitaret oratio. — Plane mihi, inquam, nihil ubi equitare possem 
 reliquisti. nam, nisi fallor, quod iam dudum molior, ad ipsum finem 
 peruenimus. si enim, ut subtiliter uereque dixisti, nihil inter sapientiae 
 studiosum et sapientem interest, nisi quod iste amat, ille autem 
 habet sapientiae disciplinam — unde etiam nomen ipsum, id est habitum 
 quendam exprimere non cunctatus es — nemo autem habere 
 disciplinam potest in animo, qui nihil didicit, nihil autem didicit. 
 qui nihil nouit, et nosse falsum nemo potest, nouit igitur sapiens 
 ueritatem, quem disciplinam sapientiae habere in animo, id est habitum 
 iam ipse confessus es. — Nescio, inquit, cuius impudentiae 
 sim, si habitum inquisitionis diuinarum humanarumque rerum 
 esse in sapiente confessum me negare uoluero. sed qui tibi uideatur 
 inuentorum probabilium habitus non esse, non uideo. — Concedis 
 inquam, mihi falsa neminem scire? — Facile quidem, inquit. 
 — Dic iam, si potes, inquam, sapientem nescire sapientiam. — 
 Quid enim ? ait, hoc limite uniuersa concludis, ut uideri sibi non 
 possit comprehendisse se sapientiam? — Da, inquam, dexteram.

 
 
 
 nam, si meministi, hoc est quod heri Ille dixi effecturum, quod nunc 
 non a me conclusum, sed a te ultro mihi oblatum esse gaudeo. nam 
 cum inter me et Academicos hoc interesse dixissem, quod illis probabile 
 uisum est ueritatem non posse comprehendi, mihi autem nondum 
 quidem a me inuentam, inueniri tamen posse a sapiente uideatur, 
 nunc, cum mea interrogatione urgereris, utrum sapiens 
 nesciat sapientiam, \'uidetur sibi scire\' dixisti. — Quid tum postea ? 
 inquit. — Quia, si uidetur sibi, inquam, scire sapientiam, non ei 
 uidetur nihil scire posse sapientem; aut, si sapientia nihil est, uolo 
 affirmes.

Crederem uere, inquit, ad calcem nos finesque uenisse, sed 
 repente, cum dexteras interposuisti, disiunctissimos nos esse et in 
 longum progressos uideo, uidelicet quod hesterno die a nobis nulla 
 alia quaestio constituta uidebatur, nisi quod sapientem ad comprehensionem 
 ueri peruenire posse affirmante te ego negaueram, 
 nunc uero nihil me opinor concessisse tibi quam uideri posse sapienti 
 probabilium rerum sc consecutum esse sapientiam; quam tamen sapientiam 
 in inuestigatione diuinarum humanarumque rerum Ille 
 constituisse nulli nostrum arbitror dubium. — Non, inquam, ideo, 
 quia inuoluis, euolueris; uideris enim iam mihi exercendi tui causa 
 disputare et, quia bene nosti istos adulescentulos uix adhuc posse 
 discernere, quae acute ac subtiliter disseruntur, tamquam iudicum 
 abuterisignorantia, ut tibi quantum libet loqui nullo liceat reclamante. 
 nam paulo ante dixisti, cum quaererem, utrum sciret sapiens 
 sapientiam, scire sibi uideri. cui ergo uidetur sapientem scire sapientiam, 
 non utique uidetur nihil scire sapientem. hoc enim contendi 
 non potest, nisi quisquam dicere audeat nihil esse sapientiam. ex quo 
 fit, ut hoc tibi, quod etiam mihi, uideatur, nam mihi uidetur sapientem 
 non nihil scire et tibi, opinor, cui placet uideri sapienti

 

 

 
 
 
 sapientem scire sapientiam. — Tum ille: Non magis me ingenium exercere 
 uelle quam te arbitror et id miror; non enim tibi ulla in hac 
 re exercitatione opus est. nam mihi adhuc fortasse caeco uidetur 
 interesse inter uideri sibi scire et scire et inter sapientiam, quae in 
 inuestigatione posita est, et ueritatem. quae a nobis cum alterutra 
 dicantur, sibi quem ad modum quadrent non inuenio. — Tum ego, 
 cum iam ad prandium uocaremur: Non, inquam, mihi quod tantum 
 reniteris displicet; aut enim ambo nescimus, quid loquamur, et danda 
 est opera, ne tam turpes simus, aut unus nostrum, quod item relinquere 
 atque neglegere non minus turpe est. sed pomeridianis horis 
 rediemus ad inuicem. mihi enim, cum uideretur iam nos ad calcem 
 peruenisse, pugnos etiam miscuisti. — Hic cum arrisissent, discessimus.

Et cum redissemus, inuenimus Li?um, cui numquam 
 sitienti Helico subuenisset, excogitandis uersibus inhiantem. 
 nam de medio paene prandio, quamuis nostri prandii idem initium 
 qui finis fuit, clam surrexerat nihilque biberat. cui ego: Opto quidem, 
 inquam, tibi, ut istam poeticam, quam concupisti, conplectaris aliquando, 
 non quod me nimis delectat ista perfectio, sed quod uideo 
 te tantum exarsisse, ut nisi fastidio euadere ab hoc amore non possis, 
 quod euenire post perfectionem facile solet. deinde cum sis bene 
 canorus, malim auribus nostris inculces tuos uersus quam ut in illis 
 Graecis tragoediis more auicularum, quas in caueis inclusas uidemus, 
 uerba quae non intellegis cantes. admoneo tamen, ut pergas 
 potum, si uoles, et ad scholam redeas nostram, si tamen aliquid iam 
 de te Hortensius et philosophia meretur, cui dulcissimas primitias 
 iam uestro illo sermone libasti, qui te uehementius quam ista poetica 
 incenderat ad magnarum et uere fructuosarum rerum scientiam. 
 sed dum ad istarum disciplinarum, quibus excoluntur animi,

 
 
 
 circulum reuocare uos cupio, metuo, ne uobis labyrinthus fiat, et 
 prope me paenitet ab illo te impetu repressisse. — Erubuit ille discessitque, 
 ut biberet. nam et multum sitiebat et occasio dabatur euitandi 
 me plura fortasse atque asperiora dicturum.

Et cum redisset, intentis omnibus sic coepi: Itane est, Alypi, 
 ut inter nos de re iam, ut mihi uidetur, manifestissima non conueniat ? 
 — Non mirum est, inquit, si quod tibi in promptu esse asseris mihi 
 obscurum sit, si quidem pleraque manifesta possunt aliis manifestiora 
 et item obscura quaedam nonnullis obscuriora esse. nam si et 
 hoc tibi uere manifestum est, mihi crede esse alium quemquam, 
 cui et hoc manifestum tuum manifestius sit, et item alium, cui 
 meum obscurum sit obscurius. sed ne me perpugnacem diutius putes, 
 obsecrauerim, ut hoc manifestum manifestius edisseras. — Adtende, 
 inquam, quaeso diligenter et quasi seposita paululum respondendi 
 cura. si enim bene me atque te noui, facile data opera clarebit quod 
 dico et alter alteri cito persuadebit. dixistine tandem an fortasse 
 obsurdueram, uideri sapienti se scire sapientiam? — Annuit. — 
 Omittamus, inquam, paululum istum sapientem. tu ipse sapiens es 
 an non ? — Nihil, inquit, minus. — Uolo tamen, inquam, respondeas 
 mihi, quid ipse sentias de sapiente Academico, utrumnam tibi uideatur 
 scire sapientiam ? — Utrum sibi, inquit, scire uideatur an sciat, 
 unumne an diuersum putas ? metuo enim, ne haec confusio cuiquam 
 nostrum suffugium praebeat.

Hoc est, inquam, Tuscum illud iurgium, quod dici solet, 
 cum quaestioni intemtatae non eius solutio, sed alterius obiectio uidetur 
 mederi. quod etiam poeta noster — ut me aliquantum Licentii 
 auribus dedam — decenter in Bucolico carmine hoc rusticanum 
 et plane pastoricium esse iudicauit, cum alter alterum interrogat, 
 ubi caeli spatium non amplius quam tres ulnas pateat, ille autem 
 quibus in terris inscripti nomina regum 
 nascantur flores.

 

 
 
 
 quod quaeso, Alypi, ne in uilla nobis licere arbitreris. certe uel 
 istae balneolae aliquam decoris gymnasiorum faciant recordationem; 
 ad id. si placet, quod rogo, responde: uideturne tibi sapiens Academicorum 
 scire sapientiam? — Ne uerba uerbis referendo, inquit, 
 in longum eamus, uidetur uideri sibi scire. — Uidetur ergo, inquam, 
 tibi nescire? non enim ego quaero, quid tibi uideatur 
 uideri sapienti, sed utrum tibi uideatur sapiens scire sapientiam. 
 potes, ut opinor, hic aut aiere aut negare. —s o utinam, 
 inquit, aut ita mihi facile esset ut tibi aut ita tibi difficile ut mihi, 
 nec tam molestus esses nec in his quidquam sperares. nam cum me 
 interrogares, quid mihi de Academico sapiente uideatur, respondi 
 uideri mihi, quod uideatur sibi scire sapientiam, ne aut temere me 
 scire affirmarem aut illum non minus temere scire dicerem. — Pro 
 magno, inquam, beneficio mihi obsecro concedas primo, ut ad id quod 
 ego, non ad id quod tute interrogas respondere digneris, deinde ut 
 spem meam, quam tibi non minus curae quam tuam esse scio, nunc 
 paululum omittas — certe si Ille ista interrogatione decepero, cito 
 transibo in tuam partem controuersiamque finiemus — postremo ut 
 pulsa nescio qua sollicitudine, qua te tangi uideo, diligentius animaduertas, 
 quo facile intellegas, quid mihi abs te responderi uelim. 
 dixisti enim ideo te non aut aiere ant negare — quod utique faciendum 
 est ad id quod rogo — ne temere te scire dicas quod nescis; 
 quasi uero ego quid scias quaesierim et non quid tibi uideatur. itaque 
 nunc idem planius — si tamen planius dici potest — interrogo: 
 uideturne tibi scire sapientiam sapiens an non uidetur? — Si inueniri, 
 inquit, sapiens, qualem ratio prodit. queat, potest uideri mihi 
 scire sapientiam. — Ratio igitur, inquam, talem tibi prodit esse 
 sapientem, qui sapientiam non ignoret; et recte istuc. non enim 
 aliter decebat uideri tibi.

Quaero ergo iam, utrum possit sapiens inueniri. si enim 
 potest, potest etiam scire sapientiam omnisque inter nos quaestio

 
 
 
 dissoluta est. si autem non posse dicis, iam non quaeretur, utrum sapiens 
 aliquid sciat, sed utrum sapiens quisquam esse possit. quo constituto 
 iam recedendum erit ab Academicis et tecum ista quaestio, 
 quantum ualemus, diligenter cauteque uersanda. nam illis placuit 
 uel potius uisum est et esse posse hominem sapientem et tamen in 
 hominem scientiam caderenonposse — quareilli sapientem nihil scire 
 adfirmarunt — tibi autem uidetur scire sapientiam, quod non est utique 
 nihil scire. simul enim placuit inter nos, quod etiam inter omnes 
 ueteres interque ipsos Academicos, scire falsa neminem posse; unde 
 illud iam restat, ut aut contendas nihil esse sapientiam aut talem sapientem 
 ab Academicis describi, qualem ratio non habet, fatearis 
 et his omissis consentias, ut quaeramus, utrum possit homini talis 
 prouenire sapientia, qualem prodit ratio. non enim aliam debemus 
 aut possumus recte uocare sapientiam.

Etsi concedam, inquit, quod te magnopere niti uideo, sciri 
 a sapiente sapientiam et aliquid inter nos deprehensum, quod sapiens 
 possit percipere, tamen nequaquam mihi occurrit Academicorum labefactata 
 omnis intentio. prospicio enim defensionis eis locum non 
 minimum reseruatum nec illam assensionis suspensionem esse praecisam, 
 cum huc ipso causae suae deesse nonpossint, quo conuictos putas. 
 dicent enim usque adeo nihil conprehendi nullique rei assensionem 
 praebendam, ut etiam hoc de nihilo percipiendo, quod tota sibi paene 
 uita usque ad te probabiliter persuaserant, nunc ista conclusione 
 sibi extortum sit, ut, siue tunc huius argumenti uis tarditate 
 ingenii mei siue re uera suo robore inuicta sit, eos loco mouere 
 non possit, cum audacter affirmare adhuc ualeant ne nunc quidem 
 ulli rei consentiendum esse. forte enim aliquando contra hoc quoque 
 nonnihil uel a se uel a quopiam reperiri posse, quod acute

 

 
 
 
 probabiliterque dicatur, suamque imaginem et quasi speculum quoddam 
 in Proteo illo animaduerti oportere, qui traditur eo solere capi, quo 
 minime caperetur, inuestigatoresque eius numquam eundem tenuisse 
 nisi indice alicuius modi numine. quod assit et illam nobis ueritatem, 
 quae tantum curae est, demonstrare dignetur! ego quoque uel ipsis 
 inuitis, quod minime reor, illos superatos esse confitebor.

Bene habet, inquam, prorsus nihil amplius optaui. nam uidete 
 quaeso, bona mihi quot et quanta prouenerint. primum est, quod Academici 
 iam sic conuicti esse dicuntur, ut nihil eis restet ad defensionem, 
 nisi quod fieri non potest. quis enim hoc aut intellegere ullo 
 modo aut credere ualeat eum, qui uictus sit, eo ipso, quo uictus est, uictorem 
 se esse gloriari ? deinde si quid iam remanet cum his conflictionis, 
 non ex eo est, quod dicunt nihil sciri posse, sed ex eo, quod 
 nulli rei assentiendum esse contendunt. nunc itaque concordes sumus. 
 nam ut mihi, ita etiam illis uidetur sapientem scire sapientiam. sed 
 tamen ab assensione illi temperandum monent. uideri enim sibi 
 tantum dicunt, scire autem nullo modo; quasi ego me scire profitear. 
 mihi quoque uideri istuc dico; sum enim stultus ut etiam ipsi, si 
 nesciunt sapientiam. adprobare autem nos debere aliquid puto, id est 
 ueritatem. de quo eos consulo, utrum negent, id est utrum eis placeat 
 ueritati assentiendum non esse. numquam hoc dicent, sed eam non 
 inueniri asseuerabunt. ergo et hic ex nonnulla parte socium me tenent, 
 quod utrisque non displicet atque adeo necessario placet 
 consentiendum esse ueritati. sed quis eam demonstrabit ? inquiunt. 
 ubi ego cum illis non curabo certare; satis mihi est, quod iam non 
 est probabile nihil L-cire sapientem, ne rem absurdissimam dicere 
 cogantur, aut nihil esse sapientiam aut sapientiam nescire 
 sapientem.

Quis autem uerum possit ostendere, abs te, Alypi, dictum 
 est, a quo ne dissentiam magnopere mihi laborandum est. etenim 
 numen aliquod aisti solum posse ostendere homini, quid sit 
 uerum, cum breuiter tum etiam pie. nihil itaque in hoc sermone 
 nostro libentius audiui, nihil grauius, nihil probabilius et, si id numen, 
 ut confido, assit, nihil uerius. nam et Proteus ille — quanta abs te 
 mentis altitudine commemoratus, quanta intentione in optimum 
 philosophiae genus! — Proteus enim ille, ut uos adulescentes 
 non penitus poetas a philosophia contemnendos esse uideatis, in 
 imaginem ueritatis inducitur; ueritatis, inquam, Proteus in carminibus 
 ostentat sustinetque personam, quam obtinere nemo potest, 
 si falsis imaginibus deceptus comprehensionis nodos uel laxauerit 
 uel dimiserit. sunt enim istae imagines, quae consuetudine rerum 
 corporalium per istos, quibus ad necessaria huius uitae utimur, sensus 
 nos, etiam cum ueritas tenetur et quasi habetur in manibus, decipere 
 atque inludere moliuntur. hoc ergo tertium bonum mihi accidit, quod 
 non inuenio quanti aestimem. mecum enim familiarissimus amicus 
 meus non solum de probabilitate humanae uitae uerum etiam de 
 ipsa religione concordat, quod est ueri amici manifestissimum indicium, 
 si quidem amicitia rectissime atque sanctissime definita 
 est rerum humanarum et diuinarum cum beniuolentia 
 et caritate consensio.

Tamen ne aut Academicorum argumenta quasdam 
 nebulas uideantur offundere aut doctissimorum uirorum auctoritati, 
 inter quos maxime Tullius non mouere nos non potest, superbe nonnullis 
 resistere uideamur, si uobis placet, prius pauca contra eos disseram, 
 quibus uidentur disputationes illae aduersari ueritati, deinde, 
 ut mihi uidetur, ostendam, quae causa fuerit Academicis occultandae 
 sententiae suae. itaque, Alypi, quamuis te totum in meis partibus 
 uideam, tamen suscipe pro his paululum mihique responde. —

 

 
 
 
 Quoniam, inquit, hodie auspicato, ut aiunt, processisti, non impediam 
 plenissimam uictoriam tuam et partes illas iam securius, 
 quo abs te imponuntur, temptabo suscipere, si tamen hoc, quod interrogationibus 
 te acturum esse significas, in orationem perpetuam, 
 si tibi commodum est, malis conuertere, ne uere ut pertinax aduersarius, 
 quod a tua humanitate longissimum est, minutis illis telis abs 
 te iam captiuus excrucier.

Atque ego, cum et illos hoc expectare animaduerterem. quasi 
 aliud ingressus exordium: Morem, inquam, uobis geram et, quamuis 
 post illum laborem scholae rhetoricae in hac me leui armatura nonnihil 
 requieturum esse praesumseram, ut interrogando ista potius agerem 
 quam dicendo, tamen quia et paucissimi sumus, ut clamare 
 mihi contra ualetudinem meam non sit necesse, et istum stilum 
 causa eiusdem salutis quasi aurigam moderatoremque sermonis mei 
 esse uolui, ne concitatius rapiar animo, quam cura corporis poscit, 
 perpetua. ut uultis, oratione audite quid sentiam. sed primo illud 
 uideamus quale sit, unde amatores Academicorum gloriari nimium 
 solent. nam est in libris Ciceronis, quos in huius causae patrocinium 
 scripsit, locus quidam, ut mihi uidetur, mira urbanitate conditus, 
 ut nonnullis autem, etiam firmitate roboratus. difficile est prorsus, 
 ut quemquam non moueat quod ibi dictum est. Academico 
 sapienti ab omnibus ceterarum sectarum m, qui 
 sibi sapientes uidentur, secundas partes dari, 
 cum primas -sibi quemque uindicare necesse 
 sit. ex quo posse probabiliter confici eum recte 
 primum esse iudicio suo, qui omnium ceterorum 
 iudicio sit secundus.

Facenim uerbi causa Stoicum adesse sapientem; 
 nam contra eos potissimum Academicorum 
 exarsit ingenium. ergo Zeno uel Chrysippus 
 si interrogetur, qui sit sapiens, respondebit 
 eum esse, quem ipse descripserit. 
 contra Epicurus uel quis alius aduersariorum 
 negabit suumque potius peritissimum uoluptatum 
 aucupem sapientem esse contendet. 
 inde ad iurgium. clamat Zeno et tota illa porticus 
 tumultuatur hominem natum ad nihil 
 esse aliud quam honestatem; ipsam suo splendore 
 in se animos ducere nullo prorsus commodo 
 extrinsecus posito et quasi lenocinante 
 mercede, uoluptatemque illam Epicuri 
 solis inter se pecoribus esse communem, in 
 quorum societatem et hominem et sapientem 
 trudere nefas esse. contra ille conuocata de 
 hortulis in auxilium quasi Liber turba temulentorum, 
 quaerentium tamen, quem i ncomtis 
 ungui bus bacchantes asperoque ore 
 discerpant, uoluptatis nomen, suauitatem, 
 quietem teste populo exaggerans instat 
 acriter. ut nisi ea beatus nemo esse posse uideatur. 
 in quorum rixam si Academicus incurrerit, 
 utrosque audiet trahentes se ad suas 
 partes, sed si in illos aut in istos concesserit, 
 ab eis, quos deseret, insanus imperitus temerariusque 
 clamabitur. itaque cum et hac et 
 illac aurem diligenter admouerit, interrogatus, 
 quid ei uideatur, dubitare se dicet. 
 roga nunc Stoicum. qui sit melior. Epicurusn 
 e, qui delirare illum clamat, an

 
 
 
 Academicus, qui sibi adhuc de re tanta deliberandum 
 esse pronuntiat: nemo dubitat Academicum 
 praelatum iri. rursus te ad illum conuerte 
 et quaere, quem magis amet, Zenonem, a quo 
 bestia nominatur, an Arcesilan, aquo audit: 
 \'tu fortasse uerum dicis, sed requiram diligentius\': 
 nonne apertum est totam illam porticum 
 insanam, Academicos autem prae illis 
 modestos cautosque homines uideri Epicuro? 
 ita peraeque prope de omnibus sectis copiosissime Cicero iucundissimum 
 legentibus quasi spectaculum praebet uelut ostendens nullum 
 illorum esse, qui non, cum sibi primas partes dederit, quod necesse 
 est, secundas ei dicat dare, quem non repugnare sed dubitare conspexerit. 
 in quo ego nihil aduersabor nec eis ullam auferam gloriam.

Uideatur sane quibuslibet Cicero hic non iocatus sed 
 inania et uentosa quaedam — quod ab ipsorum Graeculorum leuitate 
 abhorreret — sequi et colligere uoluisse. quid enim me impedit. 
 quin, si huic uanitati resistere uelim, facile ostendam, quanto 
 minus malum sit indoctum esse quam indocilem? unde fit, ut, 
 cum se ille Academicus iactanticulus quasi discipulum singulis 
 dederit nemoque illi quod se scire putat persuadere potuerit, 
 magna illorum postea consensione rideatur. iam enim quisque 
 alium quemlibet aduersariorum suorum nihil didicisse, hunc uero 
 nihil posse discere iudicabit. ex quo deinceps de omnium scholis 
 non ferulis, quod esset deformius quam molestius. sed illorum 
 palliatorum clauis et fustibus proicietur. non enim magnum negotium 
 erit contra communem pestem uelut Herculea quaedam postulare 
 auxilia Cynicorum. si autem ista uilissima gloria cum his certare 
 libeat, quod philosophanti mihi iam quidem sed nondum sapienti

 
 
 
 faciliore uenia concedendum est, quid habebunt, quod possint 
 refellere? ecce enim faciamus me atque Academicum in illas lites 
 philosophorum inruisse; omnes prorsus assint, exponant breuiter 
 pro tempore sententias suas. quaeratur de Carneade, quid censeat. 
 dubitare se dicet. itaque illum singuli praeferent ceteris, ergo omnes 
 omnibus, magna nimirum atque altissima gloria. quis istum nolit 
 imitari? et ego itaque interrogatus idem respondebo; par erit laus. 
 ea igitur gloria gaudet sapiens, in qua illi stultus aequatur. quid, si 
 eum etiam facile superat? nihilne agit pudor? nam istum Academicum 
 iam de iudicio discedentem tenebo; quippe auidior huius modi 
 uictoriae stultitia est. ergo eo retento prodam iudicibus quod ignorant 
 et dicam: ego, uiri optimi, hoc cum isto commune habeo, 
 quod dubitat, quis uestrum uerum sequatur. sed habemus etiam 
 proprias sententias, de quibus peto iudicetis. nam mihi incertum est 
 quidem, quamuis audierim decreta uestra, ubi sit uerum, sed ideo, 
 quod qui sit in nobis sapiens ignoro. iste autem etiam ipsum sapientem 
 negat aliquid scire. ne ipsam quidem unde sapiens dicitur sapientiam. 
 quis non uideat, palma illa cuius sit? nam si hoc aduersarius 
 meus dixerit, uincam gloria; si autem erubescens confessus luerit 
 sapientem scire sapientiam, uincam sententia.

Sed ab hoc iam litigioso tribunali secedamus in aliquem 
 locum, ubi nobis nulla turba molesta sit, atque utinam in ipsam scholam 
 Platonis, quae nomen ex eo dicitur accepisse, quod a populo sit 
 secreta. hic iam non de gloria, quod leue ac puerile est, sed de ipsa 
 uita et de aliqua spe animi beati, quantum inter nos possumus, disseramus. 
 negant Academici sciri aliquid posse. unde hoc uobis placuit, 
 studiosissimi homines atque doctissimi ? monuit nos, inquiunt, 
 definitio Zenonis. cur quaeso? nam si uera est, nonnihil ueri nouit

 

 
 
 
 qui uel ipsam nouit, sin falsa, non debuit constantissimos commouere. 
 sed uideamus quid ait Zeno: tale scilicet uisum comprehendi 
 et percipi posse, quale cum falso non haberet signa communia. hocine 
 te mouit, homo Platonice, ut omnibus uiribus ab spe discendi 
 studiosos retraheres, ut totum negotium philosophandi adiuuante 
 quodam etiam mentis ingemescendo torpore desererent?

Sed quomodo illum non permoueret, si et nihil tale inueniri 
 potest et, nisi quod tale est, percipi non potest? hoc si ita est, dicendum 
 potius erat non posse in hominem cadere sapientiam quam sapientem 
 nescire, cur uiuat, nescire, quem ad modum uiuat, nescire, 
 utrum uiuat, postremo, quo peruersius magisque delirum et insanum 
 dici nihil potest, simul et sapientem esse et ignorare sapientiam. 
 quid enim est durius, hominem non posse esse sapientem an sapientem 
 nescire sapientiam ? nihil hinc disputandum est, si res ipsa ita 
 positasatisnonest ad diiudicandum. sed illud forte si diceretur, penitus 
 homines a philosophando auerterentur; nunc uero inducendi sunt 
 sapientiae dulcissimo et sanctissimo nomine, ut, cum contrita aetate 
 nihil didicerint, postea te summis execrationibus prosequantur, 
 quem relictis saltem uoluptatibus corporis ad animi tormenta 
 secuti sunt.

Sed uideamus, per quem potius a philosophia deterreantur, 
 per eumne, qui dixerit: audi. amice, philosophia non ipsa sapientia, 
 sed studium sapientiae uocatur; ad quam te si contuleris, non quidem, 
 dum hic uiuis, sapiens eris — est enim apud deum sapientia nec 
 prouenire homini potest — sed cum te tali studio satis exercueris 
 atque mundaueris, animus tuus ea post hanc uitam, id est cum homo 
 esse desieris, facile perfruetur, an per eum, qui dixerit: uenite, mortales, 
 ad philosophiam! magnus hic fructus est; quid enim homini 
 sapientia carius? uenite igitur, ut sapientes sitis et sapientiam 
 nesciatis! \'non\', inquit, \'a me ita dicetur\'. hoc est decipere; nam nihil

 

 
 
 
 aliud apud te inuenietur. ita fit, ut, si hoc dixeris, fugiant tamquam 
 insanum, si alio modo ad hoc adduxeris, facias insanos. sed 
 credamus propter utramque sententiam aeque homines nolle philosophari. 
 si aliquid philosophiae perniciosum Zenonis definitio dicere 
 cogebat, mi homo. idne homini dicendum fuit, unde se doleret, an id, 
 unde te derideret?

Tamen quod Zeno definiuit, quantum stulti possumus, discutiamus. 
 id uisum ait posse comprehendi, quod sic appareret, ut falsum 
 apparere non posset. manifestum est nihil aliud in perceptionem 
 uenire. hoc et ego. inquit Arcesilas, uideo et hoc ipso doceo 
 nihil percipi. non enim tale aliquid inueniri potest. fortasse 
 abs te atque ab aliis stultis; at a sapiente cur non potest : 
 quamquam et ipsi stulto nihil responderi posse arbitror, si 
 tibi dicat, ut illo memorabili acumine tuo hanc ipsam 
 Zenonis definitionem refellas et ostendas cani etiam falsam 
 esse posse; quod si non potueris, hanc ipsam quam percipias 
 habes. si autem refelleris. unde a percipiendo impediaris non habes. 
 ego eam refelli posse non uideo et omnino uerissimam iudico. itaque 
 cum eam scio, quamuis sim stultus, nonnihil scio. sed fac illam uersutiae 
 tuae cedere. utar complexione securissima. aut enim uera est 
 aut falsa. si uera, bene teneo; si falsa, potest aliquid percipi, etiamsi 
 habeat communia signa cum falso. unde, inquit, potest? uerissime 
 igitur Zeno definiuit nec ei quisquis uel in hoc consensit, errauit. an 
 paruae laudis et sinceritatis definitionem putabimus, quae contra eos. 
 qui erant aduersum perceptionem multa dicturi, cum designaret 
 quale esset quod percipi posset, se ipsam talem esse monstrauit? 
 ita comprehendibilibus rebus et definitio est et exemplum. utrum, 
 ait, l\'tiam ipsa uera sit nescio; sed quia est probabilis, ideo

 

 
 
 
 eam sequens ostendo nihil esse tale, quale illa expressit posse 
 comprehendi. ostendis fortasse praeter ipsam et uides, ut arbitror, 
 quid sequatur. quodsi etiam eius incerti sumus, nec ita nos deserit 
 scientia. scimus enim aut ueram esse aut falsam; non igitur nihil 
 scimus. quamquam numquam efficiet, ut ingratus sim, prorsus 
 ego illam definitionem uerissimam iudico. aut enim possunt percipi 
 et falsa, quod uehementius Academici timent et re uera absurdum 
 est, aut nec ea possunt, quae sunt falsis simillima; unde illa definitio 
 uera est. sed iam cetera uideamus.

Quamuis haec, nisi fallor, possint ad uictoriam satis esse, 
 non tamen fortasse ad uictoriae satietatem. duo sunt, quae ab Academicis 
 dicuntur, contra quae, ut ualemus, uenire instituimus: nihil 
 posse percipi et nulli rei debere assentiri. de assentiendo 
 mox; nunc alia pauca de perceptione dicemus. nihilne prorsus 
 dicitis posse conprehendi? hic euigilauit Carneades - nam 
 nemo istorum minus alte quam ille dormiuit — et circumspexit rerum 
 euidentiam. itaque credo secum ipse, ut fit, loquens: ergone, 
 ait, Carneade, dicturus es nescire te, utrum homo sis an formica? 
 aut de te Chrysippus triumphabit? dicamus ea nos nescire, quae 
 inter philosophos inquiruntur, cetera ad nos non pertinere, ut si in 
 luce titubauero cotidiana et uulgari, ad illas imperitorum tenebras 
 prouocem, ubi soli quidam diuini oculi uident, qui me, etiamsi palpitantem 
 atque cadentem aspexerint, caecis prodere nequeant praesertim 
 arrogantibus et quos doceri aliquid pudeat. laute quidem o 
 Graeca industria, succincta et parata procedis, sed non respicis illam 
 definitionem et inuentum esse philosophi et in uestibulo philosophiae 
 fixam atque fundatam. quam si succidere temtabis, rediet bipennis 
 in crura; illa enim labefacta non solum potest aliquid percipi sed 
 etiam id potest, quod simillimum falso est, si eam non audebis

 

 
 
 
 euertere. est enim latibulum tuum, unde in incautos transire cupientes 
 uehemens erumpis atque exilis; aliquis te Hercules in tua spelunca 
 tamquam semihominem suffocabit et eiusdem molibus opprimet 
 docens aliquid esse in philosophia, quod tamquam simile falso 
 incertum abs te fieri non possit. certe ad alia properabam; hoc quisquis 
 urget, te ipsum, Carneade, magna afficit contumelia, quem a me 
 uel mortuum putat ubicumque aut undecumque posse superari. si 
 autem non putat, immisericors est, qui me passim deserere praesidia et 
 tecum in campo certare cogit; in quem descendere cum coepissem, 
 solo tuo nomine territus pedem rettuli et de superiore loco nescio quid 
 iaculatus sum, quod utrum ad te peruenerit uel quid egerit, uiderint, 
 sub quorum examine dimicamus. sed quid metuo ineptus ? si bene 
 memini, mortuus es nec iam pro sepulchro tuo iure pugnat Alypius; 
 facile me contra umbram tuam deus adiuuabit.

Nihil ais in philosophia posse percipi et, ut orationem 
 tuam large lateque diffundas, arripis rixas dissensionesque 
 philosophorum et eas tibi contra illos arma ministrare arbitraris. 
 quomodo enim inter Democritum et superiores physicos 
 de uno mundo et innumerabilibus litem diiudicabimus, cum 
 inter ipsum heredemque eius Epicurum concordia manere 
 nequiuerit? nam iste luxuriosus cum atomos quasi ancillulas 
 suas, id est corpuscula, quae in tenebris laetus amplectitur, non 
 tenere uiam suam sed in alienos limites passim sponte declinare 
 permittit, totum patrimonium etiam per iurgia dissipauit. hoc 
 uero nihil ad me attinet. si enim ad sapientiam pertinet horum 
 aliquid scire, id non potest latere sapientem. si autem aliud 
 quiddam est, sapientiam illam scit sapiens, ista contemnit.

 

 
 
 
 tamen ego, qui longe adhuc absum uel a uicinitate sapientis. 
 in istis physicis nonnihil scio. certum enim habeo aut unum 
 esse mundum aut non unum; et si non unum, aut finiti 
 numeri aut infiniti. istam sententiam Carneades falsae esse 
 similem ducent. item scio mundum istum nostrum aut natura corporum 
 aut aliqua prouidentia sic esse dispositum eumque aut semper 
 fuisse et fore aut coepisse esse minime desiturum aut ortum ex 
 tempore non habere, sed habiturum esse finem aut et manere COl\'pisse 
 et non perpetuo esse mansurum et innumerabilia physica hoc 
 modo noui. uera enim sunt ista disiuncta nec similitudine aliqua 
 falsi ea quisquam potest confundere. sed adsume aliquid. ait Academicus. 
 nolo; nam hoc est dicere: relinque quod scis. dic quod nescis. 
 sed pendet sententia. melius certe pendet quam cadit; nempe 
 plena est; nempe iam potest aut falsa aut uera nominari. hanc ego 
 me scire dico. tu, qui nec ad philosophiam pertinere ista negas et 
 eorum sciri nihil posse asseris, ostende me ista nescire; dic istas disiunctiones 
 aut falsas esse aut aliquid commune habere cum falso, 
 per quod discerni omnino non possint.

Unde, inquit, scis esse istum mundum, si sensus falluntur? 
 numquam rationes uestrae ita uim sensuum refellere potuerunt, 
 ut conuinceretis nobis nihil uideri, nec omnino ausi estis aliquando 
 ista temtare, sed posse aliud esse ac uidetur uehementer persuadere 
 incubuistis. ego itaque hoc totum, qualecumque est, quod nos continet 
 atque alit, hoc, inquam, quod oculis meis apparet a meque sentitur 
 habere terram et caelum aut quasi terram et quasi caelum. 
 mundum uoco. si dicis nihil mihi uideri, numquam errabo. is enim 
 errat, qui quod sibi uidetur temere probat. posse enim falsum uideri 
 a sentientibus dicitis, nihil uideri non dicitis. prorsus enim

 

 
 
 
 omnis disputationis causa tolletur, ubi regnare uos libet, si non solum 
 nihil scimus, sed etiam nil nobis uidetur. si autem hoc, quod 
 mihi uidetur, negas mundum esse, de nomine controuersiam facis, 
 cum id a me dixerim mundum uocari.

Etiamne, inquies, si dormis, mundus estiste quem uides ? iam 
 dictum est, quidquid tale mihi uidetur, mundum appello. sed si eum 
 solum placet mundum uocare, qui uidetur a uigilantibus uel etiam 
 a sanis, illud contende, si potes, eos, qui dormiunt ac furiunt, non in 
 mundo furere atque dormire. quam ob rem hoc dico, istam totam corporum 
 molem atque machinam, in qua sumus siue dormientes siue 
 furentes siue uigilantes siue sani, aut unam esse aut non esse unam. 
 edissere, quomodo ista possit falsa esse sententia. si enim dormio, 
 fieri potest, ut nihil dixerim; aut si etiam ore dormientis uerba, ut 
 solet, euaserunt, potest fieri, ut non hic, non ita sedens, non istis audientibus 
 dixerim; ut autem hoc falsum sit, non potest. nec 
 ego me illud percepisse dico, quod uigilem. potes enim dicere 
 hoc mihi etiam dormienti uideri potuisse, ideoque hoc potest 
 esse falso simillimum. si autem unus et sex mundi sunt, 
 septem mundos esse, quoquo modo affectus sim, manifestum est 
 et id me scire non impudenter affirmo. quare uel hanc conexionem 
 uel illas superius disiunctiones doce somno aut furore 
 aut uanitate sensuum posse esse falsas et me, si expergefactus 
 ista meminero. uictum esse concedam. credo enim iam satis liquere, 
 quae per somnium et dementiam falsa uideantur, ea scilicet quae 
 ad corporis sensus pertinent; nam ter terna nouem esse et quadratum 
 intellegibilium numerorum necesse est uel genere humano stertente 
 sit uerum. quam quam etiam pro ipsis sensibus multa uideo 
 posse dici, quae ab Academicis reprehensa non inuenimus. credo 
 enim sensus non accusari, uel quod imaginationes falsas furentes 
 patiuntur uel quod falsa in somnis uidemus. si enim uera

 

 

 

 
 
 
 uigilantibus sanisque renuntiarunt, nihil ad eos, quid sibi animus dormientis 
 insanientisque confingat.

Restat, ut quaeratur, utrum cum ipsi renuntiant uerum 
 renuntient. age, si dicat Epicureus quispiam: \'nihil habeo quod de 
 sensibus conquerar; iniustum est enim ab eis exigere plus quam possunt; 
 quidquid autem possunt uidere oculi, uerum uident\', ergone 
 uerum est quod de remo in aqua uident? prorsus uerum. nam 
 causa accedente, quare ita uideretur, si demersus unda remus 
 rectus appareret, magis oculos meos falsae renuntiationis arguerem. 
 non enim uiderent, quod talibus existentibus causis 
 uidendum fuit. quid multis opus est? hoc de turrium motu, 
 hoc de pinnulis auium, hoc de ceteris innumerabilibus dici 
 potest. \'ego tamen fallor, si adsentiar\', ait quispiam. noli plus 
 adsentiri, quam ut ita tibi apparere persuadeas, et nulla 
 deceptio est. non enim uideo, quomodo refellat Academicus eum 
 qui dicit: hoc mihi candidum uideri scio, hoc auditum meum delectari 
 scio, hoc mihi iucunde olere scio, hoc mihi sapere dulciter scio, 
 hoc mihi esse frigidum scio. dic potius, utrum per se amarae sint 
 oleastri frondes, quas caper tam pertinaciter appetit.s o hominem inprobum! 
 nonne est caper ipse modestior? nescio, quales pecori sint, 
 mihi tamen amarae sunt. quid quaeris amplius ? sed est fortasse aliquis 
 etiam hominum, cui non sint amarae. tendisne in molestiam? 
 numquidnam ego amaras esse omnibus dixi? mihi dixi et huc non 
 semper adfirmo. quid, si enim alias alia causa nunc dulce quippiam, 
 nunc amarum in ore sentiatur? illud dico, posse hominem, cum aliquid 
 gustat, bona fide iurare se scire palato suo illud suaue esse uel 
 contra nec ulla calumnia Graeca ab ista scientia posse deduci. quis 
 enim tam inpudens sit, qui mihi cum delectatione aliquid ligurrienti dicat: 
 fortasse nongustas, sed hoc somnium est ? numquidnamresisto?

 

 
 
 
 sed me tamen illud in somnis etiam delectaret. quare illud, quod me 
 scire dixi, nulla confundit similitudo falsorum et Epicureus uel Cyrenaici 
 et alia multa fortasse pro sensibus dicant, contra quae 
 nihil dictum esse ab Academicis accepi. sed quid ad me? si uolunt 
 ista et si possunt, etiam me fauente rescindant. quidquid enim contra 
 sensus ab eis disputatur, non contra omnes philosophos ualet. 
 sunt enim qui omnia ista, quae corporis sensu accipit animus, opinionem 
 posse gignere confitentur, scientiam uero negant, quam 
 tamen uolunt intellegentia contineri remotamque a sensibus in 
 mente uiuere. et forte in eorum numero est sapiens ille, quem 
 quaerimus. sed de hoc alias. nunc ad reliqua pergamus, quae propter 
 ista, quae iam dicta sunt, paucis, nisi fallor, explicabimus.

Quid enim de moribus inquirentem uel iuuat uel Ünpedit 
 corporis sensus ? nisi uero illos ipsos, qui summum hominis 
 uerum bonum in uoluptate posuerunt, nihil impedit aut columbae 
 collum aut uox incerta aut graue pondus homini, quod camelis leue 
 est, aut alia sescenta, quominus dicant eo, quo delectantur, delectari 
 se scire uel eo, quo offenduntur, offendi, quod refelli posse 
 non uideo. eum commouebunt, qui finem boni mente complectitur? 
 quid horum tu eligis ? si quid mihi uideatur quaeris, in mente arbitror 
 esse summum hominis bonum. sed nunc de scientia quaerimus. ergo 
 interroga sapientem, qui non potest ignorare sapientiam; mihi tamen 
 tardo illi atque stulto licet interim scire boni humani finem, in quo 
 inhabitet beata uita, aut nullum esse aut in animo esse aut in corpore 
 aut in utroque. hoc me, si potes, nescire conuince, quod notissimae 
 illae uestrae rationes nullo modo faciunt. quod si non potes — non 
 enim reperies, cui falso simile sit-egone concludere dubitabo recte 
 mihi uideri scire sapientem quidquid in philosophia uerum est, 
 cum ego inde tam multa uera cognouerim ?

Sed metuit fortasse, ne summum bonum eligat dormiens. 
 nihil pericli est; cum euigilauerit, repudiabit, si displicet,

 

 

 
 
 
 tenebit, si placet. quis enim eum recte uituperabit, quod falsum 
 uidit in somnis? aut fortasse illud formidabis, ne dormiens 
 amittat sapientiam, si pro ueris falsa probauerit? hoc iam ne 
 dormiens quidem audet somniare, ut sapientem uigilantem uocet, 
 neget, si dormiat. haec etiam de furore dici possunt; sed in alia 
 festinat oratio. haec tamen sine conclusione securissima non 
 relinquo. aut enim amittitur furore sapientia et iam non erit 
 sapiens, quem uerum ignorare clamatis, aut scientia eius manet 
 in intellectu, etiamsi pars animi cetera id, quod accepit a sensibus, 
 uelut in somnis imaginetur.

Restat dialectica, quam certe sapiens bene nouit, nec 
 falsum scire quisquam potest. si uero eam nescit, non pertinet ad 
 sapientiam eius cognitio, sine qua esse sapiens potuit, et superfluo 
 utrum uera sit possitue percipi quaerimus. hic fortassis mihi 
 aliquis dicat: \'soles prodere tu stulte, quid noueris, an de dialectica 
 nihil scire potuisti?\' ego uero plura quam de quauis parte philosophiae. 
 nam primo illas omnes propositiones, quibus supra usus sum, 
 ueras esse ista me docuit. deinde per istam noui alia multa uera. 
 sed quam multa sint, numerate, si potestis: si quattuor in mundo 
 elementa sunt, non sunt quinque; si sol unus est, non sunt duo; non 
 potest una anima et mori et esse inmortalis; non potest homo simul 
 et beatus et miser esse; non hic et sol lucet et nox est; aut uigilamus 
 nunc aut dormimus; aut corpus est, quod mihi uidere uideor, aut 
 non est corpus. haec et alia multa, quae comme>;morare longissimum 
 est, per istam didici uera esse, quoquo modo sese habeant sensus 
 nostri, in se ipsa uera. docuit me, si cuius eorum, quae per conexio nem modo proposui, 
 pars antecedens assumpta fuerit, trahere necessario 
 id, quod annexum est, ea uero, quae per repugnantiam uel disiunctionem 
 a me sunt enuntiata, hanc habere naturam, ut, cum 
 auferuntur cetera, siue unum siue plura sint, restet aliquid, quod eorum 
 ablatione firmetur. docuit etiam me, cum de re constat,

 

 
 
 
 propter quam uerba dicuntur, de uerbis non debere contendi, et 
 quisquis id faciat, si imperitia faciat, docendum esse, si malitia, deserendum, 
 si doceri non potest, monendum, ut aliquid aliud potius 
 agat, quam tempus in superfluis operamque consumat, si non optemperat, 
 neglegendum. de captiosis autem atque fallacibus ratiunculis 
 breue praeceptum est: si male concedendo inferuntur, ad ea quae 
 concessa sunt esse redeundum; si uerum falsumque in una conclusione 
 confligunt, accipiendum inde quod intellegitur, quod explicari 
 non potest relinquendum; si autem modus in aliquibus 
 rebus latet penitus hominem, scientiam eius non esse quaerendam. 
 haec quidem habeo a dialectica et alia multa, quae commemorare 
 non est necesse; neque enim debeo ingratus exsistere. uerum 
 ille sapiens aut haec neglegit aut, si perfecta dialectica ipsa scientia 
 ueritatis est, sic illam nouit, ut istorum mendicissimam calumniam 
 : si uerum est, falsum est, si falsum est, uerum est, 
 contemnendo et non miserando fame necet. haec de perceptione 
 satis esse propterea puto, quia de assentiendo cum dicere coepero, 
 tota ibi rursum causa uersabitur.

Iam ergo ad eam partem ueniamus, in qua dubitare 
 adhuc uidetur Alypius, et primo id ipsum perspiciamus quale sit. 
 quod te acutissime atque cautissime mouet. nam si tot tantisque 
 rationibus roboratam — hoc enim dixisti — Academicorum sententiam, 
 qua eis placuit nihil scire sapientem, hoc tuum labefactat 
 inuentum, quo cogimur confiteri multo esse probabilius sapientem 
 scire sapientiam, magis est assensio cohibenda. hoc ipso enim 
 ostenditur nihil quamlibet copiosissimis subtilissimisque argumentis 
 posse suaderi, cui non ex parte contraria, si assit ingenium, non 
 minus acriter uel fortasse acrius resistatur. eo fit, ut, cum sit uictus 
 Academicus, uicerit.s o utinam uincatur! numquam efficiet quauis 
 arte Pelasga, ut simul a Ille uictus uictorque discedat. certe

 

 
 
 
 nihil aliud inueniatur, quod aduersum ista dici possit, et ultro me 
 uictum esse profiteor. non enim de gloria comparanda, sed de inuenienda 
 ueritate tractamus. mihi satis est quoquo modo molem 
 istam transcendere, quae intrantibus ad philosophiam sese opponit 
 et nescio quibus receptaculis tenebras tegens talem esse philosophiam 
 totam minatur nihilque in ea lucis inuentum iri sperare permittit. 
 quid autem amplius desiderem, nihil habeo, si iam probabile 
 est nonnihil scire sapientem. non enim alia causa ueri simile uidebatur 
 eum assensionem sustinere debere, nisi quia erat ueri simile 
 nihil posse conprehendi. quo sublato — percipit enim sapiens uel 
 ipsam, ut iam conceditur, sapientiam — nulla iam causa remanebit, 
 cur non assentiatur sapiens uel ipsi sapientiae. est enim sine dubitatione 
 monstrosius sapientem non approbare sapientiam quam 
 sapientem nescire sapientiam.

Nam quaeso paululum quasi ante oculos tale spectaculum 
 constituamus, si possumus, rixam quandam sapientis et sapientiae. 
 quid aliud dicit sapientia quam se esse sapientiam ? at contra 
 iste: non credo, inquit. quis ait sapientiae: non credo esse sapientiam? 
 quis, nisi is, cum quo illa loqui potuit et in quo habitare dignata 
 est, scilicet sapiens? ite nunc et me quaerite, qui cum Academicis 
 pugnem; habetis iam nouum certamen: sapiens et sapientia 
 secum pugnant. sapiens non uult consentire sapientiae. ego uobiscum 
 securus exspecto. quis enim non credat inuictam esse sapientiam? 
 tamen nos aliqua complexione muniamus. aut enim in hoc 
 certamine Academicus uincet sapientiam et a me uincetur, quia non 
 erit sapiens, aut ab ca superabitur et sapientem sapientiae consentire 
 docebimus. aut igitur sapiens Academicus non est aut nonnulli 
 rei sapiens assentietur, nisi forte, quem dicere puduit sapientem nescire 
 sapientiam, sapientem non consentire sapientiae dicere non 
 pudebit. at si iam ueri simile est cadere in sapientem uel ipsius 
 sapientiae perceptionem et nulla causa est, cur non ei quod potest

 

 
 
 
 percipi assentiatur, uideo quod uolebam esse ueri simile, sapientem 
 scilicet assensurum esse sapientiae. si quaeres, ubi inueniat ipsam 
 sapientiam, respondebo: in semet ipso. si dicis eum nescire quod 
 habeat, redis ad illud absurdum, sapientem nescire sapientiam. 
 si sapientem ipsum negas posse inueniri, non iam cum Academicis 
 sed tecum, quisquis hoc sentis, sermone alio disseremus. illi enim 
 cum haec disputant, de sapiente profecto disputant. clamat Cicero 
 se ipsum magnum esse opinatorem, sed de sapiente se quaerere. 
 quod si adhuc uos, adulescentes, ignotum habetis, certe in Hortensio 
 legistis: si igitur nec certi est quidquam nec 
 opinari sapientis est, nihil umquam sapiens 
 approbabit. unde manifestum est eos de sapiente illis suis disputationibus, 
 contra quas nitimur, quaerere.

Ergo arbitror ego sapienti certam esse sapientiam, id est 
 sapientem percepisse sapientiam et ob hoc eum non opinari, cum 
 assentitur sapientiae; assentitur enim ei rei, quam si non percepisset, 
 sapiens non esset. nec isti quemquam non debere assentiri nisi rebus, 
 quae non possunt percipi, affirmant; non autem sapientia nihil est: 
 cum igitur et scit sapientiam et assentitur sapientiae, neque nihil 
 scit neque nulli rei sapiens assentitur. quid amplius uultis ? an de illo 
 errore aliquid quaerimus, quem dicunt penitus euitari, si in nullam 
 rem animum declinet assensio ? errat enim, inquiunt, quisquis non 
 solum rem falsam sed etiam dubiam, quamuis uera sit, approbat. 
 nihil autem quod dubium non sit inuenio. at inuenit sapiens ipsam, 
 ut dicebamus, sapientiam.

Sed hinc iam uultis me fortasse discedere. non sunt 
 facile securissima relinquenda; cum uersutissimis hominibus agimus; 
 morem tamen uobis geram. sed quid hic dicam? quid? quidnam ? 
 illud nimirum uetus dicendum est, ubi et ipsi habent quod dicant. 
 quid enim faciam, quem de castris meis foras truditis? num

 

 
 
 
 implorabo auxilia doctorum, cum quibus si superare nequeo, minus 
 pudebit fortasse superari? iaciam igitur quibus uiribus possum 
 fumosum quidem iam et scabrum sed, nisi fallor, ualidissimum 
 telum: qui nihil approbat, nihil agit. o hominem rusticum! et 
 ubi est probabile? ubi est ueri simile? hoc uolebatis. auditisne, 
 ut sonent scuta Graecanica? exceptum est quod robustissimum 
 quidem, sed qua manu iaculati sumus! et nihil mihi potentius 
 isti mei suggerunt nec aliquid, ut uideo, uulneris fecimus. conuertam 
 me ad ea, quae uilla et ager ministrat; onerant me potius 
 maiora quam praeparant.

Nam cum otiosus diu cogitassem in isto rure, quonam modo 
 possit istuc probabile aut ueri simile actus nostros ab errore defendere, 
 primo uisum est mihi, ut solet uideri, cum ista uendebam, belle 
 tectum et munitum, deinde ubi totum cautius circumspexi, uisus 
 sum mihi uidisse unum aditum, qua in securos error inrueret. non 
 solum enim puto eum errare, qui falsam uiam sequitur, sed etiam 
 eum, qui ueram non sequitur. faciamus enim duos uiatores ad unum 
 locum tendentes, quorum alter instituerit nulli credere, alter 
 nimis credulus sit. uentum est ad aliquod biuium. hic ille 
 credulus pastori, qui aderat, uel cuipiam rusticano: salue, frugi 
 homo! dic quaeso, qua bene in illum locum pergatur. respondetur: 
 si hac ibis, nihil errabis. et ille ad comitem: uerum 
 dicit, hac eamus. ridet uir cautissimus et tam cito assensum 
 facetissime inludit atque interea illo discedente in biuio figitur. 
 et iam incipit uideri turpe cessare, cum ecce ex alio uiae 
 cornu lautus quidam et urbanus equo insidens eminet et propinquare 
 occipit. gratulatur iste, tum aduenienti et salutato indicat 
 propositum, quaerit uiam, dicit etiam remansionis suae causam, 
 quo beniuolentiorem reddat pastori eum praeferens. ille autem 
 casu planus erat de his, quos samardocos iam uulgus uocat. tenuit 
 suum morem homo pessimus etiam gratis. hac perge, ait; nam ego

 
 
 
 inde uenio. decepit atque abiit. sed quando iste deciperetur? non 
 enim monstrationem istam tamquam ueram, inquit, approbo, sed 
 quia est ueri similis, et hic otiosum esse nec honestum nec utile est; 
 hac eam. interea ille, qui assentiendo errauit tam cito existimans uera 
 esse uerba pastoris, in loco illo, quo tendebant, iam se reficiebat, iste 
 autem non errans, si quidem probabile sequitur, circumiit siluas nescio 
 quas nec iam cui locus ille notus sit, ad quem uenire proposuerat. 
 inuenit. uere uobis dicam, cum ista cogitarem, risum tenere non 
 potui, fieri per Academic-orum uerba nescio quo modo, ut erret ille, 
 qui ueram uiam uel casu tenet, ille autem, qui per auios montes probabiliter 
 ductus est nec petitam regionem inuenit, non uideatur errare. 
 ut enim temerariam consensionem iure condemnem, facilius 
 ambo errant, quam iste non errat. hinc iam aduersum ista uerba 
 uigilantior ipsa facta hominum et mores considerare coepi. tum 
 uero tam multa mihi et tam capitalia in istos uenerunt in mentem, ut 
 iam non riderem sed partim stomacharer partim dolerem homines 
 doctissimos et acutissimos in tanta scelera sententiarum et flagitia 
 deuolutos.

Certe enim non fortasse omnis, qui errat, peccat. 
 omnis tamen, qui peccat, aut errare conceditur aut aliquid peius. 
 quid, si ergo aliquis adulescentium, cum hos audierit dicentes: 
 \'turpe est errare et ideo nulli rei consentire debemus; sed tamen, cum 
 agit quisque, quod ei uidetur probabile, nec cessat nec errat, illud 
 tantum meminerit, quidquid occurrit uel animo uel sensibus, non 
 pro uero esse approbandum\' — id igitur audiens adulescens insidiabitur 
 pudicitiae uxoris alienae ? te, teconsulo, Marce Tulli; de adulescentium 
 moribus uitaque tractamus, cui educendae atque instituendae 
 omnes illae litterae tuae uigilauerunt. quid aliud dicturus es 
 quam non tibi esse probabile, ut id faciat adulescens ? at illi probabile 
 est. nam si ex alieno probabili uiuimus. nec tu debuisti amministrare 
 rem publicam, quia Epicuro uisum est non esse faciendum.

 
 
 
 adulterabit igitur ille iuuenis coniugem alienam; qui deprehensus si fuerit, 
 ubi te inueniet, a quo defendatur? quamquam etiamsi inueniat, 
 quid dicturus es? negabis profecto. quid, si tam clarum est, 
 ut frustra infitiere? persuadere uis nimirum tamquam in gymnasio 
 Cumano atque adeo Neapolitano nihil eum peccasse, immo etiam 
 nec errasse quidem. non enim faciendum esse adulterium pro uero 
 sibi persuasit; probabile occurrit, secutus est. fecit; aut fortasse 
 non fecit, sed fecisse sibi uisus est. iste autem maritus, homo fatuus, 
 perturbat omnia litibus pro uxoris castitate proclamans, cum qua 
 forte nunc dormit et nescit. hoc illi iudices si intellexerint, aut neglegent 
 Academicos et tamquam crimen uerissimum punient aut eisdem 
 obtemperantes uerisimiliter hominem probabiliterque damnabunt, 
 ut iam quid agat iste patronus prorsus ignoret. cui enim 
 suscenseat non habebit, cum omnes se nihil errasse dicant, quando 
 non assentientes id quod uisum est probabile fecerint. ponet igitur 
 personam patroni et philosophi consolatoris suscipiet; ita facile adulescenti, 
 qui iam tantum in Academia profecerit, persuadebit, 
 ut se tamquam in somnis putet esse damnatum. sed uos me iocari 
 arbitramini. liquet deierare per omne diuinum nescire me prorsus, 
 quomodo iste peccauerit, si quisquis id egerit quod probabile uidetur 
 non peccat, nisi forte in totum aliud esse dicunt errare, aliud peccare 
 seque illis praeceptis egisse, ne erremus, peccare autem nihil 
 magnum esse duxisse.

Taceo de homicidiis parricidiis sacrilegiis omnibusque 
 omnino quae fieri aut cogitari possunt flagitiis ac facinoribus, 
 quae paucis uerbis et, quod est grauius, apud sapientissimos 
 iudices defenduntur: nihil consensi et ideo non erraui; quomodo 
 autem non facerem quod probabile uisum est? qui autem non 
 putant ista probabiliter posse persuaderi, legant orationem

 

 
 
 
 Catilinae, qua patriae parricidium, quo uno continentur omnia scelera, 
 persuasit. iam illud quis non ridet? ipsi dicunt nihil se in agendo 
 sequi nisi probabile et quaerunt magnopere ueritatem, cum eis sit 
 probabile non posse inueniri. o mirum monstrum! sed hoc omittamus; 
 minus id ad nos, minus ad uitae nostrae discrimen, minus 
 ad fortunarum periculum pertinet. illud est capitale, illud formidolosum, 
 illud optimo cuique metuendum, quod nefas omne, si 
 haec ratio probabilis erit — cum probabile cuiquam uisum fuerit 
 esse faciendum, tantum nulli quasi uero assentiatur — non 
 solum sine sceleris sed etiam sine erroris uituperatione committat. 
 quid ergo? haec illi non uiderunt? immo sollertissime prudentissimeque 
 uiderunt, nec mihi ullo pacto tantum adrogauerim, ut Marcum 
 Tullium aliqua ex parte sequar industria uigilantia ingenio 
 doctrina; cui tamen asserenti nihil scire posse hominem si hoc 
 solum diceretur: scio ita uideri mihi\', unde id refelleret non haberet.

Quid igitur placuit tantis uiris perpetuis et pertinacibus 
 contentionibus agere, ne in quemquam cadere ueri scientia 
 uideretur? audite iam paulo attentius non quid sciam sed quid 
 existimem; hoc enim ad ultimum reseruabam, ut explicarem, si 
 possem, quale mihi esse uideatur totum Academicorum consilium. 
 Plato, uir sapientissimus et eruditissimus temporum suorum, qui 
 et ita locutus est. ut quaecumque diceret magna fierent, et ea 
 locutus est, ut quomodocumque diceret, parua non fierent, dicitur 
 post mortem Socratis magistri sui, quem singulariter dilexerat, a 
 Pythagoreis etiam multa didicisse. Pythagoras autem Graeca 
 philosophia non contentus, quae tunc aut paene nulla erat aut 
 certe occultissima, postquam commotus Pherecydae cuiusdam 
 Syri disputationibus immortalem esse animum credidit, multos 
 sapientes etiam longe lateque peregrinatus audierat. igitur Plato

 

 
 
 
 adiciens lepori subtilitatique Socraticae, quam in moralibus habuit, 
 naturalium diuinarumque rerum peritiam, quam ab eis quos 
 memoraui diligenter acceperat, subiungensque quasi formatricem 
 illarum partium iudicemque dialecticam. quae aut ipsa esset aut 
 sine qua omnino sapientia esse non posset, perfectam dicitur 
 composuisse philosophiae disciplinam, de qua nunc disserere 
 temporis non est. sat est enim ad id, quod uolo, Platonem sensisse 
 duos esse mundos, unum intellegibilem. in quo ipsa ueritas habitaret, 
 istum autem sensibilem, quem manifestum est nos uisu 
 tactuque sentire; itaque illum uerum, hunc ueri similem et ad 
 illius imaginem factum, et ideo de illo in ea quae se cognosceret 
 anima uelut expoliri et quasi serenari ueritatem, de hoc autem 
 in stultorum animis non scientiam sed opinionem posse generari: 
 quidquid tamen ageretur in hoc mundo per eas uirtutes, quas 
 ciuiles uocabat, aliarum uerarum uirtutum similes, quae nisi 
 paucis sapientibus ignotae essent, non posse nisi ueri simile nominari.

Haec et alia huius modi mihi uidentur inter successores eius, 
 quantum poterant, esse seruata et pro mysteriis custodita. non 
 enim aut facile ista percipiuntur nisi ab eis, qui se ab omnibus uitiis 
 mundantes in aliam quandam plus quam humanam consuetudinem 
 uindicarint, aut non grauiter peccat, quisquis ea sciens quoslibet homines 
 docere uoluerit. itaque Zenonem principem Stoicorum, cum 
 iam quibusdam auditis et creditis in scholam relictam a Platone uenisset, 
 quam tunc Polemo retinebat, suspectum habitum suspicor 
 nec talem uisum, cui Platonica illa uelut sacrosancta decreta facile 
 prodi committique deberent, priusquam dedidicisset ea ea, quae in illam 
 scholam ab aliis accepta detulerat. moritur Polemo, succedit ei 
 Arcesilas, Zenonis quidem condiscipulus, sed sub Polemonis magisterio, 
 quam ob rem cum Zeno sua quadam de mundo et maxime

 
 
 
 de anima, propter quam uera philosophia uigilat, sententia delectaretur 
 dicens eam esse mortalem nec quicquam esse praeter hunc 
 sensibilem mundum nihilque in eo agi nisi corpore — nam et deum 
 ipsum ignem putabat — prudentissime atque utilissime mihi uidetur 
 Arcesilas, cum illud late serperet malum, occultasse penitus Academiae 
 sententiam et quasi aurum inueniendum quandoque posteris 
 obruisse. quare cum in falsas opiniones ruere turba sit pronior et 
 consuetudine corporum omnia esse corporea facillime sed noxie 
 credatur, instituit uir acutissimus atque humanissimus dedocere 
 potius quos patiebatur male doctos quam docere quos dociles non 
 arbitrabatur. inde illa omnia nata sunt, quae nouae Academiae 
 tribuuntur, quia eorum necessitatem ueteres non habebant.

Quodsi Zeno expergefactus esset aliquando et uidisset 
 neque quicquam comprehendi posse nisi quale ipse definiebat 
 neque tale aliquid in corporibus posse inueniri, quibus ille tribuebat 
 omnia, olim prorsus hoc genus disputationum, quod magna necessitate 
 flagrauerat, fuisset extinctum. sed Zeno imagine constantiae 
 deceptus, ut ipsis Academicis uidebatur nec mihi etiam non uidetur, 
 pertinax fuit fidesque illa corporum perniciosa, quoquo modo 
 potuit, peruixit in Chrysippum, qui ei — nam maxime poterat — 
 magnas uires latius se diffundendi dabat, nisi ex illa parte Carneades 
 acrior et uigilantior superioribus ceteris ita restitisset, ut mirer illam 
 opinionem aliquid etiam postea ualuisse. namque Carneades primo 
 illam uelut calumniandi impudentiam, qua uidebat Arcesilam non 
 mediocriter infamatum, deposuit, ne contra omnia uelle dicere quasi 
 ostentationis causa uideretur, sed ipsos proprie sibi Stoicos atque 
 Chrysippum conuellendos euertendosque proposuit.

Deinde cum undique premeretur, si nulli rei esset 
 assensus, nihil acturum esse sapientem — o hominem mirum atque 
 adeo non mirum! ab ipsis enim Platonis fontibus profluebat — attendit 
 sapienter, quales illi actiones probarent, easque nescio quarum

 

 
 
 
 uerarum similes uidens id, quod in hoc mundo ad agendum sequeretur, 
 ueri simile nominauit. cui enim esset simile, et perite norat et 
 prudenter tegebat idque etiam probabile appellabat. probat enim 
 bene imaginem, quisquis eius intuetur exemplum. quomodo enim 
 approbat sapiens aut quomodo simile sequitur ueri, cum ipsum uerum 
 quod sit ignoret? ergo illi norant et approbabant falsa, in quibus imitationem 
 laudabilem rerum uerarum aduertebant. sed quia hoc tamquam 
 profanis nec fas nec facile erat ostendere, reliquerunt posteris 
 et quibus illo tempore potuerunt signum quoddam sententiae suae, 
 illos autem bene dialecticos de uerbis mouere quaestionem insultantes 
 inridentesque prohibebant. ob haec dicitur Carneades etiam tertiae 
 Academiae princeps atque auctor fuisse.

Deinde in nostrum Tullium conflictio ista durauit iam 
 plane saucia et ultimo spiritu Latinas litteras inflatura. nam nihil 
 mihi uidetur inflatius quam tam multa copiosissime atque ornatissime 
 dicere non ita sentientem. quibus tamen uentis faeneus ille Platonicus 
 Antiochus satis, ut mihi uidetur, dissipatus atque dispersus est. 
 nam Epicureorum greges in animis deliciosorum populorum aprica 
 stabula posuerunt. quippe Antiochus, Philonis auditor, hominis, 
 quantum arbitror, circumspectissimi, qui iam ueluti aperire cedentibus 
 hostibus portas coeperat et ad Platonis auctoritatem Academiam 
 legesque reuocare — quamquam et Metrodorus id antea facere 
 temptauerat, qui primus dicitur esse confessus non directo placuisse 
 Academicis nihil posse conprehendi, sed necessario contra Stoicos 
 huius modi eos arma sumpsisse — igitur Antiochus, ut institueram 
 dicere, auditis Philone Academico et Mnesarcho Stoico in Academiam 
 ueterem quasi uacuam defensoribus et quasi nullo hoste securam 
 uelut adiutor et ciuis inrepserat nescio quid inferens mali de Stoicorum 
 cineribus, quod Platonis adyta uiolaret. sed huic arreptis iterum

 

 
 
 
 illis armis et Philo restitit, donec moreretur, et omnes eius reliquias 
 Tullius noster oppressit se uiuo impatiens la befactari uel contaminari 
 quidquid amauisset. adeo post illa tempora non longo interuallo 
 omni peruicacia pertinaciaque demortua os illud Platonis. quod in 
 philosophia purgatissimum est et lucidissimum, dimotis nubibus 
 erroris emicuit maxime in Plotino, qui Platonicus philosophus ita 
 eius similis iudicatus est, ut simul eos uixisse, tantum autem interest 
 temporis, ut in hoc ille reuixisse putandus sit.

Itaque nunc philosophos non fere uidemus nisi aut 
 Cynicos aut Peripateticos aut Platonicos, et Cynicos quidem, quia 
 eos uitae quaedam delectat libertas atque licentia. quod autem ad 
 eruditionem doctrinamque attinet et mores, quibus consulitur 
 animae, quia non defuerunt acutissimi et sollertissimi uiri, qui docerent 
 disputationibus suis Aristotelem ac Platonem ita sibi concinere, 
 ut imperitis minusque attentis dissentire uideantur, multis quidem 
 saeculis multisque contentionibus, sed tamen eliquata est, ut opinor, 
 una uerissimae philosophiae disciplina. non enim est ista huius 
 mundi philosophia, quam sacra nostra meritissime detestantur, sed 
 alterius intellegibilis. cui animas multiformibus erroris tenebris caecatas 
 et altissimis a corpore sordibus oblitas numquam ista ratio subtilissima 
 reuocaret, nisi summus deus populari quadam clementia 
 diuini intellectus auctoritatem usque ad ipsum corpus humanum 
 declinaret atque summitteret, cuius non solum praeceptis sed etiam 
 factis excitatae animae redire in semet ipsas et resipiscere patriam 
 etiam sine disputationum concertatione potuissent.

Hoc mihi de Academicis interim probabiliter, ut potui, 
 persuasi. quod si falsum est, nihil ad me, cui satis est iam non arbitrari 
 non posse ab homine inueniri ueritatem. quisquis autem putat 
 hoc sensisse Academicos, ipsum Ciceronem audiat. ait enim illis 
 morem fuisse occultandi sententiam suam nec eam cuiquam, nisi

 

 
 
 
 qui secum ad senectutem usque uixissent, aperire consuesse. quae 
 sit autem ista, deus uiderit; eam tamen arbitror Platonis fuisse. sed 
 ut breuiter accipiatis omne propositum meum, quoquo modo se habeat 
 humana sapientia, eam me uideo nondum percepisse. sed cum 
 tricensimum et tertium aetatis annum agam, non me arbitror desperare 
 debere eam me quandoque adepturum. contemptis tamen 
 ceteris omnibus, quae bona mortales putant, huic inuestigandae 
 inseruire proposui. a quo me negotio quoniam rationes Academicorum 
 non leuiter deterrebant, satis, ut arbitror, contra eas ista 
 disputatione munitus sum. nulli autem dubium est gemino pondere 
 nos impelli ad discendum auctoritatis atque rationis. mihi ergo certum 
 est nusquam prorsus a Christi auctoritate discedere; non enim 
 reperio ualentiorem. quod autem subtir:ssima ratione persequendum 
 est - ita enim iam sum affectus, ut quid sit uerum non credendo 
 solum sed etiam intellegendo apprehendere impatienter desiderem 
 — apud Platonicos me interim, quod sacris nostris non repugnet, 
 reperturum esse confido.

Hic postquam sermonis finem me fecisse aspexerunt, quamquam 
 iam erat nox et aliquid etiam lucerna inlata scriptum erat, 
 tamen illi adulescentes intentissime exspectabant, utrum Alypius uel 
 alio die se responsurum esse promitteret. tum ille: Nihil mihi aliquando, 
 inquit, tam ex sententia prouenisse affirmare paratus sum, 
 quam quod hodierna disputatione discedo superatus. nec istam meam 
 tantum puto debere esse laetitiam. communicabo ergo eam uobiscum, 
 concertatores mei uel iudices nostri, quando quidem isto se pacto 
 a suis posteris uinci ipsi etiam fortasse Academici optarunt. quid 
 enim nobis hoc sermonis lepore iucundius, quid sententiarum grauitate 
 perpensius, quid beniuolentia promptius, quid doctrina peritius 
 uideri aut exhiberi posset? prorsus nequaquam digne ammiraripossum, 
 quod tam facete aspera, tam fortiter desperata, tam moderate

 
 
 
 conuicta, tam dilucide obscura tractata sunt. quare iam, socii mei, 
 exspectationem uestram, qua me ad respondendum prouocabatis. 
 certiore spe mecum ad discendum conuertite. habemus ducem, qui 
 nos in ipsa ueritatis arcana deo iam monstrante perducat.

Hic ego, cum illi puerili quodam studio, quod Alypius responsurus 
 non uidebatur, quasi fraudatos se uultu ostenderent: 
 Inuidetis, inquam arridens, laudibus meis ? sed quoniam de Alypii 
 constantia iam securus nihil eum timeo, ut uos quoque mihi gratias 
 agatis, instruo uos aduersus illum, qui tantam intentionem uestrae 
 exspectationis offendit. legite Academicos et, cum ibi uictorem 
 — quid enim facilius ? — istarum nugarum Ciceronem inueneritis, 
 cogatur iste a uobis hunc nostrum sermonem contra illa inuicta defendere. 
 hanc tibi, Alypi, duram mercedem pro mea falsa laude restituo. 
 — Hic cum arrisissent, finem tantae conflictionis — utrum firmissimum 
 nescio — modestius tamen et citius, quam speraueram, 
 fecimus.

Cum ergo reliquissem uel quae adeptus fueram in cupiditatibus 
 huius mundi uel quae adipisci uolebam et me ad Christianae 
 uitae otium contulissem, nondum baptizatus contra Academicos uel 
 de Academicis primum scripsi, ut argumenta eorum, quae multis 
 ingerunt ueri inueniendi desperationem et prohibent cuiquam rei 
 adsentiri et omnino aliquid, tamquam manifestum certumque sit, 
 adprobare sapientem, cum omnia eis uideantur obscura et incerta, 
 ab animo meo, quia me mouebant, quantis possem rationibus amouerem. 
 quod miserante atque adiuuante domino factum est.

Sed in eisdem tribus libris meis non mihi placet totiens me appellare 
 fortunam, quamuis non aliquam deam uoluerim hoc nomine 
 intellegi, sed fortuitum rerum euentum uel in corporis nostri uel 
 in externis bonis aut malis. unde et illa uerba sunt, quae nulla religio 
 dicere prohibet: forte, forsan, forsitan, fortasse, fortuito, quod tamen 
 totum ad diuinam reuocandum est prouidentiam. hoc etiam ibi non 
 tacui dicens: etenim fortasse, quae uulgo fortuna nominatur, occulto 
 quodam ordine regitur, nihilque aliud in rebus casum uocamus, nisi 
 cuius ratio et causa secreta est . dixi quidem hoc, uerum tamen paenitet 
 me sic illic nominasse fortunam, cum uideam homines habere 
 in pessima consuetudine, ubi dici debet: hoc deus uoluit, dicere:

hoc uoluit fortuna. quod autem quodam loco dixi: ita conparat am 
 est siue pro meritis nostris siue pro necessitate naturae, ut diuinum 
 animum mortalibus inhaerentem nequaquam philosophiae portus 
 accipiat et cetera, aut nihil horum duorum dicendum fuit, quia etiam 
 sic sensus posset esse integer, aut satis erat dicere: pro meritis 
 nostris, sicut uerum est ex Adam tracta miseria, nec addere: siue 
 pro necessitate naturae, quando quidem naturae nostrae dura

 
 
 
 necessitas merito praecedentis iniquitatis exorta est.

itemque illic quod 
 dixi: nihil omnino colendum esse totumque abiciendum quidquid 
 mortalibus oculis cernitur, quidquid ullus sensus adtingit, addenda 
 erant uerba, ut diceretur: quidquid mortalis corporis sensus adtingit; 
 est enim sensus et mentis. sed eorum more tunc loquebar, qui sensum 
 non nisi corporis dicunt et sensibilia non nisi corporalia. itaque 
 ubicumque sic locutus sum, parum est ambiguitas euitata nisi apud 
 eos, quorum consuetudo est locutionis huius.

item dixi: quid 
 censes aliud esse beate uiuere nisi secundum id, quod in homine optimum 
 est, uiuere ? et quid dixerim in homine esse optimum, paulo 
 post explicans: quis, inquam, dubitauerit nihil esse aliud hominis 
 optimum quam eam partem animi, cui dominanti obtemperare conuenit 
 cetera, quaeque in homine sunt ? haec autem, ne aliam postules 
 definitionem, mens aut ratio dici potest . hoc quidem uerum est — 
 nam quantum adtinet ad hominis naturam, nihil est in eo melius 
 quam mens et ratio — sed non secundum ipsam debet uiuere, qui 
 beate uult uiuere. alioquin secundum hominem uiuit, cum secundum 
 deum uiuendum sit, ut possit ad beatitudinem 
 peruenire, propter quam consequendam non se ipsa debet esse 
 contenta, sed deo mens nostra subdenda est.

item respondens ei, 
 cum quo disputabatur: hic plane, inquam, non erras; quod ut tibi 
 omen sit ad reliqua, libenter optauerim . hoc licet non serio, sed ioco 
 dictum sit, nollem tamen eo uerbo uti. omen quippe me legisse non 
 recolo siue in sacris litteris nostris siue in sermone cuiusquam 
 ecclesiastici disputatoris, quamuis abominatio inde sit dicta, quae 
 in diuinis libris adsidue reperitur.

In secundo autem libro prorsus inepta est et insulsa illa quasi 
 fabula de philocalia et philosophia, quod sunt germanae et eodem 
 parente procreatae. aut enim philocalia quae dicitur non nisi in 
 nubis est et ob hoc philosophiae nulla ratione germana aut, si propterea 
 est hoc nomen honorandum, quia latine interpretatum amorem 
 pulchritudinis significat et est uera ac summa sapientiae pulchritudo, 
 eadem ipsa est in rebus incorporalibus atque summis philocalia, 
 quae philosophia, neque ullo modo sunt quasi sorores duae. 
 alio loco, de animo cum agerem, dixi: securior rediturus in caelum .

\'iturus\' autem quam \'rediturus\' dixissem securius propter eos, qui putant 
 animos humanos pro meritis peccatorum suorum de caelo lapsos 
 seu deiectos in corpora ista detrudi. sed ego propterea non dubitaui 
 dicere, quia ita dixi \'incaelum\', tamquam dicerem \'addeum\', qui eius 
 est auctor et conditor, sicut beatus Cyprianus non cunctatus est 
 dicere: nam cum corpus e terra, spiritum possideamus 
 e caelo, ipsi terra et caelum sumus. et in 
 libro Ecclesiastae scriptum est: spiritus reuertatur ad 
 deum, qui dedit illum m. quod utique sic intellegendum est, 
 ut non resistatur apostolo dicenti nondum natos nihil egisse 
 boniaut mali. sine controuersia ergo quaedam originalis regio 
 beatitudinis animi deus ipse est, qui cum non quidem de se ipso 
 genuit, sed de nulla re alia condidit, sicut condidit corpus e terra. nam 
 quod adtinet ad eius originem, qua fit, ut sit in corpore, utrum 
 de illo uno sit, qui primum creatus est, quando factus est 
 homo in animam uiuam, an similiter fiant singulis singuli, 
 nec tunc sciebam nec adhuc scio.

In libro tertio: si quid mihi uideatur quaeris, inquam, in mente 
 arbitror esse summum hominis bonum .

uerius dixissem: in deo; ipso 
 enim mens fruitur, ut oeata sit, tamquam bono summo suo.

nec 
 illud mihi placet, quod dixi: liquet deierare per omne diuinum . item 
 quod dixi de Academicis, quia nouerant uerum, cuius simile appellabant 
 uerisimile, idque ipsum uerisimile appellaui falsum, quod 
 adprobabant, duas ob causas non recte dictum est, uel quod falsum 
 esset, quod aliquo modo esset simile alicuius ueri, quia in genere 
 suo et hoc uerum est, uel quod adprobabant ista falsa, quae uocabant 
 uerisimilia, cum illi nihil adprobarent et adfirmarent nihil adprobare 
 sapientem.

sed quia hoc ipsum uerisimile etiam probabile 
 nuncupabant, hinc factum est, ut de illis dicerem. laus quoque 
 ipsa, qua Platonem uel Platonicos seu Academicos philosophos 
 tantum extuli, quantum inpios homines non oportuit, non inm? rito

 
 
 
 mihi displicuit, praesertim contra quorum errores magnos defendenda 
 est Christiana doctrina.

lliud etiam, quod in conparatione 
 argumentorum Ciceronis, quibus in libris suis Academicis usus est, 
 meas nugas esse dixi, quibus illa argumenta certissima ratione refutaui, 
 quamuis iocando dictum sit et magis ironia dicebatur, non debuit 
 tamen dici. 
 
 Hoc opus sic incipit: 0 utinam, Romaniane, hominem sibi 
 aptum .