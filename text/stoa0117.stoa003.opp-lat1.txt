Quibus scripturarum testimoniis trinitas adprobatur? 
 Multifariam et multis id quidem significationibus per omnia 
 fere sacra uolumina declaratum manifestatumque diffunditur, 
 sed nos breuiter hoc in ipso statim diuinarum scripturarum demonstremus 
 exordio. in principio, inquit, fecit deus 
 caelum et terram. et infra: et spiritus dei ferebatur 
 super aquas. in principio, hoc est, in filio, quia per filium 
 fecit deus pater caelum et terram, cui et illud a patre 
 dicitur: faciamus hominem ad imaginem et similitudinem 
 nostram. omnia enim per filium operatus est, 
 quia omnia per ipsum facta sunt, et sine ipso factum

 

 
 
 
 est nihil. ferebatur autem super aquas spiritus dei 
 utique sanctus. ecce habes et deum patrem et filium et 
 spiritum sanctum. item aliud: uerbo domini caeli firmati 
 sunt et spiritu oris eius omnis uirtus eorum. ecce 
 dominum et uerbum et spiritum eius sanctum. item in euangelio: 
 ite, baptizate gentes in nomine patris et filii et spiritus 
 sancti. sed pater ingenitus, filius genitus, spiritus sanctus 
 nec genitus nec ingenitus; ne si ingenitum dixerimus, duos 
 patres dicere uideamur, si genitum, duos filios, sed potius 
 qui ex patre et filio procedat, uelut quaedam patris filiique 
 concordia. neque uero apud nos potest sine spiritu sancto 
 iusta esse concordia. idem spiritus et caritas dei et donum 
 dei dicitur. idem et diuisor est gratiarum. ergo pater ex 
 quo omnia, filius per quem omnia, spiritus sanctus in quo 
 omnia, sicut et apostolus dicit: quoniam ex ipso et per 
 ipsum et in ipso omnia, ipsi gloria in saecula

Spiritus dei quo modo ferebatur super aquas? 
 
 Non peruagatione sed potestate dum creaturae suae supereminet 
 regentis imperio.

Aquas ubi legimus a deo factas? 
 
 
 Etsi factas eas in exordio creaturarum non euidenter diuinae 
 lectionis textus expressit, a deo tamen factae sunt. nam et 
 aliquanta alia quae non scribuntur, quo modo de ceteris 
 intellegantur, ostenditur. sicut et apostoli baptizati intellegendi 
 sunt, cum baptizatos eos non penitus manifestet apertior,

 

 

 
 
 
 scriptorum significantia. licet quidam hoc intellegi illo uelint 
 testimonio quo saluator dicit: qui lotus est non indiget 
 ut lauet. et tamen de aquis a deo factis. illud nos aliquatenus 
 instruere testimonium potest quo dicitur: separentur 
 aquae in congregationem unam et appareat arida; 
 quia scilicet non praeciperet, ut aquae a terra quam fecerat 
 secernerentur, nisi et aquas ipse fecisset. nec enim consequenter 
 in creaturarum ordine postea distingui iuberet, quod 
 ipse antea non creasset. et hoc quidem ob id colligimus, quia 
 creationis eius manifeste Genesis non intulit mentionem. 
 manifestius autem creaturae huius deum designat auctorem 
 psalmus ille qui dicit: quoniam ipsius est mare, et ipse 
 fecit illud.

Quid est, quod dicitur: et uidit dominus, quia 
 bona sunt ualde. 
 
 
 Uidit, hoc est: adprobauit.

Quae consequentia est hominis ut scribatur: haec 
 uocabitur mulier, quoniam ex uiro sumpta est. 
 
 Etymologia quae hic in latino non sonat, in hebraeo sermone 
 seruatur, uir enim uocatur is et mulier issa, quod 
 animaduertitur pulcherrime recens custodisse translatio dicens: 
 haec uocabitur uirago, quia ex uiro sumpta est.

In quo dei similitudinem retinemus? 
 
 In mente.

Paradisus ubi esse definitur? 
 
 
 Diuersa super hac re sententia plurimorum est. aliqui 
 tamen hunc in terra esse definiunt, ut non potuerit nisi in 
 terra habitare terrenus quem tamen homini inaccessibilem 
 effici diuina uirtute confirmant.

Eden in Genesi quid accipiemus? 
 
 Sacratissimum ipsum ad orientem paradisi locum.

Quid intellegendum est de arbore illa scientiae boni 
 ac mali? 
 
 In primis ne, ut quidam heretici interpretantur, malorum, 
 ita ut bonorum putetur ex hoc conditor deus. in arbore 
 quippe illa quaecumque erat praeceptum dei intellegendum 
 est, sed in custodia praecepti scientia erat boni, in 
 transgressione praecepti scientia erat mali. ergo degustata 
 arbore, id est, praecepti lege uiolata scientia erat mali, quia 
 praecepti legisque transgressum consequebatur et poena.

Quomodo accipiendum est illud, quod nobis scriptura deambulantem 
 in paradiso deum rettulit. 
 
 Dei in eodem loco praesentiam hac deambulandi appellatione 
 manifestat; scripturae enim mos est, quo facilius hominibus 
 ad intellegentiam clareat, per humanas significationes diuinos 
 motus affectusque ostendere. sicut cum dei bracchium dicit, 
 potentiam eius uirtutemque designat, cum aures, eo quod 
 cuncta indubitanter audiat, cum oculos, eo quod indiscrete 
 uniuersa prospiciat, cum animam, eo quod perpetuum semperque 
 uiuat aut quod auctore ipso omnia uiuificentur.

Cum omnia bona fecerit deus nihilque non ab illo 
 factum sit, unde malum? 
 
 De priuatione boni, dum id quod in bonum auctor bonus 
 protulit in malum a male utentibus deprauatur. in ipsa autem

 

 
 
 
 creaturae substantia nihil est quod recte appellari malum 
 possit. porro ea quae putantur mala, id est, serpentum et 
 cetera bestiarum animantia, per inconuenientem naturae modum 
 efficitur, ut noxia sint. uenenum quippe quod mortem infert 
 homini uita serpenti est. si enim homo pepetuo inmortalis 
 mansisset, ueneni perniciem incurrere non timeret. hoc modo 
 et alia in aquis uiuunt quae terrae exposita moriuntur atque 
 econtrario uiuunt alia in terra quae aquis inmersa depereunt.

Quia totius substantia creaturae deo auctore processit, 
 requiro, quid de tenebris sentiendum sit. 
 
 
 Quidam ex hoc ita disputant: silentium dicitur, ubi sonus 
 nullus est, cum tamen nullam silentii nouerimus esse substantiam; 
 sic et quia lucis praesentia nullae sunt tenebrae, 
 merito tenebrae deputantur lucis absentia. cui opinioni parum 
 congruere putant alii testimonium illud quo scribitur: tuus 
 est dies et tua est nox.

Cum nulla esse ignorantia apud deum possit, quo 
 modo ipse in libri Geneseos exordiis dicit dominus: Ada, 
 Adam, ubi es. 
 
 Hoc est dicere: Adam, quo recedisti? non ergo uox ista 
 quasi pro ambigui sciscitatione quaerentis est, sed cum increpatione 
 interrogantis. et aliter: sermo hic non deum ueri 
 inscium, uel ubi esset Adam, deum ostendit ignarum, sed 
 illud potius ostendit, quod omnis ille qui peccat uelut iam 
 erroribus suis deuius et per delictum recedens a conspectu 
 dei notitia eius efficiatur indignus.

Quid est, quod ait: maledicta terra in operibus 
 tuis? 
 
 Hic opera non tam excolendi atque exercendi agri quam 
 peccata intellegenda esse quidam arbitrantur.

Quo modo intellegendum est, quod dicit: et habitauit 
 in terra Naid. 
 
 Naid uel sicut in Hebraeo habet Nod instabilis dicitur, 
 ergo non terrae nomen est, sed iuxta poenam sententiamque 
 diuinam uagum Cain fuisse profugumque declarat.

Cum superius uirum et mulierem nominibus suis 
 utrumque signasset, quid est, quod in consequentibus adicit 
 et dicit: uirum et mulierem fecit eos et benedixit eis 
 et uocauit nomen eorum Adam. 
 
 Adam interpretatur homo, hominis uero nomine manifestum 
 est tam uirum appellari posse quam feminam.

Quid est, quod in annis Mathusala quattuordecim 
 anni per diligentem supputationem ultra diluuium deprehenduntur, 
 cum octo tantum animae in arca fuisse referantur. 
 
 Error in numero est, quippe cum in Hebraeorum libris ita 
 legatur, ut intra diluuii tempus hic quattuordecim annorum 
 numerus expleatur.

Cum dominus dicat: erunt dies eorum centum 
 uiginti anni, quo modo postea Abrahae aliorumque multorum 
 uitae tempora ultra haec spatia tenduntur? 
 
 
 Quia ibi hic annorum numerus agendae potius poenitentiae 
 quam uitae fuerat adtributus humanae, intra quem praescriptum 
 numerum confessioni uacarent, ut diluuio non perirent. 
 aut si numerum illum ad humanam potius referri uitam 
 placet, quia neque nunc amplius quemquam quam centum 
 uiginti annos uiuere liceat illud quod dictum est: erunt dies

 

 
 
 
 eorum centum uiginti anni, non in eos, qui tunc contiguo 
 tempore subsecuti sunt, sed in posteros promulgauit, quia 
 non dixit sint, sed erunt.

Dilatet deus Iaphet et habitet in tabernaculis 
 Sem, quid in hoc intellegendum est? 
 
 
 .De Iapheth qui in lingua nostra latitudinem sonat gentium 
 nascitur multitudo, de Sem Hebraei. hoc ergo significatum 
 est dei scripturarumque notitiam eiecto Israhele a 
 nostris uindicandam. notandum uero est tres Noe filios tres 
 post diluuium terrae partes occupasse, Sem namque posteritas 
 in Asiam uel Orientem, Cham in Africam uel Meridiem, 
 Iapheth cum parte Asiae in Europam se Occidentemque porrexit.

Quid est, quod dicitur in Genesi: et terra illa exiit 
 Assur et aedificauit Nineuen et Rooboth ciuitatem. 
 
 
 Non duas significat ciuitates, Rooboth namque plateas 
 dicit. est ergo sensus hic: aedificauit Nineuen et plateas 
 ciuitatis.

Quo modo occurrendum est arguentibus, quod Abraham 
 fratris sui Sarram filiam sibi in matrimonium sumpserit? 
 
 
 Respondendum, quod quae a domino adhuc tunc non fuerant 
 lege interdicta non putabantur inlicita.

Quid fuit, ut Iudaeis, quod neque nos absque uerecundia 
 sciscitamur, signum in illa uerecundiore corporis parte 
 poneretur?

 

 
 
 
 
 
 Poscebat quidem, mi Saloni, tantarum profunditas quaestionum 
 ordinata ac spatiosa disputatione nos propositis satisfacere 
 et pro meritis reddere singulis uelut quandam inmorandi 
 dignitatem; sed quid agimus? quibus festinato opus 
 est ad tam multa properantibus, exhibenda prolatis a te rebus 
 est nuda et circumcisa responsio. itaque ad hoc quod nunc 
 requiris agnosce, quod nihil turpe in ipsa creatione conditi 
 hominis uideri potest, quippe cum omni compage membrorum 
 totumque hominem deus finxerit. deinde nec incongruum 
 fuerit, ut generatio illa signum in parte membri genitalis 
 acceperit, per quod generationis ipsius promebantur exordia. 
 scilicet secundum interiorem intellegentiae sensum per hanc 
 circumcisionem secretioris partis corporis illud praefiguratum 
 est, quod secretior circumcisio, id est cordis, oporteret adhiberi.

Scribitur in Genesi: tentauit deus Abraham, 
 quasi ignorabat dominus, an fidelis deo Abraham foret, nisi 
 eum manifestandae rei probatione tentasset. 
 
 Non quia fidem eius deus ignoraret, tentauit Abraham ueri 
 exploratione, sed idcirco tentatus est, ut tentatus iustificaretur.

Quo modo Iacob dicit: uidi deum faciem ad 
 faciem et salua facta est anima mea, cum in euangelio 
 legatur: deum nemo uidit umquam; aut quo modo Moses 
 cum deo faciem ad faciem tamquam cum amico locutus 
 scribitur, et rursus idem dicit ad dominum: ostende mihi 
 gloriam tuam? 
 
 Quia Iacob uel Moses non in ipsa maiestatis suae gloria

 

 
 
 
 deum uiderant, sed per subiectam diuinae potestati speciem 
 uisibilis creaturae quae humanis poterat adparere conspectibus; 
 in ea autem substantia maiestatis in qua est, quo modo deus 
 a mortali adhuc homine uideretur, cum ipse ad Mosen dicat: 
 non poteris uidere faciem meam, non enim uidebit 
 me homo et uiuet. hac ergo ratione utrumque testimonium 
 uerum est.

Quid est, quod ait: ipse est Ana qui inuenit 
 Iamin in deserto, cum pasceret asinos Sebeon patris 
 sui? 
 
 
 Iamin latine maria interpretatur, id est, aquarum congregationem, 
 quod stagnum rem in heremo haut dubie 
 difficilem ipse reppererit. indicat Iamin et asinos qui de 
 onagris eius institutione nascuntur. sunt qui aestimant, quod 
 permixtionem diuersorum inter se animalium ipse primus, ut 
 muli uel mulae nascerentur, inuenerit.

Quae sunt illa primogenita quae Esau uendidit 
 Iacob fratri suo ? 
 
 Prior et maior pars primogenitis debebatur uel in honore 
 uel in hereditaria successione, sicut ipse Iacob, Ruben, inquit, 
 primogenitus meus, prior in donis, maior imperio. et 
 in libro Deuteronomii de primogenito scribitur: dabitque 
 ei, id est pater, de his quae habuerit cuncta duplicia; 
 iste est enim principium liberorum eius et huic debentur 
 primogenita. unde et Isaac benedictionem suam ad 
 Esau putauerat primogeniti iure referendam.

Quid his respondendum est, qui ob uxores multas 
 incontinentiam patribus uel patriarchis nostris obiciendam 
 putant? 
 
 Primum, quod tunc nondum lege prohibitum, quia consuetudo 
 erat, crimen esse non poterat; deinde, quod illa tunc 
 uel pro loco uel pro tempore non inprobabilia apud deum 
 fuerint. pro loco, sicut et in una domo in altero angulo 
 aliquid fieri a quolibet domino praecipitur quod in alio 
 nequaquam fieri permittitur. pro tempore uero, quod rudi 
 adhuc saeculo praeceptum fuerat: crescite et multiplicamini 
 i. nunc uero iubetur, ut et qui habent uxores tamquam 
 non habentes sint, non quod iustitia uaria sit, sed tempora 
 mutabilia quae pariter ire non possunt, et diuersis quibusque 
 temporibus uel diuersis locis diuersa congruant. necesse est 
 postremo, quod in his ex uoluntate domini sub specie 
 gestorum praesentium fuerit quaedam praenuntiatio futurorum.

Quid est, quod dicit: et ecce uitis in conspectu 
 meo, et ecce in uite tres fundi? 
 
 Tria flagella uel tres propagines indicantur sub hac trium 
 enuntiatione fundorum.

Loquitur ad Abraham deus, quod quarta progenie 
 de terra Aegypti reuersuri essent filii Israhel. et quo modo 
 postea Moses scribit: quinta autem progenie ascenderunt 
 filii Israhel de terra Aegypti? 
 
 
 Si genealogiam secundum Leui tribum requiras, quattuor 
 progenies pro filiorum successione numerabis, si tribus Iudae 
 ordo replicetur, quinque generationum successiones inuenies, 
 quamquam in Hebraeo, ut indicat Aquilae studiosissimi

 

 
 
 
 latoris editio, non habeat: quinta generatione ascenderunt, 
 sed armati ascenderunt filii Israhel de terra Aegypti.

In scripturis frequenter legimus: et dixit dominus; 
 istud dicere domini quo modo accipiendum est? 
 
 Dicere dominus uel loqui scribitur, si quando ad sanctorum 
 aures expressorum qui saepe ab aliis non auditur facit 
 sonitum peruenire uerborum, aut cum per adsumpti cuiuslibet 
 corporis speciem deus loquitur, aut cum aliquis admonitione 
 uisionis nocturnae instruitur, uel certe cum ea quae agi uult 
 dominus, sanctorum cordibus ut agantur, inspirat secundum 
 illud: Audiam, quid loquatur in me dominus deus.

Dicit dominus adMosen: posteriora mea uidebis, 
 quid hic intellegendum est? 
 
 Quod posteriora diuinorum operum in Christo postremis 
 manifestanda temporibus uel in spiritu uisurus esset uel in 
 posteris suis.

Quae referenda sunt inquirentibus, quam ob causam 
 deus uni tantum genti per Mosen legem dederit atque hanc 
 ipsam multa iam saeculi aetate transcursa? 
 
 Quod non Iudaeis tantum lex illa prolata sit quae omnibus 
 gentibus constitutione naturalis legis innascitur apostolo hoc 
 etiam confirmante atque dicente: cum enim gentes quae 
 legem non habent naturaliter quae legis sunt faciunt, 
 eius modi legem non habentes sibi ipsi sunt lex qui 
 ostendunt opus legis scriptum in cordibus suis. atque 
 idcirco non sero dominus legem innocentiae in decem uerba 
 collegit cuius iam insita in pectoribus humanis origo

 

 
 
 
 praecesserat. nec tarde eam saxeis tabulis rursus inscripsit quam 
 iam antea paginis cordis insculpserat; etenim ante hanc Mosi 
 legem habebat natura legem suam per quam et deum mundi 
 uitaeque auctorem agnoscere et per hoc diligere in promptu 
 erat et iustitiam erga proximum dilectionemque seruare; in 
 quibus mandatis duobus omnis lex pendet et prophetae. igitur 
 et illud ante iam nouerant: omnia quaecumque uultis, 
 ut faciant uobis homines, et uos facite eis; in quo 
 est lex et prophetae. et ut hoc etiam exemplis probemus, 
 ante hanc legem litterae per illam naturae legem Abel iustus 
 agnoscitur, Enoch rapitur, Noe eligitur, Abraham pater gentium 
 nuncupatur. quam ob rem hanc Mosi legem non sero 
 esse prolatam praecedens efficit lex naturae per quam multi 
 deo probabiles extiterunt.

Qui est ille digitus dei quo duae legis tabulae 
 leguntur inscriptae? 
 
 Digitus dei hic accipiendus est spiritus dei.

Quam ob causam in sacrificiis mel prohibetur 
 offerri?. 
 
 
 Quia secundum interiorem sensum resoluti blandimentis 
 deliciarum aut dulcedine uoluptatum non possunt mysteriorum 
 dei esse participes. hinc est igitur, quod etiam pascha domini 
 comedi cum amaritudine iubetur, quia sit semper austera 
 districtio ueritatis. oportet ergo absque ullo adulationis ac 
 uoluptatis melle noxio salutares nos deo hostias semper offere et 
 dicere: ergo inimicus factus sum uerum dicens uobis? 
 econtrario admiscere in omnibus sacrificiis sal iubetur, scilicet

 

 
 
 
 ut omnia quae ad Christi honorem cultumque offerimus 
 salem rationis ac discretionis semper accipiant.

Quid proprie ad usus pertinebat sacerdotum quidue 
 ad leuitarum ex his quae populus offerebat? 
 
 Primitiae frugum ceterarumque rerum sacerdotibus, decimae 
 uero leuitis deputabantur, de quibus tamen decimis decima 
 sacerdotibus debebatur.

Uniuersa quae deus condidit bona ualde sunt et 
 quo modo in lege quaedam animalia uocantur inmunda? 
 
 Ut reliqua taceam quae ex hoc dici possunt inmunda 
 appellata sunt esui non creationi; horum enim in cibum 
 usus pro quibusdam figuris diuina interdictus lege cognoscitur.

Cum munda et inmunda animalia diuina per 
 Mosen lege discreta sint, quo modo etiam ante diluuium de 
 his quae in arcam recipienda erant inmunda appellantur 
 animalia? 
 
 Moses inspirante sancto spiritu Pentateuchi scriptor et 
 conditor est, et quia in Leuitico de mundis inmundisque 
 animalibus erat proferenda discretio, etiam in Genesi, quia 
 utriusque libri idem auctor est, eadem animalia appellauit 
 inmunda.

Quae de ueteri testamento relinquere uel quae 
 obseruare debemus? 
 
 Debemus obseruare mandata quae ad corrigendam uitam 
 moresque pertinent, relinquere autem ceremonias ritusque 
 sacrificiorum qui figuras atque umbram futuris tunc rebus 
 praetulerunt.

Quid respondebimus obicientibus quam ob

 
 
 
 causam deus sacrificiis ueteribus repudiatis nouis delectatus 
 sit, nihil enim corrigi adfirmant nisi quod non recte factum 
 putetur? . 
 
 Spatiosa quaestio, sed nos pro necessitate breuiter respondebimus, 
 quod non ideo deus uideri possit mutabilis, 
 quia haec pro temporum oportunitate mutata sint; nam et 
 annus temporibus et uitae spatium uariatur aetatibus. nec 
 idcirco quae ista instituit diuinae prouidentiae ratio uariatur, 
 nec agricola si aestate aliud hieme aliud in exercendo agro 
 iusserit, agriculturae ratio mutatur; non quod is sui uideatur 
 esse dissimilis qui facit, sed tempus quo facit; praecipit 
 ergo deus quae apta sint suis quibusque temporibus. sicut 
 etiam hic de sacrificiis praecepit non causa suae delectationis 
 sed humanae ut cetera utilitatis. et ideo uerus est dominus, 
 quia bonorum nostrorum non indiget. sed haec ipsa sacramentorum 
 commutatio ne noua et subito putetur adsumpta, 
 praedicta iamdudum propheticis atque diuinis uocibus fuerat 
 quibus dicitur: non accipiam de domo tua uitulos neque 
 de gregibus tuis hircos. postremo, ut breuiter concludamus, 
 cur diuersa sibi sacrificia deus uoluerit offerri, quia aliis 
 sacramentis Christum praenuntiari oportuit, cum uenturus 
 esset, aliis adnuntiari oportuit, cum uenisset.

Balaam ille gentilis, quid est, quod prophetasse 
 secundum fidem sacrae conprobatur historiae?

 

 
 
 
 
 
 Ut multis innotesceret modis ueritas, dum usquequaque 
 prolata etiam per infideles adnuntiatur, et ut hoc ex gentibus 
 prophetante signum hoc esset gentibus credituris. nam et 
 Heliu in Iob libro de futuris haut dubie multa praedixit, et 
 Caiphas de domino ac saluatore nostro in euangelio prophetauit.

Cum in Deuteronomio septuaginta tantum animae 
 cum Iacob Aegyptum scribantur ingressae, quo modo postea 
 in actibus apostolorum introisse Aegyptum quinque et septuaginta 
 animas refertur?

Constat quidem eo tempore quo Iacob ingressus 
 est Aegyptum cum Ioseph filiisque eius Ephraim et Manasse 
 septuaginta animas tantum fuisse; ibi uero ubi septuaginta 
 quinque animarum numerus refertur, quasi per anticipationem 
 etiam filios nepotesque Ephraim et Manasse numerandos 
 putauit quos postea in Aegypto natos diuinae relatio lectionis 
 ostendit

Quid respondendum Iudaeis obicientibus testimonium 
 illud: maledictus omnis qui pendet in ligno? 
 
 
 Maledictum esse hominem qui in ligno pendeat, sed noxium 
 non innocentem. neque enim innocentiae potest esse maledictum 
 poena peccati. et enim si Mardochaeus praeparato 
 ligno adpensus, sententiam regiae crudelitatis explesset,

 

 
 
 
 numquid eum ii nunc dignum hac maledictione iudicarent? aut 
 Macchabaei atque alii quos scriptura morte simili indignissime 
 testatur adflictos numquid apud eos pro maledictis habentur? 
 quapropter saluator noster a morte redempturus hominem 
 ita crucem non refugit ut mortem. igitur in minoribus non 
 calumnientur, cum pro patientia domini nos etiam in maioribus 
 gloriemur. nec mirum, si dicatur patibulum subisse, quem 
 nos etiam ad inferna descendisse fateamur, qui cum proprium 
 ipse peccatum non habuerit, suscepit tamen mortem de peccati 
 maledictione uenientem. atque idcirco pependit in ligno, ut 
 nos delicto quod in ligno fuerat perditionis admissum ligno 
 adpensus absolueret.

In Iob qualiter accipiendum est, quod scriptura commemorat, 
 Aurum Ophir?. 
 
 
 Regio est Ophir in Indiam tendens itaque aurum huius 
 indicat regionis. alii aurum Ophaz ualde pretiosum esse confirmant 
 quod obryzon apud Latinos appellatur.

Quid sibi uult, quod illic auctorum saecularium consuetudine 
 legimus Pleiadas, Oriona uel Arcturum? 
 
 
 Non quod his apud Hebraeos nominibus censeantur, sed 
 ut apud nos horum siderum significantia posset esse manifestior, 
 ita haec translator appellare uoluit, ut usus gentilitatis 
 inuenerat. illud quoque generaliter obseruandum est, quod 
 etiam apostoli uel apostolici uiri in epistulis suis scribentes

 

 

 

 
 
 
 ad populos abutuntur interdum his testimoniis quae uidebantur 
 diuulgata per populos.

In eodem libro quid est, quod de dracone illo scribitur: 
 Omnes naues si conueniant, non sustinent corium 
 caudae eius? 
 
 
 Naues ecclesias dicit quae tentationibus tribulationibusque 
 uexatae uix antichristum in mundi fine tolerabunt. recte 
 autem draconis illius diaboli caudam antichristum appellat 
 a quo persecutio ueniet extrema.

Quid est, quod Saulem dominus postea reprobat regem 
 quem prius in regnum legendum putauit? 
 
 Quia deus suum illud iustum incorruptumque iudicium ex 
 aequitate depromit, non ex praescientia elegit; quempiam, 
 cum meretur, reprobat, cum electione indignus efficitur. 
 ceterum nequaquam conuenire sacrosanctae ueritati iustitiaeque 
 eius uidebatur, ut peccatum offensa praecederet.

Quo modo accipiendum est, quod in scripturis paenitere 
 dominus saepe memoratur, sicut etiam de Saule cum dicit: 
 paenitet me, quod constituerim Saul regem? 
 
 
 Paenitentia domini dicitur rerum ab eo constitutarum 
 mutatio quae pro rerum uicissitudine uel pro recti dispositione 
 succedit. necesse est enim, ut diuinae dispositiones, 
 quo manifestiores audientibus fiant, per significationes humanae 
 mentis indicentur. 
 \'

Legimus quod suffocabat Saul spiritus malus domini, 
 quo modo domini, si malus?

 

 
 
 
 
 .- 
 Quia cuncta domino auctore prolata diuinae sunt subdita 
 potestati; ergo et ipse diabolus, licet non qualis nunc est, 
 sed bonus a domino quondam creatus et deo semper pro 
 omnipotentis ditione subiectus domini erat.

Quid est, quod cum aliquanta hic dominus uindicet, 
 non uindicat omnia? 
 
 Uindicat aliquanta, ut intellegatur humanarum rerum agere 
 curam; non uindicat omnia, ut agnoscatur terribile cunctis 
 adhuc futurum esse iudicium.

Umbram Samuelis Pythonissa quem ad modum potuit 
 euocare? 
 
 Aut falsam tunc umbram uidentibus diabolus ostendit, aut 
 si fuit uera, tantum ei licuisse credendum est, quantum 
 domino permittente concessum est, nec mirum pro quibusdam 
 reconditis arcanisque causis uel pro manifestatione probationum 
 diabolo ista permitti, cum et saluatorem constituerit 
 in pinna templi et Iob petierit acceperitque tentandum.

Cum factum non sit, quo modo oranti Ezechiae quindecim 
 anni quasi ad praefinitum uitae tempus adduntur? 
 
 Quia utique urguebatur Ezechias extremis non fati decreto sed 
 dei euocatione atque iudicio, in tantum autem uitae anni prius 
 non fuerant constituti, ut per supplicationem intellegantur adiecti.

Quo modo accipiendum est, quod Michaeas propheta ait: 
 ecce dominus exit de loco sancto suo et descendit et 
 incedit super excelsa terrae.

 

 

 
 
 
 
 Descendere dominus dicitur, quando habere curam fragilitatis 
 humanae euidenter indiciis dignantissimae pietatis ostenditur. 
 sic et angeli per illam Iacob scalam ascendentes descendentesque 
 terrenorum uisitationem non ruinam descendentium 
 indicant angelorum. sic et excelsiores iustitia uiri 
 descendere putantur, si quando condescendunt inferioribus 
 sanctae caritatis instinctu.

Quid intellegendum est in cantico Esaiae prophetae, cum 
 dicit: cantabo dilecto meo canticum patruelis mei 
 uineae suae, uinea facta est dilecto meo in cornu 
 filio olei? 
 
 Alii hoc canticum a spiritu sancto cantari putant, alii 
 a propheta qui aeque sancto spiritu uacuus non erat. cantat 
 autem in planctum uineae suae, quae est domus Israhel. 
 dilectus autem Iesus Christus est. ipsi enim dictum est: tu 
 es filius meus dilectus, ipsum et patruelem appellat, quod 
 ex eadem sit stirpe progenitus; haec ergo uinea ipsi plantata 
 est in cornu, quod est in sublimitate atque uirtute, qui 
 dilectus et filius est olei, quia unctus sit, unde et Christus 
 uocatur, uel quia omni mundo tamquam splendidum lumen 
 inluxerit. in hoc cantico uuam iustitiam appellat et spinas 
 iniquitatem.

In Esaiae uisione cum uidit dominum sedentem super 
 solium, qui intellectus est de eo, quod ait: Seraphin 
 stabant super illud, sex alae uni et sex alae alteri. 
 duabus uelabat faciem eius et duabus uelabat pedes 
 eius et duabus uolabat et clamabat alter ad alterum

 

 
 
 
 et dicebat: sanctus, sanctus, sanctus dominus exercituum? 
 
 In hac uisione Iohannes euangelista dominum Iesum Christum\' 
 ab Esaia uisum esse testatur dicens: haec dixit Esaias, 
 quando uidit gloriam eius, et locutus de eo. primum 
 ergo hic quaeritur, quo modo seraphin circa domini thronum 
 stantes pariter et uolare dicantur. bene hoc sermone mystico 
 propheta depromit, quia deo adstare idem est quod uolare et 
 in sublime exaltare; sedebit, qui festinat obtutibus apparere 
 diuinis. quod uero seraphin alis suis faciem operire indicantur, 
 hoc idcirco, quia neque hominum quisquam neque ulla creatura 
 diuinae maiestatis lumen contemplari, ut est, potest. faciem 
 ergo et pedes uelant, eo quod nobis et ante mundum praeterita 
 et post mundum futura celentur. alae quoque seraphin 
 indicant diuini ministerii uelocitatem; quae ideo singulis senae 
 sunt, quia ea tantum in mundo quae sex diebus sunt facta 
 conspicimus. quod uero alter ad alterum clamant et dicunt: 
 sanctus, sanctus, sanctus dominus exercituum, unam ostendunt 
 diuinitatem in mysterio trinitatis.

Quid respondemus eis qui dicunt nobis: quid fecerunt 
 Iudaei, si credere non potuerunt? quia necesse fuit, ut sermo 
 Esaiae prophetae impleretur dicentis: excaecauit oculos 
 eorum et indurauit eorum cor, ut non uideant oculis 
 et intellegant corde et conuertantur, et sanem illos. 
 
 Propheta hoc praedixit, quia deus hoc futurum esse praesciuit. 
 neque enim potest ad peccatum conpellere deus cui 
 non potest placere peccatum. in his ergo non praedestinatio 
 diuina intellegenda est sed praescientia. de hoc in euangelio 
 scribitur: propterea non poterant credere, quia iterum

 

 
 
 
 dicit Esaias: excaecauit oculos eorum et indurauit 
 cor eorum et reliqua. non poterant credere ita dicitur, 
 sicut et nos saepe aliqua dicimur non posse, quia nolumus. 
 et de Pharaone scribitur: in hoc ipsum excitaui te, ut 
 ostendam in te uirtutem meam. neque enim dixit, in hoc 
 te feci, ut talis esses, sed in hoc te elegi et suscitaui, cum 
 iam te talem ipse fecisses; ergo et hic excaecati eorum oculi 
 et induratum cor esse dicitur, quia iam se ipsi hac caecitate 
 dignos effecerant. excaecat autem et indurat dominus peccatorem 
 deserendo et non adiuuando. si cui autem sensus hic 
 profundissimae quaestionis minus fecerit, contremiscat mecum 
 et dicat: iudicia domini abyssus multa, quia iudicia 
 dei semper iusta sunt sed frequenter occulta.

Quid est illud, quod scribitur: sicut sponso inposuit 
 mihi mitram et sicut sponsam ornauit me ornamento? 
 quo modo idem sponsus et sponsa? 
 
 A capite ad corpus transitum fecit: caput enim Christus 
 est, corpus ecclesia, sed tamen utrumque esse constat in 
 Chiisto. notanda uero et tenenda regula haec, quae in prophetis 
 frequenter incurrit generans ignorantibus obscuritatem, 
 cum aut de capite ad corpus aut de corpore ad caput se 
 prophetiae ordo conuertit.

Caelum mihi thronus est, terra autem scabellum 
 pedum meorum, quo modo hoc intellegi potest, cum utique 
 deum incorporeum esse credamus? 
 
 
 Secundum consuetudinem elocutionis nostrae uidetur habitum 
 designare regnantis, ut intellegatur deus uel habitare 
 caelestia uel subiecta habere terrena.

Qua causa scribitur: in illa die magna tribulationis nemo 
 liberabitur nisi Noe Daniel et lob, cum utique, quando ista 
 Ezechiel propheta dicebat, solus forsitan Daniel in corpore 
 fuerit duobus aliis iam tunc in pace dormientibus uel carnis 
 nexibus absolutis? 
 
 In his tribus sanctis tria hominum genera significari uidentur 
 quae liberanda in die illa tribulationis a periculis promittuntur; 
 in Noe enim gubernatores ecclesiae praefigurantur, in Daniele 
 sancti continentiamque sectantes, in Iob coniugati et iustitiam 
 diligentes. 
 
 -II. Quid significat illud, quod dicitur in propheta: auferam 
 cor lapideum de carne uestra et dabo nobis cor carneum. 
 
 Durum cor et inoboediens lapidei testificatione demonstrat, 
 carnei uero significatione cor molle ostendit ac docile et 
 quod insinuatam possit recipere conpunctionem.

Quid est, quod scribitur in Paralipomenon: quae habitabat 
 in Hierusalem in secunda? 
 
 
 In secunda, id est, parte. Ezechias enim secundum Hierusalem 
 murum fecit filiusque eius Manasses tertium; habitabat 
 ergo haec de qua scribitur in secunda parte ciuitatis.

Arcam domini in qua erant duae tabulae testamenti 
 quo ablatam esse credendum est? 
 
 
 Legimus in Paralipomenon Iosiam regem Iuda, cum Hierusale 
 faceret pascha domino, ad leuitas ita locutum esse: 
 ponite arcam in sanctuario templi, quod aedificauit

 
 
 
 
 Salamon filius Dauid rex Israhel; nequaquam enim 
 eam ultra portabitis. hoc loco ita intellegere quidam 
 uolunt, quod Iosias futuram praeuidens uenite, iudicemur arcam 
 domini in certum tamen quo tunc loco curarit absondi.

Quid inter holocaustum et hostiam interest? 
 Quod hostiae partem sacerdotes edebant, holocaustum uero 
 erat hostia integra atque perfecta, quia tota in oblatione 
 sacrificii igni dabatur. hostiae quoque pacificae appellabantur, 
 quibus uesci populus solebat.

Cum primus psalmus primis illis uersiculis impium 
 peccatorem hereticumque discreuerit, quid sibi uult illa sub 
 ipso psalmi fine conclusio in qua ait: ideo non resurgent 
 impii in iudicio. 
 
 Psalmi huius initium de discretione meriti et finis de discretione 
 iudicii in quo ostendit, quod homo absque dubio 
 omnis resurgat, id est, iustus, ut iudicet, peccator ut iudicetur, 
 impius ut puniatur. neque enim tunc iudicabitur iam iudicatus, 
 secundum quod scriptum est: quia autem non credit, iam 
 iudicatus est.

Cum passio in deum non cadat, quid est, quod saepe 
 in scripturis ira dei et furor dicitur? 
 
 Scripturae consuetudo est, ut ira pro ultione ponatur. est 
 enim ira secundum hominem, uindicta secundum deum et 
 furor secundum animum patientis, non secundum iustitiam

 

 
 
 
 iudicantis. hic et illud est, quod ponitur in propheta: dominus 
 creans mala. mala ergo sunt iuxta affectum eius qui 
 sustinet, non iuxta aequitatem eius qui decernit.

Quid sibi uult illud, quod frequenter psalmorum titulis 
 inscribitur, in finem psalmus Dauid? 
 
 
 Quod psalmi in finem mundi bonorum repromissionem 
 respiciant, uel quod ea quae Iudaei obtinere se posse in 
 principio crediderunt, nos consequamur in Christo quem uenisse 
 confitebimur in fine.

Quo modo intellegendum est, quod scribitur: eloquia 
 domini eloquia casta, argentum igni examinatum, 
 probatum terrae purgatum septuplum? 
 
 Casta dicuntur eloquia domini ideo, quod nullo sint adulterata 
 mendacio et ad uicem argenti quod examinatur igne 
 septemplici spiritus igne mundentur.

Non congregabo, inquit, conuenticula eorum de 
 sanguinibus, cum utique de sanguine magis latinum sonasset, 
 quam ob causam de sanguinibus contra regulam latinitatis 
 inscribitur? 
 
 In Graeco αἱμάτων legitur, id est plurali numero sanguinem 
 significans; cuius proprietatis fidem etiam in latinum plurali 
 numero translator expressit.

Cum in psalmo scriptum sit: non dabis sanctum 
 tuum uidere corruptionem, quo modo iterum in alio psalmo 
 scribitur: quae utilitas in sanguine meo, dum descendo 
 in corruptionem?

 

 
 
 
 
 Descendere in corruptionem saluator prophetae uoce pronuntiat, 
 dum clauorum adfigentium inruptione penetratur. rursus 
 non dedit dominus sanctum suum uidere corruptionem, quia 
 corruptionem carnis Christus celeri resurrectione praeuenit.

Quid est, quod dicit propheta de inimicis suis: adipem 
 suum concluserunt? 
 
 Adeps concluditur impiorum, cum inpinguati sensu et 
 incrassati iniquitate recedunt uel a iustitia uel a praeceptis 
 dei, et idcirco dicit alio loco: egredietur ex adipe 
 iniquitas eorum. manna uero, id est, caelestis cibus tenuis 
 est et eorum aptus alimoniae qui subtilitate sensuum uigent.

Quid sentiendum est de hoc, quod scribitur: de absconditis 
 tuis adimpletus est uenter eorum, saturati 
 sunt porcina et reliquerunt quae superfuerant paruulis 
 suis? 
 
 
 Supra petiit, ut Iudaei a paucis diuiderentur, id est, a 
 iustis: quia multi uocati, pauci autem electi. nunc 
 autem hos ipsos prius absconditis diuinae legis instructos 
 porcina sua, id est, dogmatum postea inmunditia saturatos, 
 dum negant Christum, eandem impietatem dicit etiam ad 
 suos posteros transmisisse.

Qualiter intellegendum est: dies diei eructat 
 uerbum et nox nocti indicat scientiam? 
 
 Dies diei eructat uerbum, dum apostoli credentibus adnuntiant 
 saluatorem. nox nocti indicat scientiam, dum ludas 
 Iudaeis doctrinam praui sensus infundit aut certe dies diei

 

 
 
 
 eructat uerbum et nox nocti indicat scientiam, dum omni 
 utique die et nocte adnuntiatione fideliam uerbum et scientia 
 propagatur.

Uirga tua et baculus tuus ipsa me consolata 
 sunt; quae hic intellegenda discretio est? 
 
 
 In uirga correptio declaratur, in baculo consolatio.

Cum animalia non absque sensu sint, quo modo in 
 psalmo dicitur: nolite fieri sicut equus et mulus in 
 quibus non est intellectus? 
 
 Quia in animalibus sensus est, in hominibus intellectus.

Cum de iumentis sicut de bubus cura non sit 
 deo, quomodo psalmus ait: et iumenta saluabis, domine? 
 
 Homines appellauit rationis capaces iumenta rationis expertes; 
 saluandos uero confirmat illos per praesentem conuersationem, 
 hos per futuram conuersionem.

Qualiter accipiendum est, quod scribitur: remitte 
 mihi, ut refrigerer, priusquam abeam, et amplius 
 non ero? 
 
 Sensus hic de superioribus uersibus manifestatur. supra 
 enim dixerat: quia aduena ego sum apud te et peregrinus 
 sicut omnes patres mei, remitte mihi, ut refrigerer, 
 priusquam abeam, et amplius non ero, subauditur 
 illud, quod superius dixit, peregrinus; ceterum manifestum 
 est, quod erit, qui se supra peregrinum appellando 
 patriam in qua futurus sit habere declarat.

Quid indicat illud, quod legitur in psalmo: in capite 
 libri scriptum est de me?

 

 
 
 
 
 Ex persona hoc dicitur saluatoris de quo scribitur: in 
 principio creauit deus caelum et terram, id est, in 
 filio, aut certe illud: in principio erat uerbum et uerbum 
 erat apud deum et deus erat uerbum.

Abyssus abyssum inuocat, inquit, in uoce cataractarum 
 tuarum; quo modo istud intellegendum est? 
 
 Non inmerito abyssus appellatur diuinarum scripturarum 
 profundum et ideo in uoce cataractarum abyssus abyssum 
 inuocat, cum uetus testamentum nouum adnuntiat uel nouum 
 testamentum uetus in testimonium uocat in uocibus prophetarum.

Quid intellegendum est ex hoc, quod scribitur: pro 
 patribus tuis nati sunt tibi filii? 
 
 Id est, quod temporum successione sint redditi pro prophetis 
 apostoli.

Frater non redimit, redimet homo; quid de hoc 
 loco sentiendum est? 
 
 Quod non redemerit Moses, redemerit Christus.

Quo modo accipiendum est illud, quod Dauid clamat 
 ad dominum dicens: tibi soli peccaui? 
 
 
 Soli peccatur deo, quia utique ipse solus sit absque peccato; 
 ita iustificatus uincit etiam, dum iudicatur, id est, uel 
 Christus in passione, uel secundum illud, quod in propheta 
 dicit: et uenite, iudicemur, dicit dominus.

Uiri, inquit, sanguinum et dolosi non dimidiabunt 
 dies suos; quid hic sentiendum est?

 

 
 
 
 
 Non dimidiant dies suos hi qui inmatura morte rapiuntur. 
 hac ratione etiam illud intellegere possumus: ne rapias me 
 in dimidio dierum meorum. et aliter: non dimidiant 
 dies suos qui ad dei satisfactionem non conferunt uel uitae 
 suae partem.

Quid interior sensus eloquitur de hoc, quod scribitur: 
 priusquam producant spinae uestrae rhamnum? 
 
 Id est, priusquam se peccata uestra consumment.

Iustus quo modo lauat manus suas in sanguine 
 peccatoris? 
 
 
 Cum tribuitur uindicta de impiis non hoc procurantibus 
 sanctis; et post delicta atque exitum peccatorum iustorum 
 clarius uita atque opera splendent.

Quo modo accipiendum est illud, quod in psalmo 
 legitur: non miserearis omnibus qui operantur iniquitatem? 
 
 Non tam maledicentis animo istud dicitur quam correctionem 
 emendationemque peccantium desiderantis, id est, ut 
 in praesenti potius uita correpti non abutantur diuina patientia 
 usque ad futuram poenarum acerbitatem.

Semel locutus est deus, duo haec audiui; 
 quid hic intellegendum est? 
 
 Semel hic non ad numerum referendum est sed ad firmitatem. 
 quae autem sunt illa duo, quae domino adiacent? et 
 posse omnia et uelle misereri. et aliter: semel -locutus est 
 deus, id est, in lege; nam in euangelio non alia praecipit: 
 quia non ueni legem soluere sed adimplere?

Quid est, quod scribitur: transiuimus per ignem 
 et aquam, et induxisti nos in refrigerium?

 

 
 
 
 
 Igne et aqua persecutiones indicat atque martyrium. aliqui 
 hic aquam baptismum intellegendum putant et ignem spiritum 
 sanctum qui infusus peccata tamquam ignis exurat; et hinc 
 est, quod scribitur: dominus deus uester ignis urens est.

Quid dicit illud, quod legitur: iter facite ei qui 
 ascendit super occasum, dominus nomen est illi? 
 
 Uiam bonorum actuum praeparate illi qui supergressus est 
 occasum morte deuicta.

Pluuiam, inquit, uoluntariam segregabis, deus, 
 hereditati tuae et infirmata est, tu uero perfecisti 
 eam, animalia tua habitabunt in ea; quis huius loci 
 sensus est? 
 
 Pluuia hic secundum litteram manna secundum anagogen 
 mandata intellegenda sunt; quae mandata uel lex, licet infirmata 
 uideatur transgressionibus Iudaeorum, gratia tamen euangelii 
 ostenditur esse conpleta, in qua nunc animalia, id est, gentes 
 habitant atque consistunt.

Quae intellegentia est in hoc, quod legimus: si 
 dormiatis inter medios cleros, pennae columbae 
 deargentatae et posteriora dorsi eius in specie auri? 
 
 
 In hoc loco de apostolis optat propheta, ut usque ad 
 transitum perseuerent credentes in testamentis duobus; in 
 columba autem spiritus sanctus, in posterioribus occultior 
 intellectus, in argento splendens historia scripturarum, in 
 auro interior uel pretiosior sensus ostenditur.

Dixit dominus: ex Basan conuertam, conuertam 
 in profundum maris, ut intinguatur pes tuus 
 in sanguine, lingua canum tuorum ex inimicis, ab ipso; 
 quid hic sequimur? 
 
 Basan in latino confusio sonat. ergo dominus nosmet de 
 confusione conuertit quae est in cruce eius, in qua cruce 
 sanguine pedem suum tinxit clamantibus Iudaeis, ut crucifigeretur, 
 instinctu inimicorum, id est, daemonum; ab ipso 
 autem saluatore hoc totum uenit, quia omnia haec propria 
 uoluntate sustinuit.

Quos illos accipiemus principes Zabulon uel 
 principes Nephtalim? 
 
 Petrum apostolum uel Andream qui ex iisdem tribubus 
 sunt uocati sicut et supra Beniamin nomine apostolum 
 Paulum oportet intellegi.

Quid indicat, quod legitur: posuerunt signa sua, 
 signa et non cognorunt sicut in exitu super summum. 
 
 Quod Babyllonii uictoria insolentes effecti ita exposuerint 
 signa in dei templo, sicut constitui in tropaeum solent super 
 fornices introitusque portarum.

Quid est, quod scribitur: deus autem rex noster 
 ante saecula operatus est salutem in medio terrae? 
 
 Iudaeam dixit in qua Christus liberauit per crucem mundum, 
 quam aliqui umbilicum terrae appellandum arbitrantur. 
 et aliter: operatus est salutem in medio terrae, id est, in 
 utero uirginali.

Quid est, quod legimus: quia calix in manu

 

 
 
 
 domini uini meri plenus est mixto et inclinauit ex 
 hoc in hoc; uerumtamen faex eius non est exinanita? 
 
 Calix domini mixtus misericordia et iudicio; inclinatur ex 
 hoc in illud, cum de misericordia in iudicium diuina seueritate 
 transitur; faex autem eius ideo non exinanitur, quia adhuc 
 ultimum iudicii reseruatur.

Quae significantia est, quod scribitur: et reliquae 
 cogitationes diem festum agent tibi? 
 
 Pulchre hinc ostenditur, quod deus puritate mentis uelut 
 quadam festiuitate laetatur.

Uox, inquit, tonitrui in rota; quid hic sentiendum 
 est? 
 
 Rotam hinc ipsum dixit orbem terrae, eo quod intra 
 eiusdem orbis rotam circumferant tonitrua mugitum.

Quid intellegendum est de hoc, quod scribitur: 
 et percussit inimicos suos in posteriora? 
 
 Secundum literam ulcerum illorum fit commemoratio quibus 
 sunt allophyli in posteriora percussi; secundum interiorem 
 uero sensum percutiuntur inimici dei in posteriora, cum 
 domino iudicio puniuntur extremo.

Quem significat dicens: exterminauit eam aper 
 de silua et singularis ferus depastus est eam? 
 
 Aprum hic Uespasianum, ut quidam dicunt, uult intellegi 
 qui Iudaeos bello uastauit; singularem ferum Titum Uespasiani 
 filium qui Hierusalem oppugnatione consumpsit.

Legimus in psalmo: Israhel, si audias me, 
 non erit in te deus recens; quo modo istud accipiemus? 
 
 Idola uel antichristum refutandum esse pronuntiat. Christus 
 autem deus recens non erat, licet munde per carnem nostris

 

 
 
 
 temporibus inluxerit. nam in principio erat apud deum 
 deus uerbum, ipse creans hominem ad similitudinem 1 
 dei, quique diuersis uicibus atque temporibus Abrahae uel 
 patribus nostris semper adparuit.

Qualiter hoc accipiendum est, quod psalmus ait: 
 deus stetit in synagoga deorum? 
 
 Id est in congregatione sanctorum; dominus autem noster 
 sanctos suos ut regni sui ita etiam nominis sui participatione\' 
 donauit. unde et ad Mosen dicit: dedi te Pharaoni in 
 deum. conpellantur ergo nomine dei, quia appellantur et filii 
 dei. nec mirum pro illa ineffabili diuinae benignitatis 
 indulgentia, si uoluerit ut homo appellaretur deus, cum deus 
 appellatus sit homo.

Quid hic sentiendum est: iustitia et pax 
 osculatae sunt se? 
 
 
 Quod se lex et gratia coniunxerint per mediatorem dominum 
 nostrum Iesum Christum, qui fecit utraque unum?

Qualiter accipiendum est, quod legimus: diligit 
 dominus portas Sion, super omnia tabernacula Iacob. 
 
 Quod dominus umbraculis synagogae ecclesiae munimenta 
 praetulerit.

Mater Sion dicet: homo et homo factus est 
 in ea, et ipse fundauit eam altissimus; quid hic sequimur? 
 
 Mater Sion, ut quidam uolunt, Maria significatur in qua 
 natus est homo Christus ipsius quoque matris creator. sciendum 
 tamen melius et secundum Hebraeum uerius dici: numquid 
 Sion dicit homo, et homo natus est in ea, et ipse 
 fundauit eam altissimus? et est sensus hic: quis hoc hominum

 

 

 

 
 
 
 nuntiare possit, sicut et illud: aut bracchium domini cui 
 reuelatum est? ergo hoc dicit: quod nullus hominum 
 enuntiare possit, quia saluetur Sion in homine qui natus sit 
 in ea. ipse autem homo altissimus qui fundauit eam. et 
 notandum, quod etiam filius altissimus appelletur.

Quid intellegendum est, ubi scribitur: factus 
 sum sicut homo sine adiutorio inter mortuos liber? 
 
 Christus utique inter mortuos liber, quia absque peccato 
 inter peccatores adparuit.

Quae est terra illa obliuionis de qua dicitur: 
 numquid cognoscentur in tenebris mirabilia tua et 
 iustitia tua in terra obliuionis? 
 
 Rectissime apellatur obliuionis terra impiorum caro a 
 domino derelicta. et aliter: terra obliuionis etiam in illo 
 accipi potest quo dicitur: quoniam non est in morte qui 
 memor sit tui; in inferno autem quis confitebitur tibi?

Quo modo iuuentus aquilae renouatur secundum 
 illud, quod legimus: renouabitur sicut aquilae iuuentus 
 tua? 
 
 Aquilae dicuntur ui nimiae senectae inplumes fieri et nido 
 relatae uicissim pullis suis ministrantibus pasci, donec deterso 
 senii ueterno recipiant cum pennis usum uolandi. secundum 
 anagogen autem iuuentus nostra uel baptismo uel resurrectione 
 renouatur.

Abyssus, inquit, sicut pallium amictus eius; 
 quid hic sequimur?

 

 
 
 
 
 Non bene plerique arbitrantur abyssum hic amictum dei 
 appellari, cum potius amictum terrae dici ipse superiorum 
 uersuum ordo declaret, eo quod terra ipsa abysso quasi quodam 
 pallio circumdata uel circumfusa ueletur.

Quo modo stant super montes aquae, quia scriptum 
 est: super montes stabunt aquae? 
 
 Utique cum aut plenae aquis nubes super montes dependent, 
 aut cum in mari undae ad montium instar excitantur.

Quid sentiendum est in hoc, quod legimus: 
 draco iste quem formasti ad inludendum eis? 
 
 
 Draco iste diabolus est sed ante formatus a domino; quam 
 in nomen diaboli uoluntariae nequitiae transiret instinctu. 
 hunc propheta Esaias a paruulis describit inludi.

Qua ratione intellegendum est, quod scribitur: 
 ferrum pertransiuit anima eius? 
 
 
 Christus hic manifestissime designatur, eo quod resurgendo 
 adfigentium clauorum dolorem cruciatumque superauerit. potest 
 hic ferrum et tribulatio durae necessitatis intellegi, quia animam 
 dixit; aliquando tamen anima in scripturis etiam pro 
 praesenti uita appellatur, ut in euangelio: nonne anima 
 plus est quam esca?

Quid inter psalmum et canticum interest? 
 Quod psalmus ex psalterio appellatur, at uero canticum ex 
 uoce profertur, et quod canticum pro scientia, pro opere uero 
 psalmus accipitur; psalmus ergo ad actualem, id est, ad 
 practicen, canticum uero ad contemplatiuam, id est, ad theoriam 
 refertur.

Iurauit dominus nec paenitebit eum; quo modo 
 iurat dominus?.

 

 

 
 
 
 
 Iurare domini est inmutabiliter promittere; recte igitur 
 istud commutatio sermonis usurpat, eo quod promissio eius 
 sacramenti optineat firmitatem.

Quid indicat illud, quod scribitur: de torrente in uia 
 bibit, propterea exaltauit caput? 
 
 
 Ad personam Christi ista referenda sunt, quia de torrente, 
 id est, passione; in uia, id est, in saeculo bibit; propterea 
 deus exaltans caput eius donauit illi nomen quod est 
 super omne nomen.

Quindecim psalmi illi quam ob causam cantico graduum 
 praenotantur? 
 
 Quindecim quondam gradibus, sicut ostendit historia, 
 ascendebatur in templum, atque ideo hi psalmi quindecim 
 cantici graduum inscriptione signantur, quod nos per quosdam 
 profectus ad sublimia spiritalium rerum prouectione perducant.

Sagittae, inquit, potentes acutae cum carbonibus 
 desolatoriis; quae huius uersus intellegentia est? 
 
 Sagittae potentes sunt uerba domini quae caritate eius 
 corda nostra configunt. carbones uero desolatorii sunt qui 
 peccata desolent secundum illum carbonem Esaiae prophetae. 
 qui ad labia eiusdem defertur, ut purget uitia quae contraxerat 
 uel loquendo uel ob timorem tacendo.

Quid sibi uult, quod scribitur: ecce non dormitabit 
 neque dormiet qui custodit Israhel? 
 
 
 Dormire interdum in scripturis dominus dicitur, cum in 
 nobis potius fides dormit et dormitantem infidelem relinquit

 

 
 
 
 nescit uero ille deesse quaerentibus se, non nouit dormire 
 uigilantibus.

Legimus in psalmo de Hierusale: Cuius participatio 
 eius in id ipsum; quid hic sequemur? 
 Quod diuersae partes unam construant ciuitatem, uel 
 diuersa membra unum domini corpus efficiant.

Quid sentiendum est de eo, ubi scribitur: Forsitam 
 pertransisset anima nostra aquam inmensam? 
 
 Pro forsitam in Graeco scriptum est cipIX , quod latine 
 manifestius interpretamur: putas, ut sit sensus iste: putas, pertransisset 
 anima nostra aquam inmensam, nisi dominus 
 fuisset in nobis?

Quid significat, quod scribitur: conuerte, domine, 
 captiuitatem nostram sicut torrens in austro? 
 Exultantis animae uox est ex uitiorum uinculis in libertatem 
 conuersionemque redeuntis, qua postulat, ut ita diuinae miserationis 
 aspiratione ex peccatorum captiuitate soluatur, sicut 
 constricti glacie torrentes austri tepore soluuntur.

Qualiter intellegendum est illud: ecce hereditas 
 domini filii, merces fructus uentris; sicut sagittae in 
 manu potentis, ita filii excussorum? 
 
 De futuris se ibi loqui propheta significat qui post illam 
 sessionem surgendi tempus declarat; id est, posteaquam dederit 
 dilectis suis somnum, ostendit quae futura sit resurrectio illa 
 sanctorum, dum dicit: ecce hereditas domini filii, merces 
 fructus uentris. ipsa itaque domini est hereditas in filiis 
 quam pro mercede fructus uentris indeptus est, quia saluator 
 fructus est uentris cuius utique merces est, ut ei gentes 
 hereditas sint quas per fidem generat in filios. sagittae

 

 
 
 
 autem apostoli recte appellantur qui orbem terrae quasi 
 uolatu peragrantes doctrina sua infidelium corda penetrarunt; 
 quos filios excussorum, id est prophetarum, optime propheta 
 designat. nam utique cum in prophetia sua excutiuntur prophetae, 
 quid aliud in illis nisi inuenti apostoli manifestantur? 
 excussis itaque prophetis, quia apostoli generati sunt, recte 
 appellantur filii excussorum.

Quid est, quod legimus: sicut ablactatum super 
 matre sua, ita retribues in anima mea? 
 
 Animae nostrae ablactatio est, cum ab ignorantiae infantia 
 ad perfectum cibum uitae consummatione sensus erigitur, 
 igitur supra dixerat: si non humiliter sentiebam, id est, si non 
 humilia et terrena cogitabam; sed exaltaui animam meam. 
 hoc est: sed ad caelestia mente contendi, haec mihi fiat retributio, 
 ut animam meam intellectus consummatio consequatur.

Beatus, inquit, qui retribuet tibi, quod tu restituisti 
 nobis; quis hic intellegendus est? 
 
 Psalmus hic et de captiuitate Iudaeorum, cum in Babyllonem 
 ducti sunt, et de peccatoribus qui expulsi ab ecclesia 
 confusioni traduntur intellegi potest. hic ergo secundum 
 historiam, ut quidam opinantur, significatur Cyrus rex qui 
 hanc restitutionem subuersa Babyllone restituit et usque ad 
 paruulos eius illic omni internecione desaeuiit. interiore uero 
 sensu Babylloni uicem ille restituit qui eam captiuam ducit, 
 quae se prius habuerat peccati lege captiuam, et exordia 
 uitiorum ad petram quae est Christus elidit.

Saepe in scripturis dicitur: confiteor tibi domine; 
 qualiter hoc intellegendum est? 
 
 Non semper paenitentiam uidetur significare confessio, nam 
 confitebor interdum ponitur pro laudabo uel pro gratias agam 
 uel pro glorificabo dominum.

Inperfectum meum, inquit, uiderunt oculi tui, 
 et in libro tuo omnes scribentur; quae hic significantia 
 est? 
 
 Oculi dei inperfectum nostrum uident, quia deus hominem 
 etiam priusquam formetur agnoscit; et aliter: inperfectum 
 nostrum uident oculi dei, quia cogitationes nostras etiam 
 antequam perficiantur, introspicit. in libro autem eius scribuntur 
 omnes, quia omnes homines non absque eius uoluntate 
 nascuntur, uel quia omnes uoluntates nostrae apud eum 
 plenissime describuntur. sequitur autem: die replebuntur, 
 et nemo in eis. die, id est, Christo replebuntur ac praeter 
 Christum nemo in eis erit, quia deo pleni ea quae dei non 
 sunt recipere non possunt.

Qui sunt pulli coruorum de quibus scribitur: et 
 pullis coruorum inuocantibus eum? 
 
 
 Fideles filios significat de infidelibus procreatos.

Quid indicatur in hoc, quod legimus: ante faciem 
 frigoris eius quis subsistit? 
 
 Tentationum per haec frigus ostenditur.

Qua ratione appellantur ancipites illi sanctorum gladii 
 de quibus scribitur: et gladii ancipites in manibus 
 eorum? 
 
 Gladii ancipites dicuntur, quod in iudicio corpus atque 
 animam punire simul possunt. et aliter, quod puniant et

 

 
 
 
 supplicio praesentis poenae et metu futurae. et hinc est illud, 
 quod in eodem psalmo canitur: domino canticum nouum, 
 quod qui mundi purgamenta creduntur de nationibus ac 
 regibus iudicabunt.

Ceruus amicitiae et pullus gratiarum fabuletur 
 tecum; quid hic sequemur? 
 
 Ceruum amicitiae accipiendum hic quidam putant Christum 
 totius dilectionis et caritatis magistrum, pullum gratiarum 
 spiritum sanctum, qui sit omnium gratiarum, id est charismatum, 
 distributor. admonemur ergo ex hoc, ut semper Christ 
 uel sancti spiritus solacia requiramus.

Quid est, quod scribitur: septies cadet iustus et 
 resurgit? 
 
 In sermone utique aut in cogitatione cum labitur aut certe 
 intra septiformis spiritus gratiam, cum delinquit. quidam 
 propter septem dies per quos uitae humanae cursus reuoluitur 
 septies hic dictum esse confirmant, eo quod absque peccato 
 uitae ipsius cursus esse non possit.

Quid est, quod in Ecclesiaste legimus: et florebit 
 amygdalum et inpinguabitur locusta et dissipabitur 
 capparis, quoniam ibit homo in domum aeternitatis 
 suae? 
 
 Tradunt per haec humanorum membrorum fieri significantiam, 
 nam in flore amygdali canos capillos, in inpinguatione locustae 
 tumorem pedum, in dessipatione capparis concupiscentiae

 

 
 
 
 frigus ostendit. quae cum seni in postremae aetatis tempus 
 acciderint, tunc necesse est in terram, id est, quasi in aeternitatis 
 suae domum redeat. bene tamen haec aeternitatis 
 domus etiam illa in futurum terra accipitur de qua scriptum 
 est: placebo domino in regione uiuorum.

Quid est illud, quod de ecclesia scribitur: fusca 
 sum et speciosa filia Hierusalem? si fusca, quo modo 
 speciosa? 
 Quia ante examinationem sui ecclesia pro diuersitate in se 
 consistentium bipertita est, in sanctis speciosa est, in peccatoribus 
 fusca. sicut et Hierusalem modo sanctam ciuitatem 
 scriptura conpellat modo peccatricem.

Nomen fratruelis quid sibi uult in canticis canticorum? 
 Ecclesia cuius nomine illic ad saluatorem ista dicuntur 
 fratruelem uocat Christum qui sit filius synagogae; et quia 
 ecclesiam synagogae sororem in sanctis nostri interdum sentire 
 uoluerunt, idcirco secundum quandam scripturae elocutionem 
 Christus ecclesiae fratruelis appellatur et sponsus.,

Quam ob causam in propheta euangelistae quattuor 
 diuersa animalium specie designantur? 
 Matthaeus hominis optinet formam, quia a natiuitate hominis 
 dicens: liber generationis Iesu Christi filii Dauid,

 

 
 
 
 filii Abraham. Marcus leonis specie praefiguratur. eo quod 
 ut leo ingenti intulit uoce: uox clamantis in deserto: 
 parate uiam domino. Lucas adnuntiatur in uitulo, quod a 
 sacrificiis uel a sacerdotio sumat exordium scribens: fuit in 
 diebus Herodis regis Iudaeae sacerdos quidam 
 nomine Zaccharias. lohannes aquila praenotatur, quia spiritu 
 euolans ad superna tamquam de sublimi profert dicens: in 
 principio erat uerbum et uerbum erat apud deum et 
 deus erat uerbum.

Quo modo accipiendum est, quod dominus Iesus Christus 
 Dauid filius dicitur, cum utique natus non sit ex Ioseph 
 qui ex Dauid stirpe descendit? 
 
 In coniugium tunc Iudaei secundum legem de consanguinitate 
 proximas adsumebant, nec dubitandum est, quod hac 
 ratione etiam Maria ex eadem tribu ueniens sicut Ioseph ex 
 Dauid stirpe descenderit, immo processerit. ideo autem per 
 generationem Ioseph origo Mariae significatur, quia consuetudo 
 scripturarum est uirorum potius quam feminarum seriem in 
 generatione contexere. cuius Mariae quia cognata, sicut legitur, 
 fuit Elizabeth quae fuisse scribitur de filiabus Aaron, manifestissimum 
 est, quod in Christo secundum carnem ex utroque 
 genere conuenerit regum scilicet sacerdotumque successio.

Euangelista Matthaeus Ioseph genitum ex Iacob dicit. 
 et quo modo Lucas eum ex Heli fuisse commemorat?

 

 
 
 
 
 Ideo quod alter secundum naturam. alter ei secundum 
 legem pater fuerit. consuetudo namque apud Iudaeos ex lege 
 erat, ut defuncti fratris uxorem ad suscitandum semen superstes 
 frater acciperet. Iacob ergo atque Heli uterini fratres 
 fuerunt, quorum superiore defuncto posterior usus est ex 
 lege coniugio. in eorum conmemoratione Matthaeus Ioseph 
 prosapiam per regiam originem texuit, Lucas generationem 
 eius sacerdotali successione deduxit. pater tamen Ioseph 
 secundum naturam haut dubie Iacob fuit.

Quare in euangelio Maria Ioseph coniux dicitur. 
 
 
 Consuetudo est scripturarum, ut etiam sponsas appellet 
 uxores.

Quid est, quod legimus: ipse uos baptizabit spiritu 
 sancto et igni? 
 
 Quia per spiritum sanctum uel peccata exuruntur in nobis 
 uel sanctificatio tribuitur uel caritatis in passionibus tolerandis 
 feruor accenditur. aut certe quia spiritu baptizati 
 diuino iudicio examinabimur. sunt qui dicant apostolos spiritu 
 sancto baptizatos esse, cum super eos ignis adparuerit? I

Qualiter accipiendum est de columbae illius corpore 
 in qua ad saluatorem spiritus sancti patuit manifesta descensio, 
 utrum ante iam fuerit, an ad tempus factum subito adparuerit? 
 
 Utique ad tempus ostensum. nam ut signum uisibile sancti 
 spiritus qui erat inuisibilis monstraretur, uerum quidem 
 corpus columbae illius per diuinam potentiam, sed in tempore 
 factum ad horam adparuisse ac deinceps destitisse credendum 
 est. angeli uero cum se humanis offerunt oculis, creduntur, 
 ut quorundam opinio est, ex isto crassiore aere, id est, 
 uicino terris ad praesens corpus adsumere. porro autem uocem

 

 
 
 
 aliquam ita putantur exprimere, cum inlisus huic aeri ictus 
 tamquam palato uerborum sonum reddet.

Iustis promittitur regnum caelorum. et quo modo etiam 
 hoc dicitur: quoniam ipsi possidebunt terram? 
 
 Quia nouum caelum et noua terra in futuro repromittitur 
 iustis, ut tunc cum deo sicut angeli utrumque possideant.

Cum dicat saluator Tyrum et Sidonem paenitentiam 
 agere potuisse, si in eis diuinarum adparuissent signa uirtutum, 
 quapropter illic facta non sunt quae salutem fuissent 
 . credentibus adlatura? 
 
 
 Quia dominus ac saluator pro diuina dispensatione non 
 uenerat, nisi ad oues quae perierant domus Israhel. et quid 
 est, quod non uenerat nisi ad oues domus Israhel? quia 
 inter reliquas usquequaque nationes specialius unum Israhel 
 deum coluit atque, ut ita dixerim, peculiaris dei quondam 
 populus fuit ob merita Abrahae ac patriarcharum uel Dauid, 
 quibus Christus proprie repromissus atque ex eorum stirpe 
 descendens inde ipsam carnem in qua terris adparuit 
 adsumpsit. sed tamen quia uirtutes postea et in gentibus 
 factae sunt, ita testimonium hoc intellegi potest, ut ubi dicit: 
 non ueni illo subaudiatur, prius, ut sic et testimonii ueritas 
 et misericordia. dei in uniuersos prompta magis clareat.

In euangelio dicit dominus et saluator noster: iugum 
 meum lene est et onus meum leue est; et quo modo 
 legitur in psalmo: propter uerba labiorum tuorum ego 
 custodiui uias duras? 
 
 Equidem manifestum est, quod omnes qui uolunt in 
 Christo pie uiuere persecutionem patiuntur, sed tamen 
 diligentibus deum quae sunt dura in re praesentium efficiuntur 
 leuia in spe futurorum.

Quid intellegendum est loco illo in quo scribitur: orate, 
 ne fiat fuga uestra hieme uel sabbato? 
 
 Secundum historiam ita intellegendum est, ne fiat fuga 
 uestra hieme, id est, ne tribulatio fugae temporis accumuletur. 
 iniuria. ne fiat fuga uestra sabbato: ne eo utique die quo 
 habere requiem uacationemque consuestis. at uero secundum 
 intellectum superiorem, ne fiat fuga uestra hieme uel sabbato 
 ita accipi potest: ne uos fuga illa deprehendat aut in peccatis 
 algentes aut bonis operibus otiosos.

In eodem Matthaeo scribitur: dico autem uobis: 
 non bibam amodo de hoc genimine uitis usque in 
 diem illum quo illud bibam uobiscum nouum in 
 regno patris mei; quid hic sequemur? 
 
 Regnum dei, ut docti interpretantur, ecclesia est in qua 
 cottidie bibit sanguinem suum Christus per sanctos suos 
 tamquam caput in membris suis.

Quid causae est, quod dicitur: amodo uidebitis 
 filium hominis sedentem ad dexteram uirtutis et 
 uenientem in nubibus caeli? et alio loco dicitur non 
 uisuros uenientem in nubibus caeli nisi in nouissimo tantum 
 die plangentes omnes tribus terrae et tunc uidebunt 
 filium hominis in nubibus caeli? 
 
 Quia in hoc primo corporis, id est, ecclesiae aduentus 
 adnuntiatur per manifestationem claritatemque signorum, ille 
 uero alius aduentus capitis est, id est, ipsius Christi. in illo 
 aduentu per membra sua Christus uenit, in hoc per se 
 ipsum.

Quid significat in euangelio, quod dicit: qui enim 
 habet dabitur illi, et qui non habet etiam quod 
 habet auferetur ab illo? 
 
 Uerbi gratia, ut si fidem habens caritatem non habeat, 
 etiam ipsa fide careat quam forte habere uidebatur; sicut 
 Iudaei per scripturam diuinam non intellegentes Christum 
 etiam ipsam quam se putabant tenere dei notitiam perdiderunt 
 et filium non recipientes etiam patrem non habent.

Marcus euangelista tertia diei hora dominum significat 
 esse crucifixum; et quo modo alius euangelista horam sextam 
 qua crucifixus sit fuisse commemorat? 
 
 Quia hic illam paene horam in scriptis suis rettulit qua 
 uere crucifixus est. at uero ille horae anterioris tempus commemorandum 
 putauit quo de eo Iudaeis adclamantibus iudicatum 
 est, quasi per anticipationem relationis ea hora crucifixus 
 sit qua iussus est crucifigi. sed tamen in hac ipsa 
 passione eius sic tenere debemus, quod ita homo ille qui adsumptus 
 sit pro eiusdem uoluntate pertulerit, ut uerbum 
 illud quod in principio apud patrem erat inuiolatum intemeratumque 
 permanserit; ergo illud iniuriae obnoxium fuit 
 quod pro humana infirmitate susceperat, illud uero incorruptum 
 mansit quod diuina aeternitas possidebat.

Quid est, quod scribitur in Luca de Zaccharia sacerdote, 
 - quod esset de uice Abia?

 

 
 
 
 
 Uiginti quattuor sortibus in ministerium templi 
 distributi fuerant sacerdotes, ut ordine uicis suae 
 quisque sacerdotali fungeretur officio; in hoc ergo ordine 
 octauam sortem Abia habuit de qua uice Zaccharias sacerdos 
 fuit.

Qui illi sunt qui in scripturis sacris nomina antequam 
 nascerentur acceperunt? 
 
 In nouo testamento praeter saluatorem solum legimus 
 Baptistam Iohannem, in ueteri uero quattuor sunt Isaac, 
 Ismael Salamon uel Iosias qui ortu uideantur iuniores esse 
 quam nomine.

Ad aduentum matris domini quo modo Iohannes adhuc 
 sensu carens in utero potuit exultare materno? 
 
 Aut matris magis sensu uel gaudio a quibusdam factum 
 existimatur, ut etiam interioribus potuerit exultare uisceribus, 
 aut certe si hoc ad Iohannem potius referri placet, inter 
 miracula diuina reputandum est, sicut et illud, cum uox 
 asinae in sonum sermonis erupit.

In eodem euangelio quid sibi uult illud, quod legitur: 
 factum est autem in sabbato secundo primo, cum 
 transiret per sata, uellebant discipuli eius spicas, 
 et manducabant confricantes manibus? 
 
 Quidam hoc loco diem dominicum ita appellatum existimant, 
 eo quod uideatur secundus ab illa legali obseruatione sabbati 
 et primus sit euangelicae gratiae celebritate. si cui autem hoc 
 minus facere uidetur, quod diem ipsum magis sabbati fuisse 
 contendat, quia scriptum sit de eo: quid facitis, quod.

 

 
 
 
 non licet in sabbatis? potest forsitam et ipse nihilo minus 
 dies sabbati ita ex hoc intellegi, ut nunc obseruatione nostra 
 secundus sit qui primus quondam fuerit obseruatione Iudaica. 
 rectissime enim dies primus dies dominicus deputatur.

Quo modo uisionem illam in qua dominus adsumptis 
 tribus discipulis glorificatus est. Lucas post octo, alii uero 
 euangelistae post sex dies subsecutam esse commemorant? 
 
 Lucas qui habito domini apud discipulos sermone post 
 octo dies scribit uisionem hanc discipulis ostensam et eum 
 diem quo dominus locutus est conprehendit et eum quo 
 Iesus glorificatus adparuit. hi uero qui sex dies indicandos 
 putauerunt mediis tantum atque integris diebus adnumeratis 
 quasi semiplenum primum illum diem postremumque tacuerunt.

Rursus in eodem dicit: erunt enim ex hoc quinque 
 in domo una diuisi, tres in duo et duo in tres. 
 diuidentur pater in filium et filius in patrem 
 suum, mater in filiam et filia in matrem, socrus 
 in nurum suam et nurus in socrum suam. quid est, 
 quod cum superius quinque uideatur posuisse personas, sex 
 in subsequentibus cum personarum significatione subiecit? 
 
 
 Mater et socrus eadem intellegi potest quae per filiam et 
 nurum duobus sit conpellata nominibus ac perinde et in subsequenti 
 quinque uideri potest numerus personarum.

In parabola Lazari et diuitis aliquantae quaestiones 
 incurrunt. aut quo modo diues in tormentis sit ante iudicium 
 aut quo modo digitum Lazari dicat? numquid corpora apud 
 inferos sunt? aut ut ipse aquam desideret, numquid sitim 
 corporis sentiebat?

 

 
 
 
 
 Haec omnia secundum eos affectus loquitur quos aliquando 
 pro necessitate corporis gesserat. ceterum ille ante iudicium 
 tormentorum sensus quasi pro loco custodiae etiam ante 
 iudicium non est absque tormentis. in hoc quoque, quod apud 
 infernum Abraham uidet haec subesse, a quibusdam ratio 
 putatur, quod omnes etiam sancti ante aduentum domini 
 nostri Iesu Christi ad inferna, licet in refrigerii locum, descendisse 
 dicuntur. alii opinantur locum illum in quo Abraham 
 erat ab illis inferni locis in superioribus constitutum, propter 
 quod dicat dominus de illo diuite,: eleuans oculos suos 
 cum esset in tormentis, uidit Abraham de longe, . 
 sinumque ipsius Abrahae designari illius regionis quietem.

Quo modo istud accipiendum est, quod legimus: regnum 
 dei intra uos est? 
 
 In unoquoque pro bonorum malorumque actuum discrepantia 
 aut deus regnat aut diabolus, quia necesse est, ut cuius 
 uoluntatem opere procurat, eius imperio uideatur esse subiectus. 
 itaque si iusti sunt quidam, deus in his regnare dicendus est, 
 diabolus, si iniusti. potest et fides regnum dei dici, qua itur 
 ad regnum, qua utique iustus uiuit et per quam 
 Christus habitat in cordibus sanctorum suorum.

Quo modo in Luca latroni saluator dicit: hodie 
 mecum eris in paradiso, cum utique die illo secundum 
 hominem corpore in terra anima apud inferos fuerit? 
 
 Potest forte hic pro paradiso accipi ille adtributae quietis 
 locus, ubi Abraham esse cum Lazaro in euangelio saluator 
 ostendit, aut certe ita intellegendum est, quod hanc promissionem 
 dominus secundum effectum diuinae potestatis 
 inpleuerit, quia ubique deum esse noscendum est.

Quadraginta et sex anni adfirmantibus Iudaeis secundum 
 euangelium Iohannis in aedificatione templi quo modo ostenduntur 
 inpleti? 
 
 Salamonem quidem septem tantum annis domum domini 
 aedificasse satis constat scripturae ex hoc dicente: aedificauitque 
 eam annis septem. quadraginta sex uero anni 
 in templi restauratione ponuntur quae habita est in diebus 
 Hesdrae post subuersionem Hierosolymae captiuitatemque 
 Iudaeorum. porro ipsa reparatio exaedificandi templi diu tracta 
 est uicinis in circuitu nationibus opus adsidua infestatione 
 prohibentibus.

Quo modo saluator adsumptum hominem duxit in caelum 
 aut quo modo caelum promittitur sanctis, cum dicat: nemo 
 ascendit in caelum, nisi qui descendit de caelo, 
 filius hominis qui est in caelo, aut quo modo in caelo 
 erat, cum adhuc esset iri terra?. 
 
 Secundum carnem in terra erat, secundum deitatem caelo 
 non deerat. ideo et ipse ascendit qui descendit, quia licet 
 adsumpserit hominem, tamen homo et deus, hoc est Christus, 
 una persona est, et utique cum ille sit caput, sancti autem 
 membra sint, necesse est ut sequantur membra quo caput 
 praecessit, ut sit in caelo Christi corporis plenitudo.

Qualiter illud accipiendum est, quod scribitur: non 
 enim ad mensuram deus dat spiritum? 
 
 
 Hoc quidam de filio proprie intellegendum esse confirmant,

 

 
 
 
 quia homines dum alii aliis plus minusue capiant, utque ad 
 mensuram spiritum accipere uidentur, iuxta illud apostoli: 
 habentes autem donationes secundum gratiam 
 quae data est nobis, differentes siue prophetiam 
 secundum mensuram fidei, et cetera. Christo uero unigenito 
 suo qui etiam dat non est spiritus ad mensuram 
 datus, quia in eo est omnis plenitudo diuinitatis.

Saluator dicit: uos ascendite ad diem hunc, 
 ego non ascendo ad diem festum istum; et quo modo 
 postea scribitur de eo: ut autem ascenderunt fratres 
 eius, tunc et ipse ascendit ad diem festum? 
 
 Ueritas mendacium loqui non potest, atque idcirco non 
 aliud a Iesu factum est, quam quod se pronuntiauerat esse 
 facturum. scenopegia enim solemnitas Iudaeorum non unum 
 diem sed plures dies solemnitate conplectitur sicut et paschae 
 festiuitas. ergo quia dixerat, non ascendo ad diem festum hunc, 
 utique ad diem festum ipsum, sicut praedixerat, non ascendit, 
 nam et sequitur in euangelio: haec cum dixisset, ipse, hoc 
 est saluator, mansit in Galilaea, ut intellegamus in ea quidem 
 solemnitate, sed non eundem diem fuisse de quo postea scribitur: 
 ut autem ascenderunt fratres eius, tunc et ipse ascendit 
 ad diem festum. potest et figurate intellegi hic dies festus 
 ad quem saluator se non ascensurum esse professus est, ut 
 in se mutandam festiuitatem doceret.

Qualiter sentiendum est de loco illo in quo de Iesu 
 Christo saluatore nostro scribitur: nemo misit in eum 
 manus, quia nondum uenerat hora eius. 
 
 Hora haec non secundum mathematicos intellegenda est, sed

 

 

 
 
 
 potius hora illa qua ipse crucifigi, qua ipse pati uellet; et 
 ideo nondum uenerat hora eius, quia nondum uniuersa perfecerat, 
 quia nondum cuncta propositae operationis inpleuerat 
 propter quae homines terramque uisitauerat.

Quo modo intellegendum est, quod saluator dicit: cum 
 loquitur mendacium, ex propriis loquitur, quia 
 mendax est et pater eius? 
 
 Supra dixerat dominus ad Iudaeos: si deus pater uester 
 esset, diligeretis utique me, et postea: uos ex 
 diabolo patre estis et desideria patris uestri 
 uultis facere. ille homicida erat ab initio et in 
 ueritate non stetit, quia non est ueritas in eo. cum 
 loquitur mendacium, hic subaudiendum est unusquisque 
 uestrum, ex propriis loquitur, quia mendax est et pater eius, 
 id est diabolus. sunt qui ita disputant: cum loquitur mendacium, 
 id est diabolus, de propriis loquitur, quia mendax 
 est et pater eius, hoc est mendacii ipsius pater est, quia ab 
 ipso uidetur ortum esse mendacium, ut, sicut deus filium 
 ueritatem genuit, ita et diabolus filium genuerit falsitatem.

Quo modo accipiendum est illud, quod dicitur: 
 Abraham pater uester exultauit, ut uideret diem 
 meum, et uidit et gauisus est? 
 
 Prophetae uidentes appellabantur, ideo quod sancti spiritus 
 munere ea quae ceteris erant clausa quasi conscii futurorum 
 uidebant, inter quos et Abraham Christum uidit in spiritu.

Dicitur in euangelio: scimus quia peccatores 
 deus non exaudit; et quo modo alio loco saluator dicit: 
 omnis qui petit accipit?

 

 
 
 
 
 Sunt qui ex hoc ita sentiunt: ille, inquiunt, qui dixit peccatores 
 non exaudiri caecus fuerat et plenam adhuc quasi 
 infusus collyrio uidere non poterat ueritatem; certum est 
 autem diuinae misericordiae aurem patere pulsantibus. potest 
 et hac ratione intellegi, quo modo deus non exaudiat peccatores, 
 ut etiam, si exaudiantur ad inpetrandam propriam 
 salutem, non exaudiantur in signis.

Dominus et saluator, quid est, quod in euangelio 
 Iohannis dicit: in iudicium ego in hunc mundum ueni, 
 ut qui non uident uideant et qui uident caeci fiant? 
 
 
 Non minima quaestio, sed nos breuiter pro necessitate, quid 
 hic doctorum opinio habeat, proferimus. uenit, ut qui non 
 uident, uideant, et qui uident caeci fiant, id est, ut hi qui 
 se non uidere confitentur et medicum quaerunt uideant; ii 
 uero qui se putant uidere et medicum non requirunt in sua 
 caecitate permaneant. itaque in hoc iudicium uenisse se dixit, 
 quo discerneret causam credentium et incredulorum. ergo ut 
 qui non uident uideant, potest intellegi de gentilibus qui 
 uisuri erant per fidem; et qui uident caeci fiant, accipi de 
 Iudaeis potest qui caecabantur per propriam infidelitatem.

Quo modo saluator loquitur: pater maior me est, 
 et alio loco dicit: ego et pater unum sumus? 
 
 Dominus Iesus ita uerus homo ut uerus deus, de patre deo deus, 
 de matre homine homo, illud secundum hominem. hoc secundum 
 deum locutus creditur; iuxta quam rationem diuinitatis atque 
 humanitatis etiam in reliquis quae aut aequalitatem cum 
 patre aut humilitatem eius sonant facile intellectus patebit.

 

 
 
 
 
 Quo modo obtulerunt magi munera, sicut legimus: aperientes, 
 inquit, thesauros suos obtulerunt aurum, 
 thus et murram. et responso diuino admoniti in 
 somnis, ne redirent ad Herodem, per aliam uiam 
 reuersi sunt? 
 
 
 Tunc scilicet magi praesagio sancti spiritus Christo munera 
 offerebant, aurum scilicet quasi regi, thus autem quasi deo 
 siue quia passionem simulatione demonstrabat; murra autem 
 sepulturae signum praetendebat. magi autem ipsi typus credentium 
 erant; Herodes autem diaboli significabat figuram. quod 
 autem magis dictum est, ne reuerterentur ad Herodem, hoc 
 est, ut ii qui ex gentibus ad Christum ueniunt rursus ad 
 diabolum non reuertantur.

Uox clamantis in deserto: parate uiam domini, 
 omnis uallis inplebitur, et omnes montes et 
 colles humiliabuntur, et erunt praua in directa. 
 
 Uallem quod dicit mundum istum demonstrat repletum 
 Christi doctrina; montes autem et colles humiliati, perfidia 
 scilicet diaboli et idolorum cultura quae in aduentu Christi 
 humiliata sunt atque depressa; quod autem dicit: erunt praua 
 in directa, hoc est gentilium prauitas, qui nunc recta itinera 
 Christi ingrediuntur. 
 
 Cibus autem Iohannis erat locustae et mel siluestre; 
 quae huius est interpretatio? 
 
 
 Locustas quas dicit populorum multitudinis demonstrat

 

 
 
 
 figuram qui ad Iohannem ueniebant; mel autem fructum. 
 dulcedinis declarat utique eorum quorum credulitate et fide 
 Iohannes saturabatur. 
 
 Et cum ieiunasset, inquit, Iesus, et postea esurisset, 
 sicut euangelica lectio testatur dicens: dixit ad eum is, 
 qui tentat: si filius dei es, dic ut lapides isti 
 panes fiant. Iesus autem dixit ei: non in pane. 
 uiuit homo, sed in omni uerbo dei. tunc adsumpsit 
 eum, inquit, diabolus statuit eum supra pinnam 
 templi dicitque illi: si filius dei es, mitte te 
 deorsum, ut excipiant te angeli, ne offendas ad 
 lapidem pedem tuum. 
 
 Secundum historiam facta sunt haec quidem; sed secundum 
 allegoriam sentiendum est...... cum dicat euangelista; arbor 
 autem bona crux est quae fructus uitae credentibus adtulit. 
 
 
 Omnis qui audit uerba mea et facit ea, similis 
 est uiro sapienti qui aedificauit domum suam 
 super petram: et descendit pluuia, aduenerunt 
 flumina et inruerunt in domum illam, et non 
 cecidit; fundata enim erat supra petram, et cetera 
 quae sequuntur; quis sensus est? 
 
 Petra scilicet Christus, domum autem quam dicit habitaculum 
 corporis nostri est; in hac igitur petra, hoc est in Christo, 
 domum nostram aedificemus, et cum flumina et uenti uenerint, 
 hoc est impetus persecutionis et procella, inpulsi non cadamus; 
 arena autem non aliter quam heresis intellegitur, super hanc 
 igitur arenam, id est super heresem, quique domum suam

 

 
 
 
 aedificauerit, corpus uidelicet et fidem suam negauerit, stultus 
 erit, mox enim aduenient flumina quae sunt impetus persecutionis, 
 et illico cadet. 
 
 Ecce ego mitto uos sicut oues in medio luporum; 
 estote itaque prudentes sicut serpentes et simplices 
 sicut columbae. 
 
 Lupi persecutores sunt, oues autem christiani sunt qui tempore 
 persecutionis a lupis coluntur. sed estote, inquit, arguti 
 sicut serpentes. serpens in necessitate mortis suae dicitur 
 caput suum custodire, corpus autem suum morti tradere. 
 ita et nos caput nostrum, hoc est Christus, celemus confitendo, 
 corpus autem nostrum lupis tradamus. columba uero ecclesia 
 est cuius filii, quotiens ab hominibus occiduntur, exultant. 
 
 Reddite, inquit, quae dei sunt deo et quae Caesaris 
 Caesari. 
 
 
 Iubemur in persecutione reddere quae Caesaris sunt Caesari, 
 hoc est corpus. in quo habet potestatem, et reddere quae 
 sunt dei deo, spiritum scilicet fidei. 
 
 Tunc, inquit, assimilabitur regnum caelorum 
 decem uirginibus quae accipientes lampadas suas 
 exierunt obuiam sponso et sponsae; quinque autem 
 ex illis fatuae erant et quinque sapientes; fatuae 
 autem acceptis lampadibus suis non\'adsumpserunt 
 oleum secum in uasis suis cum lampadibus suis, 
 et cetera. 
 
 
 Ex decem uirginibus quas dicit quinque nomina dicimus: 
 spes, fides, caritas, castitas et eleemosyna. uasa autem 
 habitationes earum sunt, hoc est homines in quibus habitant;

 

 
 
 
 oleo uero plena, hoc est spiritali gratia. lampades uero uigilantia 
 spiritus sunt. obuiam euntes sponso, hoc est Christo. 
 stultae autem sunt, istis contrariae: una quae quod uidisset\' 
 et sperat, alia infidelitas, tertia sine caritate, quarta autem 
 carnalitas, quinta infructuosa. harum uero lampades extinguuntur, 
 quia oleum non habent, id est spiritalem gratiam.

Nascetur, inquit, tibi filius, et uocabis nomen 
 eius Iohannes, et multi super natiuitate eius gaudebunt; 
 uinum et siceram non bibet. 
 
 
 Uinum quod Iohannes bibere prohibetur luxuria intellegitur, 
 sicera autem dactuli succus est qui non aliud quam carnis 
 dulcedinem habere intellegitur; proinde hoc genus procul 
 spiritales effugat. 
 
 Suscipiens, inquit, dominus Iesus ait: homo quidam 
 descendebat ab Hierusalem in Hiericho et 
 incidit in latrones qui despoliauerunt eum et 
 plagis inpositis relinquentes illum abierunt. quidam 
 autem sacerdos descendebat uiam illam, et 
 cum uidisset illum, praeteriit, similiter et leuites, 
 cum uidisset illum, transgressus est. Samaritanus 
 uero iter faciebat; ueniens et uidens eum miseritus 
 est illi, et cetera.-
 
 Hierusalem uisio pacis interpretatur, Hiericho autem saeculum 
 est; homo autem qui descendebat ab Hierusalem in 
 Hiericho Adam est, qui proiectus est a facie dei in saeculo 
 et incidens in latrones, id est in diabolo qui eum despoliauit

 

 
 
 
 et plagas illi infixit, hoc est, quod indumentum inmortalitatis 
 illi abstulit et peccata mortis iniecit. sacerdotem autem et 
 leuitam Mosen et Aaron intellegimus qui Adam uulnera, hoc 
 est gentium peccata, non curauerunt. Samaritanum enim 
 Iesum dicit; ipse enim plagas eius curauit, hoc est, uulnera 
 nostra sanauit; uinum et oleum infundendo, id est sanguinis 
 sui et chrismatis sacramentum; et ad stabulum perduxit, hoc 
 est ad ecclesiam, stabularii autem sunt episcopi. quod autem 
 dixit: reuertens reddam tibi, itaque in aduentum suum mercedem 
 sacerdotibus daturum. 
 
 
 Ait Iesus: homo quidam habuit duos filios. et ait 
 iunior: pater, da mihi portionem substantiae meae. 
 et diuisit illis bona. et post paucos dies congregatis 
 omnibus iunior filius profectus est in regionem longinquam 
 et ibi dissipauit substantiam suam uiuendo 
 luxuriose, et cetera. 
 
 Filios dicit duos, gentium et ludaeorum inducit parabolam. 
 sed alius interior intellectus est, nam duo filii Adam et 
 Christus intelleguntur; partem autem patrimonii paradisus est 
 quem Adam acceperat, quam per luxuriam perdidit et per 
 inoboedientiam. inquit: abiit in longinquam regionem, id est 
 in saeculo proiectus; et cum porcis cibum sumebat utique 
 cum gentibus. quod autem recordatus ad patrem reuertitur, 
 hoc est, quod gentes quae Adam figuram habebant cognouerunt 
 auctorem suum. stola autem qua indutus est uita 
 scilicet quam diabolus ei ademerat per Christum reddita est. 
 et anulum, inquit. in manu eius, hoc est fidem quam perdiderat; 
 calciamenta uero uestigia munita demonstrat quae

 

 
 
 
 laqueos diaboli non timeant, sicut apostolus ait: calciati 
 pedes in praeparatione euangelii, uitulum occisum: Christi 
 passio est qui pro Adam, hoc est gentibus, passus est, cui 
 pater dicit: tu semper mecum es, et omnia mea tua sunt.

Quae intellegentia est capituli illius quod apostolus proponit 
 dicens: si autem iniquitas nostra iustitiam dei commendat, 
 quid dicimus? numquid iniquus deus est qui 
 infert iram? secundum hominem dico. absit. alioqui 
 quo modo iudicabit deus mundum? si enim ueritas 
 dei in meo mendacio abundauit in gloriam ipsius, quid 
 adhuc ego tamquam peccator iudicor et non blasphemamur 
 et sicut aiunt nos quidam dicere: faciamus 
 mala, ut ueniant bona quorum damnatio iusta est? 
 
 Obscurissimus atque perplexus in apostolo locus et multis 
 ad excutiendum proferendumque sensum uerbis indigens, nobis 
 tamen pro festinatione sermonis artandus. dixerat supra: est 
 autem deus uerax, omnis autem homo mendax, sicut 
 scriptum est: ut iustificeris in sermonibus tuis et 
 uincas, cum iudicaris. tum etiam adicit: si autem iniquitas 
 nostra iustitiam dei commendat, quid dicimus? hic de testimoniis 
 quae supra posuerat nascentem euentilat quaestionem 
 et adiungit: numquid iniquus deus qui infert iram, id est 
 uindictam? secundum hominem dico, hoc est secundum humanam 
 elocutionem, quod quasi iniquum deum appellauerat, 
 uel quod iram eius dixerat, cum passio in deum non cadat. 
 absit: hoc est, absit ita credi, ut iniquum deum esse dicamus, 
 qui, si haec ita sunt, iram inferat delinquenti. alioqui quo

 

 
 
 
 modo iudicabit deus mundum, nisi summa aequitate atque 
 iustitia? deinde sequitur: si enim ueritas dei in meo mendacio 
 abundauit in gloriam ipsius. et hoc ita proponit, ut refellentis 
 sit, non adprobantis, quia si ueritas dei mendacio hominis 
 indiguit, nec peccator tamquam peccator iudicabitur, et quae 
 blasphemant in apostolos uera uidebuntur. ergo quid est, 
 quod dicit? et si ex conparatione iniustitiae iustitia clarescat, 
 non ideo tamen homo iniustus esse debet, ut deus iustus 
 adpareat. damnatio eorum iusta est qui nos haec adfirmant 
 dicere. quid dicere? faciamus mala, ut ueniant bona. putabantur 
 autem apostoli istud dicere apud eos qui male interpretabantur 
 dictum apostolicum, illud utique: ubi abundauit 
 peccatum, superabundauit gratia.

Quid illud est, quod legimus: at quid enim Christus, 
 cum adhuc infirmi essemus, secundum tempus pro 
 impiis mortuus est? uix enim pro iusto quis moritur. 
 nam pro bono forsitam quis audeat mori? 
 
 Hoc est, quod uult intellegi: ille pro impiis mortuus est, 
 cum. uix quisquam reperiatur mori uelle pro iusto. nam pro 
 bono, id est Christo, forsitam aliquis mori audeat, hic etiam 
 de se uerecunde indicans, quod pro Christo mori possit. et 
 aliter: uix enim pro iusto quis moritur. in ueteri lege in qua 
 est pro mandatorum seueritate iustitia uix pauci martyres 
 sunt reperti, in nouo autem instrumento in quo est pro 
 pietate praeceptorum bonitas innumerabiles martyres extiterunt.

Apostolus dicit de deo patre: sed pro omnibus 
 nobis tradidit illum, id est filium; quid in hoc significat?

 

 
 
 
 
 Tradidit, traditioni adquieuit. in sacris namque libris facere 
 interdum deus dicitur in quibus faciendis uidetur praestare 
 patientiam. alia quippe sunt quae fieri deus uult, alia quae 
 fieri sinit. uult ergo fieri quae facto apparet esse meliora. at. 
 uero deteriora permittit, ut libertas humani constet arbitrii 
 in qua arbitrii libertate bonorum malorumue sectatoribus 
 diuino iudicio exhibeatur retributio iusta meritorum.

In hac eadem epistula quid intellegendum est de hoc, 
 quod legimus: quis accusabit electos dei? deus qui 
 iustificat. quis est qui condemnet? Christus Iesus 
 qui mortuus est, immo qui resurrexit, qui est ad 
 dexteram dei, qui etiam interpellat pro nobis. 
 
 Haec in quibus sibi ipse respondit quasi elpcovawc ; legenda. 
 et est sensus iste: nisi forte electos suos aut deus qui 
 iustificat aut Christus qui pro his est mortuus condemnabit; 
 minime utique qui etiam interpellat pro nobis. hoc est ergo, 
 quod dicit: nemo condemnabit electos.

Quid sentiendum est loco hoc in quo apostolus loquitur: 
 optabam enim ego ipse anathema esse a Christo 
 pro fratribus meis qui sunt cognati mei secundum 
 carnem, et reliqua? 
 
 Anathema interdum, ut et hic, occisionem interfectionemque 
 significat. ergo hic apostolus perire optat in carne, ut alii 
 saluentur in spiritu. et aliter: ita hic apostolus uim nimiae
 
 caritatis expressit exoptans, si fieri possit, a Christo anathema 
 esse pro fratribus, sicut et Moses qui cum pro populo suo 
 deum peteret ait: et nunc, domine, si quidem dimittes 
 illis peccata illorum, dimitte; sin autem, dele me 
 de libro tuo quem scripsisti.

Idem loquitur de deo: ergo cui uult miseretur, 
 et quem uult indurat; quid hic sequimur? 
 
 Induratur cor a deo, dum criminum poena differtur.

Rursum ipse adfirmat dicens: quod quaerebat 
 Israhel non est consecutus; electio autem consecuta 
 est, ceteri uero excaecati sunt; quis huius rei 
 sensus est?. 
 
 Non quia ullum deus uolenten adspicere caecitate percutiat, 
 quia omnes, sicut scribitur, uult saluos fieri, sed illos qui 
 se ipsi excaecauerant pro retributione malitiae dicitur tradidisse, 
 dum deserit. tradere enim domini est derelinquere.

Qualiter accipiendum est illud, quod scribitur: si 
 esurit inimicus tuus, ciba illum, si sitit, potum 
 da illi, hoc enim faciens carbones ignis congeris 
 super caput eius? 
 
 
 Hoc est, ignem conpunctionis congeris, cum bona pro 
 malis reddis. et aliter: non quod hoc animo inimicus pasci 
 debeat, ut carbones ignis supra caput eius, dum pascitur, 
 congerantur, sed quod inimicus ille cum bona pro malis 
 recipit, si nulla malitiae suae paenitentia commouetur, ipse 
 sibi potius carbones ignis supra caput suum congregat.

Cum potestas non sit nisi a deo, sicut apostolus 
 dicit, cur non omnes bene ac pie eam administrantes reperiuntur? 
 
 Quia et uitam hanc omnes aequaliter a deo capiunt nec 
 tamen omnes aequaliter uiuunt.

Omne, inquit, peccatum quodcumque fecerit 
 homo extra corpus est; qui autem fornicatur in 
 corpus suum peccat; quid hic sentiendum est? 
 Quod cetera peccata per corpus extrinsecus admittantur, 
 fornicatio sola in corporis passionibus administretur.

Qualiter locus ille accipiendus est in quo scribitur: 
 numquid domos non habetis ad manducandum et 
 bibendum? aut ecclesiam dei contemnitis et confunditis 
 eos qui non habent? 
 
 
 Apud Corinthios quondam, sicut aliqui adserunt, praua 
 inualuerat consuetudo ecclesias passim dehonestare conuiuiis 
 in quibus uescebantur ante dominicam oblationem, quam post 
 cenam noctibus offerebant, cumque diuites ebrii ad eucharistiam 
 uenirent, uexabantur inopes fame. mos uero iste, ut 
 referunt, de gentium adhuc superstitione ueniebat. unde etiam 
 quibusdam locis per Aegypti rura uel Syriae die sabbati nocte 
 post cenam dicitur ad ecclesiam conueniri.

Cuius modi prophetia est de qua scribitur: si autem 
 omnes prophetent, intret autem quis infidelis uel 
 idiota, conuincitur ab omnibus, diiudicatur ab 
 omnibus, occulta enim cordis eius manifesta fiunt? 
 
 Prophetiae genus duplex est, doctrinae unum, aliud diuinationis. 
 sed diuinatio praeteritis temporibus magis uiguit, 
 doctrina praesentibus. occulta autem cordis eius manifesta 
 fiunt, dum ecclesia prophetante, id est moraliter disserente, 
 conscientia conpungitur audientis.

Quid est, quod scribitur traditurus filius regnum deo 
 patri ? 
 
 Traditurus quidem sed tamen non ita traditurus, ut careat. 
 traditio autem regni nostra prouectio est, tunc cum esse ex 
 integro filii meruerimus in patris regno.

Quid sibi uult illud, quod scribitur: omnes quidem 
 resurgemus, sed non omnes inmutabimur? 
 
 Id est, non omnes in gloriam inmutabimur, quia resurrectio 
 et incorruptio communis est omnium, inmutatio autem ad 
 gloriam proprie iustorum.

Apostolus dicit: obsecramus pro Christo, reconciliamini 
 deo, eum qui non nouerat peccatum 
 pro nobis peccatum fecit, ut nos efficeremur iustitia 
 dei in ipso; quid hic sequemur? 
 
 
 Reconciliemini, inquit, deo qui Christum fecit hostiam pro 
 peccato. peccatum uero appellari ipsam hostiam, si in ueteri 
 testamento requiris, inuenies. potest istud et ita intellegi 
 factum hostiam pro peccato Christum, quia filium suum misit 
 in similitudine carnis peccati.

Datus est, inquit, mihi stimulus carnis meae 
 angelus satanae qui me colaphizet; quo modo istud 
 accipiendum est? 
 
 Dicunt quidam apostolum saepe dolore capitis esse uexatum. 
 melius autem puto ita accipi ut colaphizatus in illis passionibus 
 intellegatur quas enumerauit ipse dicens: ter uirgis 
 caesus sum, semel lapidatus sum, et cetera. stimulum

 

 
 
 
 ergo carnis appellat tribulationem carnis et angelum satanae 
 illum quo quasi inmissore tanta illa pateretur.

Quo modo intellegendum est hoc, quod apostolus scribit, 
 quod proposuerit dominus in dispensationem plenitudinis 
 temporum instaurare omnia in Christo, 
 quae in caelis et quae in terra sunt in ipso? 
 
 Uere mirum est, quid nunc reparetur in caelo. reparatur 
 ergo secundum opinionem quorundam illa quae cum principe 
 suo cecidit angelorum portio per augmentum societatemque 
 sanctorum de quibus scribitur: sed sunt sicut angeli 
 in caelo. reparantur quoque omnia in terra, cum etiam in 
 locum deficientium Iudaeorum admittuntur credentes ex gentibus. 
 et aliter: instaurantur quae sunt in terra. dum nos 
 per mediatoris nostri sanguinem reconciliationemque reparamur. 
 reparantur caelestia, cum de salute nostra gaudium nascitur 
 angelorum.

Quid est, quod apostolus loquitur de deo patre: ex 
 quo omnis paternitas in caelis et in terra nominatur? 
 
 
 
 Quia cum ille nobis pater primus et uerus sit, ab illius 
 nomine deriuatur, quando alii patres appellantur.

Quo modo apostolus dicit: honora patrem et 
 matrem, quod est mandatum primum, cum in mandatis, 
 ut quidam ordinant, quarto sit loco. 
 
 
 Aliqui de hoc ita disserunt dicentes: tria illa mandata quae 
 superiora sunt omnia ad deum pertinent, septem sequentia 
 ad hominem; et tria illa ad deum pertinentia in una legis 
 tabula tenebantur, in alia uero tabula praecepta illa erant 
 quae ad hominem pertinebant. hoc itaque mandatum in

 

 

 

 
 
 
 septem mandatis quae ad proximum pertinent primum est. 
 alii uero qui hoc mandatum non quarto sed quinto loco, 
 quod et nos probamus, esse confirmant, ita de hoc disputant: 
 decalogum ipsum totum, quia in illa prima lege 
 conscriptum est, recte primum mandatum appellari, quod 
 utique primum faciat ordo, postea aliorum in lege consequens 
 praeceptorum. item ex hoc aliter: honora patrem et 
 matrem, quod est mandatum primum, et subiungit in promissione. 
 in qua promissione? ut bene sit tibi, et sis 
 longaeuus super terram. igitur in mandatis hoc est 
 primum mandatum, quod habeat hanc quam supra diximus 
 promissionem.

Quid sibi uult illud, quod scribitur: spiritum nolite 
 extinguere? 
 
 
 Extinguere, id est fugare per opera iniquitatis. Dauid: 
 spiritum sanctum tuum ne auferas a me.

Sequitur paulo post in eodem: ut integer spiritus 
 uester et anima et corpus sine querela in aduentum 
 domini nostri Iesu Christi seruetur; quid hic 
 intellegendum est? 
 
 Spiritum hic dicit illum utique sanctum, de quo supra 
 dixerat: spiritum nolite extinguere. qui quidem cum in substantia 
 sua non possit extingui, extinguitur nobis, cum aufertur 
 a nobis. donum namque eius uel gratia in hominibus sicut 
 eorum uirtutibus accenditur, ita eorum uitiis extinguitur. alii 
 adserunt spiritum hic accipiendum esse animae ipsius intellectum 
 atque sapientiam, de quo alio loco idem apostolus

 

 
 
 
 dicit: et ipse spiritus testimonium reddit spiritui 
 nostro, quod sumus filii dei. hoc est, quod ille spiritus 
 sanctus huic intellectuali spiritui nostro testimonium reddat, 
 quod sumus filii dei. alio quoque loco apostolus loquitur:. 
 psallam spiritu, psallam et mente, hic spiritum pro 
 uoce ponens et uoce dicit pariter et mente psallendum.

Quid intellegendum est in capitulo illo in quo ad 
 Colossenses scribitur: si mortui estis cum Christo ab 
 elementis mundi, quid adhuc tamquam uiuentes 
 in mundo decernitis: nec tetigeris neque gustaueris 
 neque contrectaueris, quae sunt omnia in 
 interitu ipso usu, secundum praecepta et doctrinas hominum, 
 quae sunt rationem quidem habentia 
 sapientiae in superstitione et humilitate, et ad 
 non parcendum corpori, non in honore aliquo ad 
 saturitatem carnis. 
 
 Perstringamus, ut possumus, locum summis obscuritatibus 
 inuolutum. disputat contra eos qui ex Iudaeis Christiani propriis 
 contendebant ceremoniis inhaerere. et iam supra dixerat 
 de inprobabili eorum obseruantia in cibo aut in potu, et 
 neomeniae eorum et sabbata umbram futurorum praetulissent. 
 post haec rursum in consequentibus dicit: si mortui estis cum 
 Christo ab elementis mundi, quid adhuc tamquam uiuentes 
 in mundo decernitis? hoc est diiudicatis, quid diiudicatis? 
 dicendo utique. ne tetigeris neque gustaueris neque contrectaueris 
 quae sunt omnia in interitu ipso usu (quia omnia, 
 inquit, illa quae neque contingenda neque gustanda creditis 
 ipso usu suo, dum adsumuntur, intereunt), secundum

 

 

 
 
 
 praecepta et doctrinas hominum: quae sunt rationem quidem 
 habentia sapientiae in superstitione et humilitate et ad 
 non parcendum corpori. doctrinas hominum dicit, quia praecepta 
 ipsa carnaliter intellegant praecipientes in lege prohibita 
 non manducari, sed hoc, sicut ipse subiungit, in 
 superstitione et in humilitate superuacua et in corporis adflictione, 
 cui utique corpori non parcatur uel per eius modi 
 abstinentiam uel per circumcisionem. sequitur autem: non 
 in honore aliquo ad saturitatem carnis; ergo hoc est quod 
 uult intellegi: omnes illae obseruationes licet obseruantiam 
 aliquam sapientiae praeferre uideantur, quia putentur legem 
 praeceptorum tenere, tamen in superstitione sunt, non in 
 aliquo honore dei, quia sunt ad explendam uoluntatem obseruantia 
 carnis.

Quae singularum rerum est accipienda discretio in his quas 
 apostolus profert dicens: obsecro igitur primo omnium 
 fieri obsecrationes, orationes, postulationes, gratiarum 
 actiones? 
 
 Obsecrationes fiunt pro peccatis praeteritis uel praesentibus, 
 orationes pro adipiscendis quae speramus, postulationes cum 
 pro aliis interuenimus, gratiarum actiones, cum ea quae 
 poscimus inpetramus, uel certe cum pro inmensis dei beneficiis 
 gratias laudesque rependimus.

Locus ille quo modo accipiendus est in quo scribitur: 
 quorundam hominum peccata manifesta sunt praecendentia 
 ad iudicium, quosdam autem et subsequuntur? 
 

 
 
 
 
 Supra dixerat aduersus presbyterum accusationem non 
 recipiendam nisi sub duobus et tribus testibus, et paulo 
 post addidit: quorundam hominum peccata manifesta sunt 
 praecedentia ad iudicium, utique dum omnibus nota sunt, 
 quosdam autem et subsequuntur, utique dum postea in iudicio 
 conprobantur. quod si istud aliqui in iudicio dei magis accipiendum 
 putant, potest ita intellegi: praecedere ad iudicium 
 illa peccata quae ante hic unusquisque commiserit, subsequi 
 uero illa, quibus nos quidem causas dedimus, sed iam post 
 transitum nostrum consummata intelleguntur. ergo subsequuntur 
 nos in iudicium huius modi peccata, si uerbi gratia 
 cui inopiae nos causas adtulimus, fame post obitum nostrum 
 atque egestate consumptus sit.

Alexander aerarius multa, inquit, mala mihi 
 ostendit, reddet ei dominus secundum opera eius. 
 et item: percutiet te dominus, paries dealbate; quo 
 modo haec intellegenda sunt? 
 
 Percutiet te, inquit, non percutiat, et rursum reddet, non 
 reddat; unde fit, ut non tam maledicentis animo dicta esse 
 uideantur quam iudicium dei atque uindictam denuntiantis. 
 item aliter: et si per administrationem prophetiae immoto 
 animo maledicat propheta, ut illud: obscurentur oculi 
 eorum, dicit, quid eorum meritis debeatur. quia omnis 
 praeuaricatio et inoboedientia accipit iustam 
 operis atque mercedis retributionem.

Quid in hoc sequimur, quod apostolus dicit: fide Iacob 
 moriens singulos filiorum Ioseph benedixit et 
 adorauit fastigium uirgae eius? 
 
 Sceptri significatio est accipienda per uirgam et per hoc 
 regni potestatisque. fastigium in quo Christus intellegitur 
 adoratus, qui uidelicet futurus erat regni Hebraeorum caput.

Quid indicat illud, quod legimus: sabbati habens iter? 
 Id est mille passus; sabbato autem usque ad montem 
 Oliueti ire Iudaeis licitum erat, uel certe sicubi fuissent, 
 tanto spatio deambulandi licentiam praesumebant.

Spiritus sanctus quo modo ante ascensionem a saluatore 
 secundum euangelistam Iohannem apostolis insufflatur, cum. 
 secundum actus apostolorum post decimum ascensionis diem 
 in apostolos missus sit? 
 
 Multae sancti spiritus gratiarum donationes sunt secundum 
 illud, quod apostolus dicit: alii quidem datur per 
 spiritum sermo sapientiae, alii sermo scientiae 
 secundum eundem spiritum, alii gratia sanitatum 
 in uno spiritu, et cetera. igitur ante ascensionem gratiam 
 sancti spiritus acceperunt qua possint peccata dimittere et 
 baptizare et credentibus spiritum adoptionis infundere; 
 secundum quod et tunc, cum eis a saluatore spiritus insufflaretur, 
 dictum fuerat: quorum remiseritis peccata 
 remittentur eis et quorum retinueritis retenta 
 erunt. at uero post ascensionem multo maiorem sancti 
 spiritus gratiam perceperunt in operatione uirtutum et gratia

 

 
 
 
 sanitatum et diuersarum perceptione linguarum iuxta illud, 
 quod eisdem eodem die promissum fuerat, ut baptizarentur 
 spiritu sancto et induerentur uirtute qua euangelium Christi 
 uniuersis possint gentibus praedicare. in hac ergo perceptione 
 sancti spiritus secundum dominicae gratiae distributionem 
 apostolorum demonstratur profectus, non compugnantium 
 diuersitas scripturarum. et aliter, quare bis datus sit spiritus 
 sanctus, egregie quidam doctor exposuit dicens de eo, quem 
 primum hic saluator per se ipsum dedit et de caelis postea 
 misit, ut significaretur dilectio proximi et dilectio dei, quae 
 in cordibus sanctorum per spiritum sanctum diffunditur qui 
 datus est eis.

A.d euangelizandum dei uerbum qui apostoli quibus 
 sese orbis partibus intulerunt? 
 Quantum narrat historia, Bartholomaeus in Indos, Thomas 
 tetendit in Parthos, Matthaeus Aethiopes, Andreas Scythas 
 praedicatione molliuit, Iohannes Asiam diuino sermone correxit, 
 Petrus Cappadociam atque Galatiam, Bithyniam pariter 
 et Pontum prouinciasque confines, dum Iudaeis praedicans 
 cirumit, postremo Romam inlustraturus accessit. Paulus ab 
 Hierusalem usque Illyricum cum euangelio repleuisset, tam 
 innumeras ac dispares nationes praeceptis tamquam armis 
 uictor edomuit.

Cum in actibus apostolorum primum legatur: uiri 
 autem qui comitabantur cum eo, hoc est cum apostolo, 
 stabant stupentes, audientes quidam uocem, neminem 
 autem uidentes, quo modo postea apostolus dicit: 
 et qui mecum erant lumen quidem uiderunt, uo- .

 

 
 
 
 cem autem non audierunt eius qui loquebatur 
 mecum? 
 
 Superius ubi audisse uocem referuntur a deo, non uocem 
 sed inconditum sonum uocis acceperunt, ut eos postea dicat 
 uocem non audisse, id est, expressam uerborum significantiam 
 qua possint intellegere, quod sonabat. ac perinde idcirco 
 diuersa uice et audisse et non audisse referuntur, quia 
 quantum ad sonum pertinet, audierunt, quantum ad uerba, 
 non audierunt. 
 
 Y. Quare prius communis cibus uocabatur qui putaretur 
 inmundus ? 
 
 Quod contra interdictum tunc dei in commune ceteris 
 pateret hominibus qui in ciborum discretione legis obseruantiam 
 non tenebant per quam Iudaei partem dei se esse 
 iactabant. purificatus est autem etiam domino dicente ad 
 Petrum: quae deus purificauit ne tu commune 
 dixeris.

Quid illud est, quod in actibus apostolorum duodecim 
 illi qui Iohannis baptismo baptizati fuerant baptizantur a 
 Paulo ? 
 
 
 Hoc idcirco, quia non in nomine trinitatis baptizati erant. 
 baptismum enim Iohannis licet in eum qui uenturus est 
 baptizaret, tamen proprie Iohannis baptismus dicebatur; unde 
 et ab hereticis uenientes non baptizantur a nobis, si baptizatos 
 constat in nomine trinitatis, nisi inpositio tantum manus 
 ad fidem rectam conuersis adhibetur, ut per hanc sancti 
 spiritus suscipiatur infusio.

Quo modo dicitur: deus intentator malorum est et 
 ipse neminem tentat, cum nihilo minus scriptum sit: 
 tentat uos dominus deus uester? 
 
 Tentatio domini probatio appellatur; neque enim ille quemquam 
 tentat in passionibus, sed a concupiscentiis nostris illa 
 tentatio est, cum humiliati deicimur. a domino est tentatio, 
 cum probati glorificamur, et ideo dominus intentator malorum 
 est.

Quo modo perfecta caritas foras mittit timorem, cum 
 rursum scribatur: timor domini castus permanet in 
 saeculum saeculi? 
 
 Quisquis deum diligit, utique absque deo esse formidat. 
 hic est timor dei qui permanet in saeculum saeculi, igitur 
 timor hic de perfecta domini caritate descendit; ac uero alius 
 timor ille de temporariis rebus nascitur quarum saepe amissionem 
 ueremur. hunc timorem foras mittit diuinae perfectio 
 caritatis.

Item Iohannes in epistula sua ponit: tria sunt quae 
 testimonium perhibent, aqua, sanguis et spiritus; 
 quid in hoc indicatur? 
 
 Simile huic loco etiam illud mihi uidetur, quod ipse in 
 euangelio suo de passione Christi loquitur dicens: unus 
 militum lancea latus eius aperuit et continuo 
 exiit sanguis et aqua; et qui uidit testimonium 
 perhibuit. et in eodem ipse de Iesu supra dixerat: inclinato 
 capite tradidit spiritum. quidam ergo ex hoc ita

 

 
 
 
 disputant: aqua baptismum, sanguis uidetur indicare martyrium, 
 spiritus uero ipse est qui per martyrium transit ad 
 dominum. plures tamen hic ipsam interpretatione mystica 
 intellegunt trinitatem, eo quod perfecta ipsa perhibeat testimonium 
 Christo: aqua patrem indicans, quia ipse de se dicit: 
 me dereliquerunt fontem aquae uiuae, sanguine 
 Christum demonstrans, utique per passionis cruorem, spiritu 
 uero sanctum spiritum manifestans. haec autem tria de 
 Christo testimonium ita perhibent ipso in euangelio loquente: 
 ego sum qui testimonium perhibeo de me, et testimonium 
 perhibuit de me qui misit me pater. et 
 item: cum autem uenerit paraclitus quem ego 
 mittam uobis, spiritum ueritatis, qui a patre procedit 
 ille testimonium perhibet de me. perhibet 
 ergo testimonium pater, cum dicit: hic est filius meus 
 dilectus, filius, cum dicit: ego et pater unum sumus, 
 spiritus sanctus, cum de eo dicitur: et uidit spiritum 
 dei descendentem sicut columbam uenientem 
 super se.

Quid est, quod rursum in epistula sua profert esse pro 
 quo non debeat orari peccatum usque ad mortem? 
 
 Utique usque ad mortem peccat ille peccator qui in huius 
 temporariae uitae cursu paenitentiam non agit. hac ratione 
 illud quoque oportet intellegi: qui autem blasphemauerit 
 in spiritum sanctum non remittitur ei neque hic 
 neque in futurum. blasphemat enim qui diuinis promissis

 

 
 
 
 spirituique sancto minime credens in quo est remissio peccatorum 
 reconciliari deo in hac uita per satisfactionis opera 
 detrectat.

Quid significat, quod in eodem legimus mundum in 
 maligno esse positum? 
 
 
 Non quod a deo mundus in maligno sit positus, sed quod 
 uitia hominum in mundo uiuentium sint maligna; hoc 
 modo etiam illud patebit, quod scriptum est: quia dies 
 mali sunt.

Qui sunt illi septem spiritus dei qui in apocalypsi commemorantur?. 
 
 Hi sunt quos et propheta Esaias enumerat: spiritus 
 sapientiae et intellectus, spiritus consilii et 
 uirtutis, spiritus scientiae et ueritatis, spiritus 
 timoris dei, in quibus tamen spiritalia opera significant. 
 omnia autem illa operatur unus atque idem spiritus.I 
 
 Et quidem haec de opinionibus doctissimorum uirorum 
 exigenti tibi a me prolata sunt. si quis tamen in praedictarum 
 quaestionum disputationibus adtulerit quae magis probentur 
 reprehendens pertinaciam, quae in plerisque esse solet, non 
 abnuo me secuturum esse meliora.