I. HAEC DE LIBRO LEGIS, QVI EXODVS NOMINATVR. 
 Non habebis deos alienos coram me. non facies tibi sculptile 
 neque omnem similitudinem quae est in caelo desuper et quae 
 in terra deorsum nec eorum quae sunt in aquis sub terra. non 
 adorabis ea neque coles. Item: Non adsumes nomen domini 
 dei tui in uanum. nec enim habebit insontem dominus eum qui 
 adsumpserit nomen domini dei sui frustra. Et paulo post: 
 Honora patrem tuum et matrem, ut sis longaeuus super terram 
 quam dominus deus tuus dabit tibi. non occides. non moechaberis. 
 non furtum facies. non loqueris contra proximum tuum 
 falsum testimonium. non concupisces domum proximi tui, nec 
 desiderabis uxorem eius, non seruum, non ancillam, non bouem, 
 non asinum, nec omnia quae illius sunt Item post decalogum 
 aliis in locis haec in eodem libro reperiuntur 
 praecepta uiuendi: Non facietis mecum deos argenteos, 
 nec deos aureos facietis uobis. Et aliquanto post: Qui 
 percusserit hominem nolens occidere, morte moriatur. qui 
 autem non est insidiatus, sed deus illum tradidit in manus 
 eius, constituam tibi locum quo fugere debeat. si quis de

 

 
 
 
 industria occiderit proximum suum per insidias, ab altari 
 meo euelles eum, ut moriatur. qui percusserit patrem suum 
 et matrem, morte moriatur. qui furatus fuerit hominem et 
 uendiderit eum, conuictus noxae morte moriatur. qui maledixerit 
 patri suo aut matri, morte moriatur. si rixati fuerint 
 uiri et percusserit alter proximum suum lapide uel pugno 
 et ille mortuus [non fuerit, sed [iacuerit in lectulo, si surrexerit 
 et ambulauerit foris super baculum suum, innocens 
 erit qui percussit, ita tamen ut operas eius et inpensas in 
 medicos restituat. qui percusserit seruum suum uel ancillam 
 uirga, et mortuus fuerit in manibus eius, criminis reus erit: 
 sin autem uno die superuixerit uel duobus, non subiacebit 
 poenae, quia pecunia illius est. si rixati fuerint uiri, et percusserit 
 quis mulierem praegnantem, et abortiuum quidem 
 fecerit, sed ipsa uixerit, subiacebit damno, quantum expetierit 
 maritus mulieris et arbitri iudicarint: sin autem mors eius 
 fuerit subsecuta, reddet animam pro anima, oculum pro oculo, 
 dentem pro dente, manum pro manu, pedem pro pede, adustionem 
 pro adustione, uulnus pro uulnere, liuorem pro liuore. 
 si percusserit quispiam oculum serui sui aut ancillae et luscos 
 eos fecerit, dimittet liberos pro oculo quem eruit. dentem 
 quoque si excusserit seruo aut ancillae suae, similiter dimittet 
 eos liberos. si bos cornu petierit uirum aut mulierem, et 
 mortui fuerint, lapidibus obruetur: et non comedentur carnes 
 eius, dominusque bonis innocens erit. quod si bos cornupeta 
 fuerit ab heri et nudiustertius, et contestati sunt 
 dominum eius, nec reclusit eum, occideritque uirum ac mulierem, 
 et bos lapidibus obruetur, et dominum illius occident. 
 quod si pretium ei fuerit inpositum, dabit pro anima sua

 
 
 
 quicquid fuerit postulatus. filium quoque et filiam si cornu percusserit, 
 simili sententiae subiacebit. si seruum ancillamque 
 inuaserit, triginta siclos argenti dabit domino, bos uero lapidibus 
 obruetur. si quis aperuerit cisternam et foderit et non 
 operuerit eam, cecideritque bos aut asinus in eam, dominus 
 cisternae reddet pretium iumentorum: quod autem mortuum 
 est, ipsius erit. si bos alienus bouem alterius uulnerauerit 
 et ille mortuus fuerit, uendent bouem uiuum et diuident pretium, 
 cadauer autem mortui inter se dispertient. sin autem sciebat 
 quod bos cornupeta esset ab heri et nudiustertius et non 
 custodiuit eum dominus suus, reddet bouem pro boue et 
 cadauer integrum accipiet. Si quis furatus fuerit bouem aut 
 ouem et occiderit uel uendiderit, quinque boues pro uno boue 
 restituet et quattuor oues pro una oue. si effringens fur domum 
 siue suffodiens fuerit inuentus et accepto uulnere mortuus fuerit, 
 percussor non erit reus sanguinis. quod si orto sole hoc fecerit, 
 homicidium perpetrauit et ipse morietur. si non habuerit quod 
 pro furto reddat, uenundabitur. si inuentum fuerit apud eum 
 quod furatus est uiuens, siue bos siue asinus siue ouis, 
 duplum restituet. si laeserit quispiam agrum uel uineam et 
 dimiserit iumentum suum, ut depascatur aliena, quicquid 
 optimum habuerit in agro suo uel in uinea, pro damni aestimatione 
 restituet. si egressus ignis inuenerit spinas et conprehenderit 
 aceruos frugum siue stantes segetes in agris, reddet 
 damnum qui ignem succenderit. si quis commendauerit 
 amico pecuniam aut uas in custodiam et ab eo qui susceperat 
 furto ablata fuerint, si inuenitur fur, duplum reddet: si latet, 
 dominus domus adplicabitur ad deos et iurabit quod non

 
 
 
 extenderit manum in rem proximi sui ad perpetrandam fraudem, 
 tam in boue quam in asino et oue ac uestimento, et quicquid 
 damnum inferre potest: et ad deos utriusque causa perueniet: 
 et si illi iudicauerint, duplum restituet proximo suo. 
 si quis commendauerit proximo suo asinum, bouem et ouem 
 et omne iumentum ad custodiam et mortuum fuerit aut 
 debilitatum uel captum ab hostibus nullusque hoc uiderit, 
 iusiurandum erit in medio, quod non extenderit manum ad rem 
 proximi sui: suscipietque dominus iuramentum, et ille reddere 
 non cogetur. quod si furto sublatum fuerit, restituet damnum 
 domino. si comestum a bestia, defert ad eum quod occisum 
 est et non restituet. qui a proximo suo quicquam horum 
 mutuum postulauerit, et debilitatum aut mortuum fuerit 
 domino non praesente, reddere conpelletur. quod si in praesentiarum 
 fuit dominus, non restituet, maxime si conductum 
 uenerat pro mercede operis sui. si seduxerit quis uirginem 
 necdum desponsatam et dormierit cum ea, dotabit eam et 
 habebit uxorem. si pater uirginis dare noluerit, reddet pecuniam 
 iuxta modum dotis quam uirgines accipere consuerunt. 
 maleficos non patieris uiuere. qui coierit cum iumento, morte 
 moriatur. qui immolat diis, occidetur, praeter domino soli. 
 aduenam non contristabis neque adfliges eum: aduenae enim 
 fuistis in terra Aegypti. uiduae et pupillo non nocebitis. si 
 laeseritis eos, uociferabuntur ad me, et ego exaudiam clamorem 
 eorum et indignabitur furor meus percutiamque uos gladio et 
 erunt uxores uestrae uiduae et filii uestri pupilli. si pecuniam 
 mutuam dederis populo meo pauperi, qui habitat tecum, 
 non urges eum quasi exactor nec usuris opprimes. si pignus

 
 
 
 a proximo tuo acceperis uestimentum, ante solis occasum 
 redde ei: ipsum enim est solum quo operitur indumentum 
 carnis eius, nec habet aliud in quo dormiat: si clamauerit ad 
 me, exaudiam eum, quia misericors sum. diis non detrahes, 
 et principi populi tui non male dices. decimas tuas et primitias 
 non tardabis Offerre. primogenitum filiorum tuorum dabis mihi. 
 Et paulo post: Non suscipies uocem mendacii, nec iunges 
 manum tuam, ut pro impio dicas falsum testimonium. non 
 sequeris turbam ad faciendum malum, nec in iudicio plurimorum 
 adquiesces sententiae, ut a uero deuies. pauperis quoque 
 non misereberis in negotio. si occurreris boui inimici 
 tui aut asino erranti, reduc ad eum. si uideris asinum odientis 
 te iacere sub onere, non pertransibis, sed subleuabis cum 
 eo. non declinabis in iudicio pauperis. mendacium fugies. 
 insontem et iustum non occides: quia auersor impium. ne 
 accipias munera, quae excaecant etiam prudentes et subuertunt 
 uerba iustorum. peregrino molestus non eris: scitis enim aduenarum 
 animas, quia et ipsi peregrini fuistis in terra Aegypti 
 Et post quaedam interposita, cum de alienigenis 
 loqueretur: Non adorabis deos eorum, neque coles eos. non 
 facies opera eorum, sed destrues eos et confringes statuas 
 eorum: seruietisque domino deo uestro. Et post multa in 
 eodem libro de diis gentium: Sed aras eorum destrue, 
 confringe statuas lucosque succide. noli adorare deum alienum. 
 dominus zelotes nomen eius, deus est aemulator. ne 
 ineas pactum cum hominibus illarum regionum, ne cum fornicati 
 fuerint cum diis suis et adorauerint simulacra eorum,

 

 
 
 
 nocet te quispiam, ut comedas de immolatis. nec uxorem 
 de filiabus eorum accipias filiis tuis, ne postquam ipsae 
 fuerint fornicatae, fornicari faciant et filios tuos in deos suos. 
 deos conflatiles non facies tibi. Et paulo post: Primitias 
 frugum terrae tuae offeres in domum domini dei tui. 
 Haec de libro legis, qui Exodus nominatur, colligenda 
 existimaui. nunc eodem modo inspiciamus 
 in sequenti Leuitico.

II. DE LEVITICO. 
 Omnis homo, inquit, ad proximam sanguinis sui non 
 accedet, ut reuelet turpitudinem eius. ego dominus. turpitudinem 
 patris tui et turpitudinem matris tuae non discooperies: 
 mater tua est, non reuelabis turpitudinem eius. turpitudinem 
 uxoris patris tui non discooperies: turpitudo enim 
 patris tui est. turpitudinem sororis tuae ex patre siue ex 
 matre, quae domi uel foris genita est, non reuelabis. turpitudinem 
 filiae filii tui uel neptis ex filia non reuelabis: quia 
 turpitudo tua est. turpitudinem filiae uxoris patris tui, quam 
 peperit patri tuo, et est soror tua, non reuelabis. turpitudinem 
 sororis patris tui non discooperies: quia caro est patris tui. 
 turpitudinem sororis matris tuae non reuelabis, eo quod caro 
 sit matris tuae. turpitudinem patrui tui non reuelabis, nec 
 accedes ad uxorem eius, quae tibi adfinitate coniungitur.

 

 
 
 
 turpitudinem matris tuae non reuelabis, quia uxor filii tui est, 
 nec discooperies ignominiam eius. turpitudinem uxoris fratris 
 tui non reuelabis: quia turpitudo fratris tui est. turpitudinem 
 uxoris tuae et filiae eius non reuelabis. filiam filii eius et 
 filiam filiae illius non sumes, ut reueles ignominiam eius: quia 
 caro illius sunt, et talis coitus incestus est. sororem uxoris 
 tuae in pelicatum illius non accipies, nec reuelabis turpitudinem 
 eius adhuc illa uiuente. ad mulierem, quae patitur menstrua, 
 non accedes, nec reuelabis foeditatem eius. cum uxore proximi 
 tui non coibis, nec seminis commixtione maculaberis. 
 de semine tuo non dabis ut consecretur idolo Moloch, nec 
 pollues nomen dei tui. ego dominus. cum masculo non commisceberis 
 coitu femineo: quia abominatio est. cum omni 
 pecore non coibis, nec maculaberis cum eo. mulier non succumbet 
 iumento, nec miscebitur ei: quia scelus est. nec 
 polluamini in omnibus his. Et post aliquantum: Vnusquisque 
 matrem et patrem suum timeat. Et post I uersum: 
 Nolite conuerti ad idola, nec deos conflatiles faciatis uobis. ego 
 dominus deus uester. Et paulo post: Nec remanentes, 
 inquit, spicas colliges, neque in uinea tua racemos et grana 
 decidentia congregabis, sed pauperibus et peregrinis carpenda 
 dimittes. ego dominus deus uester. non facietis furtum. non 
 mentiemini, nec decipiet unusquisque proximum suum. non periurabis 
 in nomine meo, nec pollues nomen dei tui. ego sum 
 dominus. nec facies calumniam proximo tuo, nec ui opprimes

 

 
 
 
 eum. non morabitur opus mercennarii tui apud te usque in mane, 
 non maledices surdo, nec coram caeco pones offendiculum: sed 
 timebis dominum deum, quia ego sum dominus. non faciesqoud 
 iniquum est, nec iniuste iudicabis. \' nec consideres personam 
 pauperis, nec honores uultum potentis. iuste iudica 
 proximo tuo. non eris criminator et susurro in populis. non 
 stabis contra sanguinem proximi tui. ego dominus. ne oderis 
 fratrem tuum in corde tuo, sed publice argue eum, ne habeas 
 super illo peccatum. non quaeres ultionem, nec memor eris 
 iniuriae ciuium tuorum. diliges amicum tuum sicut te ipsum. 
 ego sum dominus. leges meas custodite. Et paulo post: 
 Non comedetis cum sanguine. non augurabimini, nec obseruabitis 
 somnia. neque in rotundum adtondebitis comam, nec 
 eradicetis barbam. et super mortuo non incidetis carnem 
 uestram neque figuras aliquas et stigmata facietis uobis. ego 
 dominus. ne prostituas filiam tuam, ne contaminetur terra 
 et impleatur piaculo. Et post I uersum: Ego dominus.. 
 ne declinetis ad magos, nec ab ariolis aliquid sciscitemini, 
 ut polluamini per eos. ego dominus deus uester. coram canocapite 
 consurge, et honora personam senis, et time deum 
 tuum. ego dominus. si habitauerit aduena in terra uestra 
 et moratus fuerit inter uos, ne exprobretis ei, sed sit inter 
 uos quasi indigena, et diligetis eum quasi uosmet ipsos: fuistis 
 enim et uos aduenae in terra Aegypti. ego dominus

 

 
 
 
 deusuester. nolite facere aliquid iniquum in iudicio, in regula, in 
 pondere, in mensura. statera iusta et aequa sint pondera: 
 iustus modius, aequus sextarius. ego dominus deus uester, 
 qui eduxi uos de terra Aegypti. custodite omnia praecepta 
 mea et uniuersa iudicia, et facite ea. ego dominus. Locutusque 
 est dominus ad Moysen dicens: haec loqueris filiis 
 Israhel: homo de filiis Israhel et de aduenis qui habitant 
 in Israhel, si quis dederit de semine suo idolo Moloch, morte 
 moriatur: populus terrae lapidabit eum: et ego ponam faciem 
 meam contra illum succidamque eum de medio populi sui, 
 eo quod dederit de semine suo Moloch et contaminauerit 
 sanctuarium meum et polluerit nomen sanctum meum. quod 
 si neglegens populus terrae et quasi paruipendens imperium 
 meum dimiserit hominem, qui dedit de semine suo Moloch, 
 nec uoluerit eum occidere, ponam faciem meam super hominem 
 illum et cognationem eius succidamque et ipsum et omnes 
 qui consenserunt ei, ut fornicarentur cum Moloch de medio 
 populi sui. anima, quae declinauerit ad magos et ariolos et 
 fornicata fuerit cum eis, ponam faciem meam contra eam et 
 interficiam illam de medio populi sui. sanctificamini et estote 
 sancti: quia ego dominus deus uester. custodite praecepta 
 mea et facite ea. ego dominus qui sanctifico uos. qui maledixerit 
 patri suo aut matri, morte moriatur. patri matrique 
 maledixit, sanguis eius sit super eum. si moechatus fuerit 
 uir cum uxore alterius et adulterium perpetrauerit cam coniuge 
 proximi sui, morte moriantur et moechus et adultera. 
 qui dormierit cum nouerca sua et reuelauerit ignominiam 
 patris sui, morte moriantur ambo: sanguis eorum sit super

 
 

 eos. si quis dormierit cum nuru sua, uterque moriantur, quia 
 scelus operati sunt: sanguis eorum sit super eos. qui dormierit 
 cum masculo coitu femineo, uterque operatus est nefas, morte 
 moriantur: sanguis eorum sit super eos. qui supra uxorem 
 filiam duxerit matrem eius, scelus operatus est: uiuus ardebit 
 cum eis, nec permanebit tantum nefas in medio uestri. qui 
 cum iumento et pecore coierit, morte moriatur: pecus quoque 
 occidite. mulier, quae succubuerit cuilibet iumento, simul 
 interficietur cum eo: sanguis eorum sit super eos. qui acceperit 
 sororem suam, filiam patris sui uel filiam matris suae, 
 et uiderit turpitudinem eius, illaque conspexerit fratris ignominiam, 
 nefariam rem operati sunt: occidentur in conspectu 
 populi, eo quod turpitudinem suam mutuo reuelauerint, et 
 portabunt iniquitatem suam. qui coierit cum muliere in fluxu 
 menstruo et reuelauerit turpitudinem eius, ipsaque aperuerit 
 fontem sanguinis sui, interficientur ambo de medio populi sui. 
 turpitudinem materterae et amitae tuae non discooperies. qui 
 hoc fecerit, ignominiam carnis suae nudauit: portabunt iniquitatem 
 suam ambo. qui coierit cum uxore patrui uel auunculi 
 sui et reuelauerit ignominiam cognationis suae, portabunt 
 ambo peccatum suum: absque liberis morientur. qui duxerit 
 uxorem fratris sui, rem facit inlicitam: turpitudinem fratris 
 sui reuelauit: absque filiis erunt. Et alio in loco: Vir siue 
 mulier, in quibus pythonicus uel diuinationis fuerit spiritus, 
 morte moriantur. lapidibus obruent eos: sanguis eorum sit 
 super eos. Itemque alio in loco, cum de summo 
 sacerdote loqueretur: Virginem, inquit, ducet uxorem:

 

 
 
 
 uiduam et repudiatam et sordidam atque meretricem non 
 accipiet, sed puellam de populo suo: ne commisceat stirpem 
 generis sui uulgo gentis suae: quia ego dominus qui sanctifico 
 eum. Et post multa : Homo, qui maledixerit deo suo, portabit 
 peccatum suum. et qui blasphemauerit nomen domini, morte 
 moriatur: lapidibus opprimet eum omnis multitudo, siue ille 
 cinis siue peregrinus fuerit. qui blasphemauerit nomen domini, 
 morte moriatur. qui percusserit et occiderit hominem, 
 morte moriatur. qui percusserit animal, reddat uicarium, id 
 est animam pro anima. qui inrogauerit maculam cuilibet 
 ciuium suorum, sicut fecit, fiet illi: fracturam pro fractura, 
 oculum pro oculo, dentem pro dente restituet. qualem inflixerit 
 maculam, talem sustinere cogetur. qui percusserit iumentum, 
 reddet aliud. qui percusserit hominem, punietur. aequum 
 iudicium sit inter uos, siue peregrinus siue ciuis peccauerit: quia 
 ego sum dominus deus uester. Et post aliquantum: Non 
 facietis uobis idolum et sculptile, nec titulos erigetis, nec 
 insignem lapidem ponetis in terra uestra, ut adoretis eum. 
 ego enim sum dominus deus uester. 
 
 Haec de Leuitico. nunc delibro, cuius nomen est 
 Numeri, quae uisa sunt commemoranda ponemus.

III. DE NVMERIS. 
 Homo cum mortuus fuerit absque filio, ad filiam eius transibit 
 hereditas. si filiam non habuerit, habebit successores 
 fratres suos. quod si et fratres non habuerit, dabitis

 

 
 
 
 hereditatem fratribus patris eius. sin autem nec patruos habuerit, 
 dabitur hereditas his qui ei proximi sunt: eritque hoc filiis 
 Israhel sanctum lege perpetua, sicut praecepit dominus Moysi. 
 Et post multa: Ad unius testimonium nullus condemnabitur. 
 non accipietis pretium ab eo qui reus est sanguinis. 
 
 
 Haec de Numeris inuenimus, quae inspicienda 
 putauimus. Deuteronomium deinceps considerabimus.

IIII. DE DEVTERONOMIO. 
 Nulla erit distantia personarum: ita paruum audietis ut 
 magnum, nec accipietis cuiusquam personam: quia dei iudieium 
 est. Et plurimis interpositis, ubi decalogum 
 repetit: Custodite igitur sollicite animas uestras. non uidistis 
 aliquam similitudinem in die, qua locutus est dominus uobis in 
 Horeb de medio ignis: ne forte decepti faciatis uobis sculptam 
 similitudinem aut imaginem masculi uel feminae, similitudinem 
 omnium iumentorum quae sunt super terram uel auium sub 
 caelo uolantium atque reptilium quae mouentur in terra 
 siue piscium qui sub terra morantur in aquis: ne forte oculis 
 eleuatis ad caelum uideas solem et lunam et omnia astra 
 caeli et errore deceptus adores et colas quae creauit dominus 
 deus tuus in ministerium cunctis gentibus, quae sub caelo 
 sunt Et paulo post: Caue, inquit, ne quando obliuiscaris 
 pacti domini dei tui, quod pepigit tecum, et facias tibi sculptam 
 similitudinem eorum quae fieri dominus prohibuit: quia

 

 

 

 
 
 
 dominus deus tuus ignis consumens est, deus aemulator. Et 
 alio loco: Non habebis deos alienos in conspectu meo. 
 non facies tibi sculptile, nec similitudinem omnium, quae in 
 caelo sunt desuper et quae in terra deorsum et quae uersantur 
 in aquis sub terra. non adorabis ea et non coles. 
 ego enim sum dominus deus tuus, deus aemulator, reddens 
 iniquitatem patrum in filios in tertiam et quartam generationem 
 his qui oderunt me et faciens misericordiam in multa milia 
 diligentibus me et custodientibus praecepta mea. non usurpabis 
 nomen domini dei tui frustra: quia non erit inpunitus 
 qui super re uana nomen eius adsumpserit. Et post paululum: 
 Honora, inquit, patrem tuum et matrem, sicut praecepit 
 tibi dominus deus tuus, ut longo uiuas tempore et bene 
 sit tibi in terra, quam dominus deus tuus daturus est tibi. 
 non occides. neque moechaberis. furtumque non facies. nec 
 loqueris contra proximum tuum falsum testimonium. non concupisces 
 uxorem proximi tui, non domum, non agrum, non 
 seruum, non ancillam, non bouem, non asinum, et uniuersa 
 quae illius sunt Et alibi in eodem libro: Diliges dominum 
 deum tuum ex toto corde tuo et ex tota anima tua et ex tota 
 fortitudine tua. Et paulo post: Cum comederis et saturatus 
 fueris, caue diligenter, ne obliuiscaris domini, qui eduxit te de 
 terra Aegypti de domo seruitutis. dominum deum tuum timebis 
 et ipsi soli seruies ac per nomen illius iurabis. non ibitis post 
 deos alienos cunctarum gentium, quae in circuitu uestro sunt: 
 quoniam deus aemulator dominus deus tuus in medio tui: ne

 

 
 
 
 quando irascatur furor domini dei tui contra te et auferat te 
 desuper - facie terrae. non temptabis dominum deum tuum. 
 Item paulo post, cum de alienigenis loqueretur: 
 Neque sociabis cum eis coniugia. filiam tuam non dabis filio 
 eius, nec filiam illius accipies filio tuo: quia seducet filium. 
 tuum, ne sequatur me et ut magis seruiat diis alienis: irasceturque 
 furor domini et delebit te cito. quin potius haec 
 facietis eis: aras eorum subuertite, confringite statuas, lucosque 
 succidite, et sculptilia conburite. Et post aliquantum: 
 Sculptilia eorum igne conbures. non concupisces argentum et 
 aurum, de quibus facta sunt, neque adsumes ex eis tibi quicquam 
 offendas, propterea, quia abominatio est domini dei 
 tui. nec inferes quippiam ex idolo in domum tuam, ne fias 
 anathema, sicut et illud est: quasi spurcitiam detestaberis et 
 uelut inquinamentum ac sordes abominationi habebis, quia anathema 
 est. Et alio in loco: Obserua et caue, ne quando 
 obliuiscaris domini dei tui et neglegas mandata eius atque iudicia 
 et caerimonias, quas ego praecipio tibi hodie: ne postquam 
 comederis et satiatus fueris, domos pulchras aedificaueris et 
 habitaueris in eis, habuerisque armenta et ouium greges, 
 argenti et auri cunctarumque rerum copiam, eleuetur cor 
 tuum, et non reminiscaris domini dei tui. Et post paucos

 

 

 
 

 uersus : Ad extremum, inquit, misertus est tui, ne diceres 
 in corde tuo: fortitudo mea et robur manus meae haec mihi 
 omnia praestiterunt, sed recorderis domini dei tui, quod ipse 
 tibi uires praebuerit. Et post aliquantum: Vt ipsi comedatis 
 ac saturemini. cauete, ne forte decipiatur cor uestrum 
 et recedatis a domino deo seruiatisque diis alienis et adoretis 
 eos, iratusque dominus claudat caelum. Et post aliquantum: 
 Subuertite omnia loca, in quibus coluerunt gentes, 
 quas possessuri estis, deos suos super montes excelsos et 
 colles et subter omne lignum frondosum. dissipate aras 
 eorum et confringite statuas, lucos igne conburite et idola 
 comminuite: disperdite nomina eorum de locis suis. Et 
 quibusdam interpositis, cum de alienigenis loqueretur: 
 Caue, ne imiteris eas, postquam te fuerint introeunte 
 subuersae, et requiras caerimonias earum, dicens: 
 sicut coluerunt gentes istae deos suos, ita et ego colam. 
 non facies similiter domino deo tuo. omnes abominationes, 
 quas auersatur dominus, fecerunt diis suis offerentes filios et 
 filias et conburentes igni. quod praecipio tibi, hoc tantum 
 facito domino: nec addas quicquam, nec minuas. Si surrexerit 
 in medio tui prophetes aut qui somnium uidisse se dicat et 
 praedixerit signum atque portentum et uenerit quod locutus 
 est et dixerit tibi: eamus et sequamur deos alienos, quos 
 ignoras, et seruiamus eis, non audias uerba prophetae illius 
 aut somniatoris: quia temptat uos dominus deus uester, ut 
 palam fiat, utrum diligatis eum, an non, in toto corde et in

 

 
 
 
 tota anima uestra. dominum deum uestrum sequimini et 
 ipsum timete: mandata illius custodite et audite uocem eius: 
 ipsi seruietis et ipsi adhaerebitis. propheta autem ille ant 
 fictor somniorum interficietur: quia locutus est, ut uos auerteret 
 a domino deo uestro, qui eduxit uos de terra Aegypti 
 et redemit de domo seruitutis: ut errare te faceret de uia, 
 quam tibi praeceperat dominus deus tuus: et auferes malum 
 de medio tui. si tibi uoluerit persuadere frater tuus, filius 
 matris tuae, aut filius tuus uel filia siue uxor, quae est in 
 sinu tuo, aut amicus, quem diligis ut animam tuam, clam 
 dicens: eamus et sequamur deos alienos, quos tu ignoras et 
 patres tui, cunctarum in circuitu gentium, quae iuxta uel 
 procul sunt ab initio usque ad fines terrae, non adquiescas 
 ei, neque audias, neque parcat ei oculus tuus, ut miserearis 
 et occultes eum: sed statim interficies. sit prius manus tua 
 super eum, et post te omnis populus mittat manum. lapidibus 
 obrutus necabitur, quia te uoluit abstrahere a domino deo tuo. 
 Et post paululum: Non uos incidetis nec facietis caluitium 
 super mortuo: quoniam populus sanctus es domino 
 deo tuo. Et alio loco: Si unus, inquit, de fratribus tuis, 
 qui moratur intra portas ciuitatis tuae in terra, quam dominus 
 deus tuus daturus est tibi, ad paupertatem uenerit, non obdurabis 
 cor tuum, nec contrahes manum : sed aperies eam 
 pauperi et dabis mutuum, quo eum indigere perspexeris. caue, 
 ne forte subrepat tibi impia cogitatio et dicas in corde tuo: 
 adpropinquat septimus annus remissionis, et auertas oculos 
 . a paupere fratre tuo nolens ei quod postulat mutuum commodare, 
 ne clamet contra te ad dominum et fiat tibi in

 

 
 
 
 peccatum: sed dabis ei, nec ages quippiam callide in eius 
 necessitatibus subleuandis, ut benedicat tibi dominus deus 
 tuus in omni tempore et in cunctis ad quae manum miseris. 
 non deerunt pauperes in terra habitationis tuae: idcirco ego 
 praecipio tibi, ut aperias manum fratri tuo egeno et pauperi, 
 qui tecum uersantur in terra. Et aliquanto post: Iudices 
 et magistros constitues in omnibus portis tuis, quas dominus 
 deus tuus dederit tibi, per singulas tribus tuas, ut iudicent 
 populum iusto iudicio nec in alteram partem declinent 
 non accipies personam nec munera: quia munera excaecant 
 oculos sapientium et mutant uerba iustorum. iuste quod iustum 
 est persequeris, ut uiuas et possideas terram, quam dominus 
 deus tuus dederit tibi. Et post pauca: Nec facies tibi 
 atque constitues statuam, quae odit dominus deus tuus. 
 Item post pauca: Cum reperti fuerint apud te intra unam 
 portarum tuarum, quas dominus deus tuus dabit tibi, uir aut 
 mulier, qui faciant malum in conspectu domini dei tui et 
 transgrediantur pactum illius, ut uadant et seruiant diis alienis 
 et adorent eos, solem et lunam et omnem militiam caeli, 
 quae non praecepi, et hoc tibi fuerit nuntiatum, audiensque 
 inquisieris diligenter et uerum esse reppereris et abominatio 
 facta est in Israhel: educes uirum ac mulierem, qui rem 
 sceleratissimam perpetrarunt, ad portas ciuitatis tuae, et lapidibus 
 obruentur. in ore duorum aut trium testium peribit 
 qui interficietur. nemo occidatur uno contra se dicente testimonium. 
 manus testium prima interficiet eum, et manus

 

 
 
 
 reliqui populi extrema mittetur, ut auferas malum de medio 
 tui. Item post aliquantum: Qui autem superbierit nolens 
 oboedire sacerdotis imperio, qui eo tempore ministrat domino 
 deo tuo, et decreto iudicis, morietur homo ille: et auferes 
 malum de Israhel: cunctusque populus audiens timebit, ut 
 nullus deinceps intumescat superbia. Et post quaedam 
 interposita, cum de alienigenis admoneret: Caue, 
 inquit, ne imitari uelis abominationes illarum gentium. 
 nec inueniatur in te qui lustret filium suum aut filiam ducens 
 per ignem, aut qui ariolos sciscitetur et obseruet somnia 
 atque auguria, ne sit maleficus, ne incantator, nec pythones 
 consulas nec diuinos et quaeras a mortuis ueritatem. omnia 
 enim haec abominabitur dominus. Et post abominabitur: 
 Non stabit testis unus contra aliquem, quicquid illud peccati 
 et facinoris fuerit: sed in ore duorum aut trium testium 
 stabit omne uerbum. si steterit testis mendax contra hominem 
 accusans eum praeuaricationis, stabunt ambo quorum causa 
 est ante dominum in conspectu sacerdotum et iudicum, qui 
 fuerint in diebus illis: cumque diligentissime perscrutantes 
 inuenerint falsum testem dixisse contra fratrem suum mendacium, 
 reddent ei sicut fratri suo reddere cogitauit, et 
 auferes malum de medio tui: ut audientes ceteri timorem 
 habeant et nequaquam talia audeant facere. non misereberis 
 eius, sed animam pro anima, oculum pro oculo, dentem 
 pro dente, manum pro manu, pedem pro pede exiges. Et

 

 
 
 
 alibi in eodem libro: Si genuerit homo filium contumacem 
 et proteruum, qui non audiat patris ac matris imperium 
 et coercitus oboedire contempserit, adprehendent eum 
 et educent ad seniores ciuitatis illius et ad portam iudicii 
 dicentque ad eos: filius noster iste proteruus et contumax 
 est, monita nostra audire contempsit, comissationibus uacat 
 et luxuriae atque conuiuiis, lapidibus eum obruet populus 
 ciuitatis, et morietur, ut auferatis malum de medio uestri et 
 uniuersus Israhel audiens pertimescat. Et post pauca: Non 
 uidebis bouem fratris tui aut ouem errantem et praeteribis, 
 sed reduces fratri tuo, etiamsi non est propinquus tuus frater 
 nec nosti eum, duces in domum tuam, et erunt apud te, 
 quamdiu quaerat ea frater tuus, et recipiat. similiter facies de 
 asino et uestimento et de omni re fratris tui, quae perierit: si 
 inueneris ea, ne neglegas quasi aliena. si uideris asinum fratris 
 tui aut bouem cecidisse in uia, non despicies, sed subleuabis cum 
 eo. non induetur mulier ueste uirili, nec uir utetur ueste feminea: 
 abominabilis enim apud dominum est qui facit haec. Item 
 post pauca: Cum aedificaueris domum nouam, facies murum 
 tecti per circuitum, ne effundatur sanguis in domo tua et sis 
 labente alio et in praeceps ruente. Item paulo post: 
 Si duxerit uir uxorem et postea eam odio habuerit quaesieritque 
 occasiones quibus dimittat eam obiciens ei nomen pessimum 
 et dixerit: uxorem hanc accepi et ingressus ad eam

 

 
 
 + 
 non inueni uirginem, tollent eam pater et mater eiam et 
 ferent secum signa uirginitatis eius ad seniores urbis, qui in 
 porta sunt, et dicet pater: filiam meam dedi huic uxorem, 
 quam quia odit, inponit ei nomen pessimum, ut dicat: non 
 inueni filiam tuam uirginem: et ecce haec sunt signa uirginitatis 
 filiae meae. expandent uestimentum coram senioribus 
 ciuitatis: adprehendentque senes urbis illius uirum et uerberabunt 
 illum, condemnantes insuper centum siclis argenti, 
 quos dabit patri puellae: quoniam diffamauit nomen pessimum 
 super uirginem Israhel: habebitque eam uxorem et non poterit 
 dimittere omni tempore uitae suae. quod si uerum est quod 
 obicit et non est in puella inuenta uirginitas, eicient eam 
 extra fores domus patris sui et lapidibus obruent uiri cuiuitatis 
 eius, et morietur: quoniam fecit nefas in Israhel, ut fornicaretur 
 in domo patris sui: et auferes malum de medio tui. ai 
 dormierit uir cum uxore alterius, uterque morietur, id est 
 adulter et adultera: et auferes malum de Israhel si puellam 
 uirginem desponderit uir et inuenerit eam aliquis in ciuitate 
 et concubuerit cum illa, educes utrumque ad portam ciuitatis 
 illius, et lapidibus obruentur: puella, quia non clamauit, cum 
 esset in ciuitate, uir, quia humiliauit uxorem proximi sui: et 
 auferes malum de medio tui. sin autem in agro reppererit uir 
 puellam, quae desponsata est, et adprehendens concubuerit cum 
 illa, ipse morietur solus: puella nihil patietur, nec est rea 
 mortis: quoniam sicut latro consurgit contra fratrem suum 
 et occidit animam eius, ita et puella perpessa est: sola erat 
 in agro, clamauit, et nullus adfuit qui liberaret eam. si inuenerit 
 uir puellam uirginem, quae non habet sponsum, et 
 adprehendens concubuerit cum ea et res ad iudicium uenerit, 
 dabit qui dormiuit cum ea patri puellae centum siclos

 
 
 
 argenti et habebit eam uxorem, quia humiliauit eam: non poterit 
 dimittere cunctis diebus uitae suae. non accipiet homo uxorem 
 patris sui nec reuelabit operimentum eius. Et post paululum: 
 Non erit meretrix de filiabus Israhel neque scortator 
 de filiis Israhel Et post paululum: Non faenerabis fratri 
 tuo ad usuram pecuniam, nec fruges, nec quamlibet aliam 
 rem, sed alio. Et post paucos uersus: Cum uoueris 
 uotum domino deo tuo, non tardabis reddere: quia requiret 
 illud dominus deus tuus et, si moratus fueris, reputabit tibi 
 in peccatum. si nolueris polliceri, absque peccato eris: quod 
 autem semel est egressum de labiis tuis, obseruabis et facies 
 sicut promisisti domino deo tuo et propria uoluntate et ore tuo 
 locutus es. Et paulo post: Non accipies loco pignoris inferiorem 
 et superiorem molam, quia animam suam adposuit tibi. 
 si deprehensus fuerit homo sollicitans fratrem suum de filiis Israhel 
 et uendito eo accipiens pretium, interficietur: et auferes 
 malum de medio tui. Et post paucos uersus: Cum repetes, 
 inquit, a proximo tuo rem aliquam quam debet tibi, non ingredieris 
 domum eius, ut pignus auferas, sed stabis foris et ille 
 tibi proferet quod habuerit. sin autem pauper est, non pernoctabit 
 apud te pignus, sed statim reddes ei ante solis occasum, ut 
 dormiens in uestimento suo benedicat tibi et habeas iustitiam 
 coram domino deo tuo. non negabis mercedem indigentis et 
 pauperis fratris tui siue aduenae, qui tecum moratur in terra 
 et intra portas tuas est: sed eadem die reddes ei pretium 
 laboris sui ante solis occasum: quia pauper est et ex eo

 

 
 
 
 sustentat animam suam: ne clamet contra. te ad dominum, 
 et reputetur tibi in peccatum. non occidentur patres pro filiis 
 nec filii pro patribus, sed unusquisque pro suo peccato morietur. 
 Et post paucos uersus: Quando messueris segetem 
 in agro tuo et oblitus manipulum reliqueris, . non reuerteris, 
 ut tollas illum, sed aduenam et pupillum et uiduam auferre 
 patieris, ut benedicat tibi dominus deus tuus in omni opere 
 manuum tuarum. si fruges colliges oliuarum, quicquid remanserit 
 in arboribus, non reuerteris, ut colligas, sed relinques 
 aduenae, pupillo et uiduae. si uindemiaueris uineam tuam, 
 non colliges remanentes racemos, sed cedent in usus aduenae, 
 pupilli et uiduae. memento, quod et tu seruieris in Aegypto, 
 et idcirco praecipio tibi, ut facias hanc rem. Si fuerit causa 
 inter aliquos et interpellauerint iudices, quem iustum esse 
 perspexerint, illi iustitiae palmam dabunt, quem impium, condemnabunt 
 impietatis. sin autem qui peccauit dignum uiderint 
 plagis, prosternent et coram se facient uerberari. pro mensura 
 peccati erit et plagarum modus: ita dumtaxat, ut quadragenarium 
 numerum non excedant, ne foede laceratus ante 
 oculos tuos abeat frater tuus. E t post paululum: Si habuerint 
 inter se iurgium uiri et unus contra alterum rixari 
 coeperint uolensque uxor alterius eruere uirum suum de manu 
 fortioris miserit manum et adprehenderit uerenda eius, abscides 
 manum illius nec flecteris super eam ulla misericordia. 
 non habebis in sacculo diuersa pondera, maius et minus: nec 
 erit in domo tua modius maior et minor. pondus habebis

 

 
 
 
 iustum et uerum, et modius aequalis et uerus erit tibi. Et 
 post pleraque: Maledictus homo, qui facit sculptile et 
 conflatile, abominationem domini, opus manuum artificum, 
 ponetque illud in abscondito. et respondebit omnis populus 
 et dicet: amen. maledictus qui non honorat patrem suum et 
 matrem. et dicet omnis populus: amen. maledictus qui 
 transfert terminos proximi sui. et dicet omnis populus: amen. 
 maledictus qui errare facit caecum in uia. et dicet omnis 
 populus: amen. maledictus qui peruertit iudicium aduenae, 
 pupilli et uiduae. et dicet omnis populus: amen. maledictus 
 omnis qui dormit cum uxore patris sui et reuelat operimentum 
 lectuli eius. et dicet omnis populus: amen. maledictus qui 
 dormit cum omni iumento. et dicet omnis populus: amen. 
 maledictus qui dormit cum sorore sua, filia patris sui uel 
 matris suae. et dicet omnis populus: amen. maledictus qui 
 dormit cum socru sua. et dicet omnis populus: amen. maledictus 
 qui clam percusserit proximum suum. et dicet omnis 
 populus: amen. maledictus qui accipit munera, ut percutiat 
 animam sanguinis innocentis. et dicet omnis populus: amen. 
 
 Huc usque de libris Moysi quae uisa sunt ponenda 
 posuimus. in his uero quae secuntur et appellantur 
 Hiesu Naue, Iudicum, Regnorum, Paralipomenon, 
 rerum gestarum potius historia legitur quam praecepta 
 uiuendi. haec tamen paucissima de libro 
 Hiesu Naue praetereunda in hocopere non putaui.

V. DE HIESV NAVE. 
 Reuertimini et ite in tabernacula uestra et in terram possessionis, 
 quam tradidit uobis Moyses famulus domini trans 
 Iordanen: ita dumtaxat, ut custodiatis adtente et opere conpleatis 
 mandatum et legem, quam praecepit uobis Moyses 
 seruus domini, ut diligatis dominum deum uestrum et ambuletis 
 in omnibus uiis eius et obseruetis mandata illius adhaereatisque 
 ac seruiatis ei in omni corde et in omni anima 
 uestra. Et in alio loco: Ne postquam intraueritis, inquit, 
 ad gentes, quae inter uos futurae sunt, iuretis in nomine deorum 
 earum et seruiatis eis et adoretis illos: sed adhaereatis domino 
 deo uestro, quod fecistis usque in diem hanc. 
 
 De libro autem Psalmorum multa ponenda sunt, 
 quamuis eadem saepe repetantur: sed habebo 
 modum, quantum potero, ne hoc opus, quod memoria 
 maxime tenendum est, in nimiam longitudinem 
 pergat.

VI. DE PSALMIS. 
 In psalmo primo: Beatus uir, qui non abiit in consilio 
 impiorum et in uia peccatorum non stetit et in cathedra derisorum 
 non sedit: sed in lege domini uoluntas eius, et lege eius 
 meditabitur die ac nocte. In psalmo II : Nunc ergo, reges,

 

 
 
 
 intellegite: erudimini, iudices terrae. seruite domino in timore 
 et exultate ei cum tremore. adorate pure, ne forte irascatur, 
 et pereatis de tua. cum exarserit post paululum furor eius, 
 beati omnes qui sperant in eum. In psalmo IIII : Filii uiri, 
 usquequo, incliti mei, ignominiose diligitis uanitatem quaerentes 
 mendacium? Et paulo post: Irascimini et nolite peccare: 
 loquimini in cordibus uestris super cubilia uestra et tacete. 
 sacrificate sacrificium iustitiae et confidite in domino. In 
 psalmo V: Quoniam non es deus uolens iniquitatem tu. 
 nec habitabit iuxta te malignus: non stabunt iniqui in conspectu 
 oculorum tuorum. odisti omnes operantes iniquitatem, 
 perdes loquentes mendacium. uirum sanguinum et dolosum 
 abominabitur dominus. In psalmo XIIII: Domine, quis 
 peregrinabitur in tentorio tuo? et quis habitabit in monte 
 sancto tuo ? qui ingreditur sine macula et operatur iustitiam 
 loquiturque ueritatem in corde suo, qui non est facilis in 
 lingua sua neque fecit amico suo malum et obprobrium non 
 sustinuit super uicino suo. despicitur oculis eius inprobus, 
 timentes autem dominum glorificat. iurat, ut se adfligat, et 
 non mutat. pecuniam suam non dedit ad usuram et munera 
 aduersus innoxium non accepit. qui facit haec non mouebitur 
 in aeternum. In psalmo XXIII: Quis ascendet in montem 
 domini? aut quis stabit in loco sancto eius? innocens manibus 
 et mundo corde, qui non exaltauit frustra animam suam et 
 non iurauit dolose. accipiet benedictionem a domino et

 

 
 
 
 iustitiam a deo salutari suo. In psalmo XXVI: Dominus lux 
 mea et salutare meum, quem timebo? dominus fortitudo 
 uitae meae, quem formidabo? Et post IIII uersus: Si steterint 
 aduersum me castra, non timebit cor meum. si surrexerit 
 contra me bellum, in hoc ego confidam. unum petii 
 a domino, hoc requiram, ut habitem in domo domini omnibus 
 diebus uitae meae: ut uideam pulchritudinem domini et adtendam 
 templum eius. Et alio loco: Tibi dixit cor meum: 
 quaesiui uultum eius: faciem tuam, domine, requiram. Et 
 postea: Expecta dominum, confortare, et roboretur cor tuum, 
 et sustine dominum. In psalmo XXVII: Ne tradas me cum 
 impiis et eum operantibus iniquitatem: qui locuntur pacem 
 cum amicis suis, et est malum in corde eorum. In psalmo 
 XXX: Confortamini, et roboretur cor uestrum, omnes qui expectatis 
 dominum. In psalmo XXXI: Nolite fieri sicut equus 
 et mulus, in quibus non est intellegentia. in camo et freno 
 maxillas eorum constringe, qui non adproximant ad te. multi 
 dolores impii, confidentem autem in domino misericordia 
 circumdabit laetamini in domino et exultate, iusti, et gaudete, 
 omnes recti corde. In psalmo XXXII: Laudate, iusti, dominum: 
 rectos decet laudatio. Et alio loco: Beata gens 
 cuius dominus deus eius, populus quem elegit dominus in 
 hereditatem sibi. In psalmo XXXIII: Benedicam domino 
 in omni tempore: semper laus eius in ore meo. in domino

 

 
 
 
 laudabitur anima mea: audiant mites et laetentur. magnificate 
 dominum mecum et exaltemus nomen eius pariter. 
 Et post paucos uersus: Gustate et uidete, quia bonus 
 dominus: beatus uir, qui sperat in eo. timete dominum, sancti 
 eius: quoniam non est inopia timentibus eum. leones indiguerunt 
 et esurierunt, quaerentibus autem dominum non 
 deerit omne bonum. uenite, filii, audite me: timorem domini 
 docebo uos. quis est uir qui uelit uitam, diligens uidere dies 
 bonos? custodi linguam tuam a malo et labia tua, ne loquantur 
 dolum. recede a malo et fac bonum: quaere pacem et persequere 
 eam. Et post septem uersus: Iuxta est dominus 
 contritis corde et confractos spiritu saluabit. In p salmo 
 XXXVI: Noli contendere cum malignis, neque aemuleris facientes 
 iniquitatem. quoniam sicut herba uelociter conterentur 
 et sicut holus uiride marcescent. spera in domino et fac 
 bonum, peregrinare in terra et pascere fide. et delectare in 
 domino, et dabit tibi petitiones cordis tui. uolue super dominum 
 uiam tuam et confide in eo, et ipse faciet. et educet 
 sicut lumen iustitiam tuam, et iudicium tuum sicut meridiem. 
 tace domino et expecta eum: nolui contendere adersus eum 
 qui proficit in uia sua, aduersus uirum qui facit quae cogitat. 
 dimitte iram et relinque furorem: noli contendere, ut male 
 facias. quoniam qui male faciunt interibunt, expectantes 
 autem dominum ipsi hereditabunt terram. adhuc enim modicum, 
 et non erit impius: et cogitabis de loco eius, et non 
 subsistet. mites autem hereditabunt terram et delectabuntur

 

 
 
 
 in multitudine pacis. Et paulo post: Melius est paruum 
 iusto quam diuitiae impiorum multae. quia brachia impiorum 
 confringentur: subleuat autem iustos dominus. Et aliquanto 
 post: Recede a malo et fac bonum. Et alibi: Expecta dominum 
 et custodi uiam eius: et exaltabit te, ut possideas 
 terram. custodi simplicitatem et uide rectum: quia erit ad 
 extremum uiro pax. In psalmo XXXVIIII: Beatus uir, qui 
 posuit dominum confidentiam suam et non est auersus ad 
 superbias pompasque mendacii. In psalmo XLIII: In domino 
 gaudebimus tota die et in nomine tuo in aeternum confitebimur. 
 Et paulo post: Omnia haec uenerunt super nos, 
 et non sumus obliti tui, nec mentiti fuimus in pacto tuo. 
 non est conuersum retro cor nostrum, nec declinauerunt gressus 
 nostri a semita tua. quoniam deiecisti nos in loco draconum 
 et operuisti nos umbra mortis. si obliti sumus nominis dei 
 nostri et expandimus manus nostras ad deum alienum, numquid 
 non deus inuestigabit istud ? ipse enim nouit cogitationes . 
 cordis. quoniam propter te mortificati sumus tota die, reputati 
 sumus ut grex occisionis. In psalmo XLVI: Canite 
 deo, canite: canite regi nostro, canite. quia rex uniuersae 
 terrae deus, canite erudite. In psalmo XLVIIII: Immola 
 deo laudem et redde altissimo uota tua. et inuoca me in 
 die tribulationis: liberabo te, et glorificabis me. impio autem 
 dixit deus: quid tibi est cum narratione praeceptorum meorum 
 et ut sumas pactum meum in ore tuo? qui odisti disciplinam

 

 

 

 
 
 
 et proiecisti uerba mea post te. si uidebas furem, consentiebas 
 ei: et cum adulteris erat pars tua. os tuum dimisisti ad 
 malitiam, et lingua tua concinnauit dolum. sedens aduersus 
 fratrem tuum loquebaris, et aduersus filium matris tuae 
 fabricabaris obprobrium. haec fecisti, et tacui: existimasti 
 futurum me similem tui: arguam te et proponam ante oculos 
 tuos. intellegite hoc, qui obliuiscimini deum, ne forte capiam 
 et non sit qui liberet. qui immolat confessionem, glorificat 
 me: et qui ordinate ambulat, ostendam ei salutare dei. In 
 psalmo L: Ab iniquitate mea et a peccato meo munda me. 
 quoniam iniquitatem meam ego agnoui et peccatum meum 
 contra me est semper. Et alibi: Sacrificium deo spiritus 
 contribulatus: cor contritum et humiliatum deus non despicies. 
 In psalmo LI: Quid gloriaris in malitia, potens? misericordia 
 dei tota est die. insidias cogitat lingua tua, quasi 
 nouacula acuta faciens dolum. dilexisti malum magis quam 
 bonum, mendacium magis quam loqui iustitiam. dilexisti 
 omnia uerba ad deuorandum, lingua dolosa. sed deus destruet 
 te in sempiternum: terrebit et euellet te de tabernaculo 
 et eradicabit te de terra uiuentium. uidebunt iusti 
 et timebunt et super eum ridebunt: ecce uir, qui non posuit 
 deum fortitudinem suam, sed sperauit in multitudine diuitiarum 
 suarum: confortatus est in insidiis suis. ego autem 
 sicut oliua uirens in domo dei, speraui in misericordia dei

 

 
 
 
 in saeculum sempiternum. confitebor tibi in saeculum, quoniam 
 fecisti: et expectabo nomen tuum, quoniam bonum in 
 conspectu sanctorum tuorum. In psalmo LXI: Sperate in 
 eo omni tempore, populi, effundite coram illo cor uestrum: 
 deus spes nostra est uerumtamen uanitas filii Adam, mendacium 
 filii uiri: in stateris dolosis fraudulenter agunt simul. 
 nolite confidere in calumnia, et in rapina ne frustremini. 
 diuitiae si affluxerint, ne adponatis cor. In psalmo LXIII: 
 Laetabitur iustus in domino et sperabit in eo. In psalmo 
 LXVIII: Quia propter te portaui obprobrium: operuerit confusio 
 faciem meam. alienus factus sum fratribus meis et 
 peregrinus filiis matris meae. quia zelus domus tuae comedit 
 me, et obprobrium exprobrantium tibi cecidit super me. et 
 fleui in ieiunio animam meam, et factum est in obprobrium 
 mihi. et posui uestimentum meum saccum, et factus sum 
 illis in parabolam. contra me loquebantur qui sedebant in 
 porta et cantabant bibentes uinum. Et aliquanto post: 
 Laudabo nomen dei in cantico et magnificabo eum in confessione. 
 et placebit domino super uitulum nouellum, cornua 
 efferentem et ungulas. uidentes mansueti laetabuntur. qui\' 
 quaeritis dominum, uiuet anima uestra. quoniam exaudiuit 
 pauperes dominus. In psalmo LXXII: Quia ecce qui elongant 
 se a te, peribunt: perdidisti omnem fornicantem a te. mihi 
 autem adpropinquare deo bonum est: posui in domino deo 
 spem meam, ut narrem omnes adnuntiationes tuas. In psalmo 
 LXXV: Vouete et reddite domino deo uestro: omnes qui

 

 

 
 
 
 in circuitu eius sunt offerent dona terribili, auferenti spiritum 
 ducum, terribili regibus terrae. In psalmo LXXVII: Ausculta, 
 populus meus, legem meam: inclinate aurem uestram 
 ad uerba oris mei. aperiam in parabola os meum, loquar 
 aenigmata antiqua. Et alio loco: Et narrabunt filiis suis, ut 
 ponant in deo spem suam et non obliuiscantur cogitationum 
 eius et mandata eius custodiant. In psalmo LXXX: Laudate 
 deum fortitudinem nostram, iubilate deo Iacob. Et aloio loco; 
 Israhel, si audieris me: non sit in te deus alienus, et non 
 adores deum peregrinum. ego sum dominus deus tuus. In 
 psalmo LXXXI: Vsquequo iudicatis iniquitatem et facies 
 impiorum suscipitis ? iudicate pauperi et pupillo, egeno et 
 inopi iustificate. In psalmo LXXXIII: Beati qui habitant 
 in domo tua, adhuc laudabunt te. beatus homo, cuius fortitudo 
 est in te, semitae in corde eius: transeuntes in ualle 
 fletus fontem ponent eam. benedictionem quoque amicietur 
 doctor: ibunt de fortitudine in fortitudinem, parebunt apud 
 deum in Sion. Et paulo post: Quoniam melior est dies in 
 atriis tuis super milia. elegi abiectus esse in domo dei mei 
 magis quam habitare in tabernaculis impietatis. In psalmo 
 XCI: Bonum est confiteri domino, et psallere nomini tuo, altissime. 
 In psalmo XCIII: Intellegite, stulti in populo: et 
 insipientes, aliquando discite. Et paulo post: Beatus uir, 
 quem erudieris, domine, et de lege tua docueris eum. ut 
 quiescat diebus adflictionis, donec fodiatur impio interitus. In

 

 
 
 
 psalmo XCIIII: Venite, adoremus et curuemur, flectamus 
 genua ante faciem domini factoris nostri. Et post II uersus: 
 Hodie si uocem eius audieritis, nolite indurare corda uestra: 
 sicut in contradictione, sicut in die temptationis in deserto. 
 In psalmo XCV: Cantate domino canticum nouum, cantate 
 domino, omnis terra. cantate domino, benedicite nomini eius, 
 adnuntiate de die in diem salutare eius. narrate in gentibus 
 gloriam eius, in uniuersis populis mirabilia eius. Et post VI 
 uersus: Adferte domino, familiae populorum, adferte domino 
 gloriam et fortitudinem. adferte domino gloriam nomini eius, 
 leuate munera et introite in atria eius. adorate dominum in 
 decore sanctuarii. In psalmo XCVI: Qui diligitis dominum, 
 odite malum. Et post III uersus: Laetamini, iusti, in domino 
 et confitemini memoriae sanctae eius. In psalmo 
 XCVII: Iubilate domino, omnis terra: uociferamini et laudate 
 et canite. In psalmo XCVIII: Exaltate dominum deum 
 nostrum et adorate scabellum pedum eius, quia sanctus est. 
 In psalmo XCVIIII: Iubilate domino, omnis terra, seruite 
 domino in laetitia. ingredimini coram eo in laude. scitote 
 quoniam dominus ipse est deus: ipse fecit nos, et ipsius 
 sumus. Et post I uersum: Ingredimini portas eius in gratiarum 
 actione, atria eius in laude: confitemini ei. In psalmo 
 C: Deambulabo in simplicitate cordis mei in medio domus 
 meae. non ponebam coram oculis meis uerbum Belial. facientem 
 declinationes odiui, nec adhaesit mihi. cor prauum

 

 
 
 
 recedet a me: malum nesciebam. loquentem in abscondito contra 
 proximum suum, hunc interficiam. superbum oculis et altum 
 corde, cum hoc esse non potero. oculi mei ad fideles 
 terrae, ut habitent mecum: ambulans in uia simpliciter, hic 
 ministrabat mihi. non habitabit in medio domus meae faciens 
 dolum: loquens mendacium non placebit in conspectu oculorum 
 meorum. mane perdam omnes impios terrae, ut interficiam 
 de ciuitate domini uniuersos qui operantur iniquitatem. In 
 psalmo CII: Misericordia autem domini ab aeterno et usque 
 in aeternum super timentes eum. et iustitia eius super 
 filios filiorum his qui custodiunt pactum eius et recordantur 
 praeceptorum eius ad facienda ea. In psalmo CIIII: Confitemini 
 domino et inuocate nomen eius: notas facite populis 
 cogitationes eius. canite ei et psallite illi: loquimini in uniuersis 
 mirabilibus eius. exultate in nomine sancto eius: 
 laetetur cor quaerentium dominum. quaerite dominum et 
 uirtutem eius, quaerite faciem eius iugiter. recordamini mirabilium 
 eius, quae fecit, signorum et iudiciorum oris eius. 
 In psalmo CVII: Paratum cor meum, deus: cantabo et 
 psallam: sed et gloria mea. consurge, psalterium et cithara, 
 consurgam mane. confitebor tibi in populis, domine, cantabo 
 te in nationibus. In psalmo CX: Confitebor tibi, domine, in 
 toto corde meo, in consilio iustorum et congregatione. Et alio 
 loco: Principium sapientiae timor domini: doctrina bona 
 cunctis qui faciunt eam: laus eius perseuerans iugiter. In

 

 
 
 
 psalmo CXI: Beatus uir, qui timet dominum: in mandatis 
 eius uolet nimis. Et post V uersus: Bonus uir clemens et 
 faenerans, dispensabit uerba sua in iudicio: quia in aeternum 
 non commouebitur. in memoria sempiterna erit iustus: ab 
 auditu malo non timebit. paratum cor eius confidens in domino: 
 firmum cor eius non timebit, donec aspiciat in hostibus 
 suis. dispersit, dedit pauperibus: iustitia eius permanet in 
 aeternum, cornu eius exaltabitur in gloria. impius uidebit et 
 irascetur, dentibus suis frendet et tabescet: desiderium impiorum 
 peribit. In psalmo CXII: Laudate, serui, dominum, 
 laudate nomen domini. sit nomen domini benedictum a modo 
 et usque in aeternum. ab ortu solis usque ad occasum eius 
 laudabile nomen domini. In psalmo CXIII: Idola gentium 
 argentum et aurum, opus manuum hominum. os habent et 
 non loquentur, oculos habent et non uidebunt, aures habent 
 et non audient, et cetera. Et paulo post: Similes illis 
 fiant qui faciunt ea, omnes qui confidunt in eis. Israhel confidit 
 in domino: auxiliator et protector eorum est. domus 
 Aaron confidit in domino: auxiliator et protector eorum est. 
 timentes autem dominum confidunt in domino: auxiliator et 
 protector eorum est. In psalmo CXV: Credidi propter quod 
 locutus sum, ego adflictus sum nimis. Et post II uersus: 
 Quid reddam domino pro omnibus quae retribuit mihi? calicem 
 salutaris accipiam et nomen domini inuocabo. gloriosa in 
 conspectu domini mors sanctorum eius. Et post III uersus:

 

 
 
 
 Tibi immolabo hostiam laudis et in nomine domini inuocabo. 
 uota mea domino reddam in conspectu omnis populi eius: in 
 atriis domus domini, in medio tui, Hierusalem. In psalmo 
 CXVI: Laudate dominum, omnes gentes: conlaudate eum, 
 uniuersi populi. In psalmo CXVII: Confitemini domino, 
 quoniam bonus, quoniam in aeternum misericordia eius. dicat 
 nunc Israhel, quoniam in aeternum misericordia eius. dicat 
 domus Aaron, quoniam in aeternum misericordia eius. dicant 
 qui timent dominum, quoniam in aeternum misericordia eius. 
 cum tribularer, inuocaui dominum, et exaudiuit me in latitudine 
 dominus. Et post V uersus: Melius est sperare in domino 
 quam sperare in homine. melius est sperare in domino 
 quam sperare in principibus. Et post VIII uersus: Fortitudo 
 mea et laus mea dominus, et factus est mihi in salutem. 
 uox laudis et salutis in tabernaculis iustorum. In psalmo 
 CXVIII: Beati inmaculati in uia, qui ambulant in lege domini. 
 beati qui custodiunt testimonia eius, in toto corde requirunt 
 eum. Et alio loco: Et ambulabo in spatioso, quia 
 praecepta tua quaesiui. et loquar in testimoniis tuis coram 
 regibus, et non confundar. et delectabor in mandatis tuis, 
 quae dilexi. et leuabo manus meas ad mandata tua, quae 
 dilexi: et loquar in praeceptis tuis. Et post IIII uersus: 
 A lege tua non declinaui. recordatus sum iudiciorum tuorum 
 a saeculo, domine, et consolatus sum. horror obtinuit me ab 
 impiis, qui dereliquerunt legem tuam. carmina erant mihi

 

 
 
 
 praecepta tua, in domo peregrinationis meae. recordatus sum 
 in nocte nominis tui, domine, et custodiui legem tuam. hoc 
 iactum est mihi, qui praecepta tua custodiui. pars mea, 
 domine, dixi, ut custodiam uerbum tuum. deprecatus sum 
 uultum tuum in toto corde: miserere mei secundum eloquium 
 tuum. recogitaui uias meas et conuerti pedes meos ad testimonia 
 tua. festinaui et non neglexi custodire mandata tua. 
 funes impiorum implicauerunt me: legem tuam non sum oblitus. 
 medio noctis surgam ad confitendum tibi, super iustitiam 
 iustificationis tuae. particeps ego sum omnium timentium te 
 et custodientium praecepta tua. Et post paucos uersus: 
 Ego autem in toto corde seruabam praecepta tua. incrassatum 
 est uelut adeps cor meum, et ego in lege tua meditabar. 
 bonum mihi quia adflictus sum, ut discerem praecepta tua. 
 melior mihi est ler oris tui super milia auri et argenti. Et 
 post paucos uersus: Quia lex tua delectatio mea. Et 
 post paululum: Ego autem loquar in praeceptis tuis. Item 
 paulo post: Praecepta tua non sum oblitus. Et post II 
 uersus: Foderunt mihi superbi foueas, quae non erant iuxta 
 legem tuam. Et post II uersus: Paulo minus consumpserunt 
 me in terra: ego autem non dimisi praecepta tua. Et 
 post VII uersus: Nisi quod lex tua delectatio mea, forte 
 perissem in pressura mea. in sempiternum non obliuiscar 
 praeceptorum tuorum: quia per ipsa uiuificasti me. tuus ego

 

 
 
 
 sum, salua me: quoniam praecepta tua quaesiui. me expectauerunt 
 impii, ut perderent me: testimonium tuum considerabo. 
 omni consummationi uidi finem: latum. mandatum tuum 
 nimis. quam dilexi legem tuam! tota die haec meditatio mea. 
 Et paulo post: Ab omni semita mala prohibui pedes meos, 
 ut custodirem uerba tua. a iudiciis tuis non recessi, quia tu 
 inluminasti me. quam dulce gutturi meo eloquium tuum! 
 super mel ori meo. praecepta tua considerabam: propterea 
 odiui omnem semitam mendacii. lucerna pedi meo uerbum 
 tuum et lux semitae meae. Et postV uersus: Anima mea 
 in manu mea semper, et legis tuae non sum oblitus. posuerunt 
 impii laqueum mihi, et a praeceptis tuis non aberraui. 
 hereditas mea testimonia tua in sempiternum: quia gaudium 
 cordis mei sunt. inclinaui cor meum, ut facerem iustitias 
 tuas propter aeternam retributionem. tumultuosos odiui et 
 legem tuam dilexi. protectio mea et scutum meum tu es: 
 uerbum tuum expectaui. recedite a me, maligni, et custodiam 
 mandata dei mei. Et post VII uersus: Quasi scoriam conputasti 
 omnes impios terrae: propterea dilexi testimonia tua. 
 horripilauit a timore tuo caro mea, et iudicia tua timui. feci 
 iudicium et iustitiam, ne derelinquas me his qui calumniantur 
 me. Et post paucos uersus: Propterea dilexi mandata 
 tua super aurum et topazium. propterea in uniuersa praecepta 
 tua direxi: omnem semitam mendacii odio habui. mirabilia 
 testimonia tua: idcirco custodiuit ea anima mea. Et

 

 
 
 
 post II uersus: Os meum aperui et respiraui: quia mandata 
 tua desiderabam. Et alio loco: Consumpsit me zelus meus, 
 quia obliti sunt uerborum tuorum hostes mei. probatus sermo 
 tuus nimis, et seruus tuus dilexit illum. paruulus ego sum 
 et contemptibilis, sed praecepta tua non sum oblitus. Et post 
 III uersus: Mandata tua uoluntas mea. Et paulo post: 
 Vide adflictionem meam et eripe me: quia legis tuae non sum 
 oblitus. Et post VI uersus: Multi qui persecuntur me et 
 adfligunt me: a testimoniis tuis non declinaui. uidi praeuaricatores 
 tuos et maerebam: quia uerbum tuum non custodierunt. 
 uide quoniam praecepta tua dilexi, domine: iuxta 
 misericordiam tuam uiuifica me. Et post IIII uersus: 
 Gaudens ego sum in eloquio tuo sicut qui inuenit spolia 
 multa. mendacium odio habui et detestatus sum: legem 
 autem tuam dilexi. septies in die laudaui te super iudiciis 
 iustitiae tuae. pax multa diligentibus legem tuam, et non 
 est illis scandalum. expectabam salutare tuum, domine, et 
 mandata tua feci. custodiuit anima mea testimonia tua et 
 dilexit ea nimis. custodiui praecepta tua et testimonia tua, 
 quia omnes uiae meae in conspectu tuo. Et post VIII uersus: 
 Sit manus tua auxiliatrix mea: quia praecepta tua elegi. 
 desideraui salutare tuum, domine, et lex tua uoluntas mea. 
 Et post II uersus: Erraui quasi ouis perdita: quaere seruum 
 tuum, quia mandatorum tuorum non sum oblitus. In psalmo 
 CXVIIII: Ego pacifica loquebar, et illi debellabant ea.

 

 
 
 
 In psalmo CXXI: Rogate pacem Hierusalem: sit bene his 
 qui diligunt ea. Et post II uersus: Propter fratres meos 
 et amicos meos loquar pacem tibi. propter domum domini 
 dei nostri quaeram bona tibi. In psalmo CXXII: Ad te 
 leuaui oculos meos, qui habitas in caelis. ecce sicut oculi 
 seruorum ad manus dominorum suorum, sicut oculi ancillae 
 ad manus dominae suae, sic oculi nostri ad dominum deum 
 nostrum, donec misereatur nostri. In psalmo CXXIIII: Qui 
 confidunt in domino quasi mons Sion: inmobilis in aeternum 
 habitabilis in Hierusalem. In psalmo CXXVII: Beatus omnis 
 qui timet dominum, qui ambulat in uiis eius. In psalmo 
 CXXVIIII: Sustinui dominum, sustinuit anima mea et uerbum 
 eius expectaui. In psalmo CXXX: Domine, non est exaltatum 
 cor meum, neque elati sunt oculi mei: et non ambulaui in 
 magnis et in mirabilibus super me. si non praeposui et silere 
 feci animam meam, sicut ablactatus ad matrem suam, ita 
 ablactata ad me anima mea. expecta, Israhel, dominum, a 
 modo et usque in aeternum. In psalmo CXXXII: Ecce 
 quam bonum et quam decorum habitare fratres in unum. 
 In psalmo CXXXIII: Ecce benedicite dominum, omnes serui 
 domini. qui statis in domo domini in noctibus. leuate manus 
 uestras in sanctum et benedicite dominum. In psalmo 
 CXXXIIII: Laudate nomen domini: laudate, serui, dominum. 
 qui statis in domo domini, in atriis domus dei nostri. laudate

 

 
 
 
 dominum, quoniam bonus dominus: cantate nomini eius, quoniam 
 decens. Et paulo post: Idola gentium argentum et 
 aurum, opera manuum hominum. os habent et non loquentur, 
 oculos habent et non uidebunt, et cetera. Et post pauca: 
 Similes illis fiant qui faciunt ea, omnes. qui confidunt in eis. 
 domus Israhel, benedicite domino: domus Aaron, benedicite 
 domino: timentes dominum, benedicite domino. In psalmo 
 CXXXV: Confitemini domino, quoniam bonus, quoniam in 
 aeternum misericordia eius. confitemini deo deorum, quoniam 
 in aeternum misericordia eius. confitemini domino dominorum, 
 quoniam in aeternum misericordia eius. Et in fine psalmi: 
 Confitemini deo caeli, quoniam in aeternum misericordia eius. 
 In psalmo CXXXVI: Si oblitus fuero tui, Hierusalem, in 
 obliuione sit dextera mea. adhaereat lingua mea gutturi meo, 
 si non recordatus fuero tui, Hierusalem, si non praeposuero 
 Hierusalem in principio laetitiae meae. In psalmo CXXXVIII: 
 Nonne odientes te, domine, odiui et contra aduersarios tuos 
 distabui? perfecto odio oderam illos, inimici facti sunt mihi. 
 In psalmo CXXXVIIII: Ne des, domine, desideria impii: 
 scelera eius ne effundantur, et eleuentur. Et post IIII uersus: 
 Vir linguosus non dirigetur in terra. In psalmo CXL: 
 Corripiat me iustus in misericordia et arguat me: oleum 
 amaritudinis non inpinguet caput meum. Et post V uersus: 
 Quoniam ad te, domine, domine, oculi mei: in te speraui, ne

 

 
 
 
 euacues animam meam. In psalmo CXLI: Voce mea ad 
 dominum clamaui, uoce mea ad dominum deprecatus sum. 
 effundam in conspectu eius eloquium meum, tribulationem 
 meam coram illo adnuntiabo. Et post VII uersus: Clamaui 
 ad te, domine, dixi: tu es spes mea, pars mea in terra uiuentium. 
 In psalmo CXXI: Meditabar in omnia opera tua, facta 
 manuum tuarum loquebar. expandi manus meas ad te: anima 
 mea quasi terra sitiens ad te. Et post III uersus: Fac me 
 audire mane misericordiam tuam, quoniam in te confido. 
 notam fac mihi uiam, in qua ambulo,\' quoniam ad te leuaui 
 animam meam. libera me de inimicis meis, domine: ad te 
 protectus sum. In psalmo CXLIII: Libera me et erue me 
 de manu filiorum alienorum, quorum os locutum est uanitatem, 
 et dextera eorum dextera mendacii. ut sint filii nostri quasi 
 plantatio crescens in adulescentia sua. filiae nostrae quasi 
 anguli ornati ad similitudinem templi. promtuaria nostra 
 plena et supereffundentia ex hoc in illud. pecora nostra in 
 milibus et innumerabilia in compitis nostris: tauri nostri 
 pingues. non est interruptio, et non est egressus, et non est 
 ululatus in plateis nostris. beatus populus, cuius talia sunt, 
 beatus populus, cuius dominus deus suus. In psalmo 
 CXLIIII: Exaltabo te, domine, deus meus, rex, et benedicam 
 nomini tuo in aeternum et ultra. in omni die benedicam tibi 
 et laudabo nomen tuum in sempiternum iugiter. Et post II 
 uersus: Generatio ad generationem laudabit opera tua, et 
 fortitudines tuas adnuntiabunt. decorem gloriae magnitudinis

 

 
 
 
 tuae et uerba mirabilium tuorum loquar. et fortitudinem 
 horribilium tuorum loquentur et magnitudines tuas narrabunt. 
 memoriam multae bonitatis tuae loquentur et iustitias tuas 
 laudabunt. Et post IIII uersus: Et sancti tui benedicent 
 tibi. gloriam regni tui dicent et fortitudines tuas loquentur. 
 ut ostendant filiis hominum fortitudines eius et gloriam decoris 
 regni eius. Et paulo post: Iuxta est dominus omnibus qui 
 inuocant eum, omnibus qui inuocant eum in ueritate. placitum 
 timentium se faciet et clamorem eorum audiet et saluabit 
 eos. custodit dominus omnes diligentes se, et uniuersos impios 
 conteret. laudem domini loquetur os meum, et benedicet 
 omnis caro nomini sancto eius in aeternum et iugiter. In 
 psalmo CXLV: Lauda, anima mea, dominum: laudabo dominum 
 in uita mea, cantabo deo meo, quamdiu sum. nolite 
 confidere in principibus, in filio hominis, cui non est salus. 
 Et post II uersus: Beatus cuius deus Iacob auxiliator eius, 
 spes eius in domino deo suo. In psalmo CXIVI: Laudate 
 dominum, quoniam bonum est canticum dei nostri, quoniam 
 decorum est pulchra laudatio. Et post VII uersus: Suscipiens 
 mansuetos dominus, humilians impios usque ad terram. 
 canite domino in confessione, canite deo nostro. Et post VII 
 uersus: Non est in fortitudine equi uoluntas eius, neque in 
 tibiis uiri placebitur ei. placebitur domino in his qui timent

 

 
 
 
 eum et expectant misericordiam eius. In psalmo CXLVIII: 
 Reges terrae et omnes populi, principes et uniuersi iudices 
 terrae, iuuenes et uirgines, senes cum pueris laudent nomen 
 domini. In psalmo CXLVIIII: Cantate domino canticum 
 nouum: laus eius in congregatione sanctorum. laetetur Israhel 
 in factore suo, filii Sion exultent in rege suo. Et post III 
 uersus: Exaltabit mansuetos in Iesu. exultabunt sancti in 
 gloria. laudabunt in cubilibus suis. exaltationes dei in gutture 
 eorum. In psalmo CL: Laudate dominum in sancto eius, 
 laudate eum in fortitudine potentiae eius. laudate eum in 
 fortitudinibus eius, laudate eum iuxta multitudinem magnificentiae 
 suae. Et in fine psalmi: Omne quod spirat laudet 
 dominum. 
 
 Haec de libro Psalmorum collegimus, in quibus 
 suam quisque uitam, si proficere affectat, inspiciat. 
 ubi lectorem admonemus, ut ea quae de 
 Psalmis posui tamquam unum psalmum contextim 
 legat, tacitis uerbis meis, quae ad hoc interposui, 
 - ut si uoluerit inspiciat, ubi sit scriptum quod 
 posui, id est quoto uel in quo loco eiusdem psalmi. 
 his enim praetermissis qui lectione continuata inspexerit 
 sola uerba Psalmorum multo iocundius 
 et ob hoc utilius ex diuinis afficietur eloquiis. 
 Nunc de libris Salomonis quae uidebuntur huic 
 operi necessaria colligemus: ac primum de Prouerbiis, 
 qui liber si bene intellegatur, ad mores 
 pios informandos paene totus ualebit. sed ea quae

 

 
 
 
 - obscura sunt praetermitto: habeant ea quibus 
 exerceantur lectores dilectoresque spiritalium 
 litterarum: nos in hoc opere statuimus ilia ponere 
 quae ad agendam uitam facile intellecta referantur. 
 quamuis multis uideri possim apertissima 
 praetermisisse: nonnullaque hinc potius clausa 
 sunt, unde putantur esse perspicua. quid enim 
 tam clarum uidetur et quid tam inepte fit, si ad 
 proprietatem uelis accipere, quod ibi scriptum 
 est: ab aqua aliena abstine te et de fonte alieno ne biberis? 
 . aut quid ualet ad mores corrigendos, nisi intellectus 
 illic altior requiratur, quod dictum est: 
 paupertas uirum humiliat, manus autem fortium locupletat? 
 cum et non esse pauperem et esse manibus fortem 
 non sit in bonorum hominum potestate et multis 
 prouenerit pessimis, et hoc prouerbium male intellectum 
 possit prouocare pauperes fortes, ut 
 rapinis se existiment debere ditescere. quis non 
 autem rideat, si proprie positum putauerit quod 
 ibi legitur: non enim nascuntur filii malignis? omnia \' 
 ergo talia relinquemus, et ea quibus suadetur aliquid 
 aliquanto diutius, cum id quod suadetur atque 
 praecipitur non sit obscurum et id potius sit 
 ponendum in hoc Speculo, ubi se illi inspiciant 
 quibus iam persuasum est bene ac laudabiliter -

 

 

 

 
 
 
 uiuere, sed, ut hoc faciant, quae sibi optanda 
 atque obseruanda sint quaerunt. haec itaque de 
 Prouerbiis Salomonis ponenda credidimu\'s.

VII. DE PROVERBIIS. 
 Timor domini principium scientiae. sapientiam atque doctrinam 
 stulti despiciunt. audi, fili mi, disciplinam patris tui 
 et ne dimittas legem matris tuae. Et post uersus XIIII, 
 cum de homicidis loqueretur: Ipsi, inquit, contra 
 sanguinem suum insidiantur et moliuntur fraudes contra animas 
 suas. sic semitae omnis auari animas possidentium 
 rapiunt. Item post IIII uersus: Vsquequo, paruuli, diligitis 
 infantiam et stulti ea quae sibi sunt noxia cupiunt et 
 inprudentes odibunt scientiam? Et post XI uersus: Tunc 
 inuocabunt me et non exaudiam: mane consurgent et non inuenient 
 me: eo quod exosam habuerint disciplinam et timorem 
 domini non susceperint nec adquieuerint consilio meo et detraxerint 
 uniuersae correptioni meae. comedent igitur fructus 
 uiae suae suisque consiliis saturabuntur. auersio paruulorum 
 interficiet eos et prosperitas stultorum perdet illos. qui autem 
 me audierit, absque terrore quiescet et abundantia perfruetur 
 malorum timore sublato. Et post IIII uersus: Si

 

 
 
 
 enim sapientiam inuocaueris et inclinaueris cor tuum prudentiae, 
 si quaesieris eam quasi pecuniam et sicut thesauros effoderis 
 illam, tunc intelleges timorem domini et scientiam dei inuenies, 
 quia dominus dat sapientiam et ex ore eius scientia 
 et prudentia. custodiet rectorum salutem et proteget gradientes 
 simpliciter: seruans semitas iustitiae et uias sanctorum 
 custodiens. tunc intelleges iustitiam et iudicium et aequitatem 
 et omnem semitam bonam. si intrauerit sapientia cor tuum 
 et scientia animae tuae placuerit, consilium custodiet te et 
 prudentia seruabit te, ut eruaris de uia mala et ab homine 
 qui peruersa loquitur, qui relinquunt iter rectum et ambulant 
 per uias tenebrosas, qui laetantur, cum malefecerint, et exultant 
 in rebus pessimis, quorum uiae peruersae et infames 
 gressus eorum: ut eruaris a muliere aliena et ab extranea, 
 quae mollit sermones suos et reliquit ducem pubertatis suae 
 et pacti dei sui oblita est. Et post XIII uersus: Misericordia 
 et ueritas non te deserant: circumda eas gutturi tuo 
 et describe in tabulis cordis tui, et inuenies gratiam et disciplinam 
 bonam coram deo et hominibus. habe fiduciam in 
 domino ex toto corde tuo et ne innitaris prudentiae tuae. 
 in omnibus uiis tuis cogita illum, et ipse diriget gressus tuos. 
 ne sis sapiens apud temet ipsum. time dominum et recede a 
 malo. Et post I uersum: Honora dominum de tua substantia 
 et de primitiis omnium frugum tuarum. Et . post 
 II uersus: Disciplinam domini, fili mi, ne abicias, nec deficias, 
 cum ab eo corriperis. quem enim diligit dominus, 
 corripit: et quasi pater in filio conplacet sibi. beatus homo,

 

 

 
 
 
 qui inuenit sapientiam et qui affluit prudentia. melior est 
 adquisitio eius negotiatione argenti et auro primo fructus eius: 
 . pretiosior est cunctis opibus, et omnia quae desiderantur 
 huic non ualent conparari. Et post X uersus: Fili mi, ne 
 effluant haec ab oculis tuis: custodi legem atque consilium. 
 Et post VIII! uersus: Noli prohibere benefacere eum qui 
 potest: si uales, et ipse benefac. ne dicas amico tuo: uade 
 et reuertere, et cras dabo tibi, cum statim possis dare. ne 
 moliaris amico tuo malum, cum ille in te habeat fiduciam. 
 ne contendas aduersus hominem frustra. Et post VII uersus: 
 Inlusores ipse deludet et mansuetis dabit gratiam. 
 Et post XLIIII uersus: Omni custodia serua cor tuum, 
 quia ex ipso uita procedit. remoue a te os prauum, et detrahentia 
 labia sint procul a te. oculi tui recta uideant et 
 palpebrae tuae praecedant gressus tuos. dirige semitam pedibus 
 tuis, et omnes uiae tuae stabilientur. nec declines in 
 dexteram aut in sinistram. auerte pedem tuum a malo. uias 
 enim, quae a dextris sunt, nouit dominus, peruersae uero sunt 
 quae a sinistris sunt. ipse autem rectos facit cursus tuos, 
 itinera autem tua in pace producet. Fili mi, adtende sapientiam 
 meam et prudentiae meae inclina aurem tuam, ut 
 custodias cogitationes, et disciplinam labia tua conseruent. 
 fauus enim stillans labia meretricis et nitidius oleo guttur 
 -eius. nouissima autem illius amara quasi absinthium et acuta 
 quasi gladius biceps. pedes eius descendunt in mortem et

 

 
 
 
 ad inferos gressus illius penetrant. Et post XCVII uersus: 
 Non concupiscat pulchritudinem eius cor tuum, ne capiaris 
 nutibus illius: pretium enim scorti uix unius est panis: mulier 
 autem uiri pretiosam animam capit. numquid abscondere 
 potest homo ignem in sinu suo, ut uestimenta illius non ardeant? 
 aut ambulare super prunas, et non conburentur plantae 
 eius? sic qui ingreditur ad mulierem proximi sui, non erit 
 mundus, cum tetigerit eam. non grandis est culpa, cum quis 
 furatus fuerit: furatur enim, ut esurientem inpleat animam: 
 deprehensus quoque reddet septuplum et omnem substantiam 
 domus suae tradet. qui autem adulter est, propter inopiam 
 cordis perdet animam suam. Et post V uersus: Fili mi, 
 custodi sermones meos et praecepta mea reconde tibi. serua 
 mandata mea et uiue et legem meam quasi pupillam oculi 
 tui. Et post uersus LVII: Intellegite, paruuli, astutiam, 
 et insipientes, animaduertite. Et post II uersus: Veritatem 
 meditabitur guttur meum, et labia mea detestabuntur impium. 
 Et post III uersus: Accipite disciplinam meam: 
 doctrinam magis quam aurum diligite. melior est 
 enim sapientia cunctis pretiosissimis, et omne desiderabile ei 
 non potest conparari. Et post II uersus: Timor domini 
 odit malum: adrogantiam et superbiam et uiam prauam et 
 os bilingue detestor. Et post VI uersus: Ego diligentes 
 me diligo, et qui mane uigilant ad me, inuenient me.

 

 
 

 mecum sunt diuitiae et gloria, opes superbae et iustitia. melior 
 est fructus meus auro et pretioso lapide, et genimina mea 
 argento electo. in uiis iustitiae ambulo, in medio semitarum 
 iudicii, ut ditem diligentes me et thesauros eorum repleam. 
 Et post XXIII uersus: Beatus homo, qui audit me, qui 
 uigilat ad fores meas cotidie et obseruat ad postes ostii mei. 
 qui me inuenerit, inueniet uitam et hauriet salutem a domino. 
 qui autem in me peccauerit, laedet animam suam. omnes 
 qui me oderunt diligunt mortem. Et post VIIII uersus: 
 Relinquite infantiam et uiuite et ambulate per uias prudentiae. 
 qui erudit derisorem, ipse sibi facit iniuriam: et qui arguit 
 impium, generat maculam sibi. noli arguere derisorem, ne 
 oderit te: argue sapientem, et diliget te. da sapienti, et 
 addetur ei sapientia. doce iustum, et festinabit accipere. 
 principium sapientiae timor domini, et scientia sanctorum 
 prudentia. Et post XVIII uersus: Non proderunt thesauri 
 iniquitatis, iustitia uero liberabit a morte. Et post IIII 
 uersus: Qui congregat in messe, filius sapiens est: qui autem 
 stertit aestate, filius confusionis. Et post IIII uersus: 
 Sapiens corde praecepta suscipiet: stultus caeditur labiis. 
 qui ambulat simpliciter, ambulat confidenter: qui autem deprauat 
 uias suas, manifestus erit. qui annuit oculo, dabit 
 dolorem: stultus labiis uerberabitur. uena uitae os iusti: et 
 os impiorum operiet iniquitatem. odium suscitat rixas, et 
 uniuersa delicta operit caritas. in labiis sapientis inuenietur

 

 
 
 
 sapientia, et uirga in dorso eius qui indiget corde. sapientes 
 abscondunt sapientiam: os autem stulti confusioni proximum 
 est. Et post IIII uersus: Via uitae custodientibus disciplinam: 
 qui autem increpationes relinquit, errat abscondunt 
 odium labia mendacia. qui profert contumeliam, insipiens est 
 in multiloquio peccatum non deerit: qui autem moderatur 
 labia sua, prudentissimus est. argentum electum lingua iusti: 
 cor impiorum pro nihilo. labia iusti erudiunt plurimos: qui 
 autem indocti sunt, in cordis egestate moriuntur. benedictio 
 domini diuites facit, nec \'sociabitur eis adflictio. quasi per 
 risum stultus operatur scelus: [sapientia autem est uiro prudentia. 
 quod timet impius, ueniet super eum: desiderium 
 suum iustis dabitur. Et post II uersus: Sicut acetum 
 dentibus et fumus oculis, sic piger his qui miserunt eum. 
 timor domini adponet dies et anni impiorum adbreuiabuntur. 
 expectatio iustorum laetitia: spes autem impiorum peribit. 
 fortitudo simplicis uia domini, et pauor his qui operantur malum. 
 iustus in aeternum non commouebitur: impii autem non habitabunt 
 in terra. os iusti parturiet sapientiam: lingua prauorum 
 peribit. labia iusti considerant placita, et os impiorum 
 peruersa. Statera dolosa abominatio apud deum et pondus 
 aequum uoluntas eius. ubi fuerit superbia, ibi erit contumelia: 
 ubi autem humilitas, ibi et sapientia. simplicitas iustorum 
 diriget eos et supplantatio peruersorum perdet illos. non 
 proderunt diuitiae in die ultionis: iustitia autem liberabit a 
 morte. iustitia simplicis diriget uiam eius et in impietate

 

 
 
 
 sua corruet impius. iustitia rectorum liberabit eos, et in 
 insidiis suis capientur iniqui. mortuo homine impio nulla 
 erit ultra spes, et expectatio sollicitorum peribit. Et post 
 VII uersus: Qui despicit amicum suum, indigens corde est: 
 uir autem prudens tacebit. qui ambulat fraudulenter, reuelat 
 arcana: qui autem fidelis est animi, celat commissum. ubi 
 non est gubernator, populus corruet: salus autem, ubi multa 
 consilia. adfligetur malo, qui fidem facit pro extraneo: qui 
 autem cauet laqueos, securus erit. Et post II uersus: 
 Benefacit animae suae uir misericors: qui autem crudelis est, 
 et propinquos abicit. Et post IIII uersus: Abominabile 
 domino prauum cor, et uoluntas eius in his qui simpliciter 
 ambulant. manus in manu non erit innocens malus: semen 
 autem iustorum saluabitur. Et post II uersus: Desiderium 
 iustorum omne bonum est: praestolatio impiorum furor. alii 
 diuidunt propria et ditiores fiunt: alii rapiunt non sua et 
 semper in egestate sunt. anima, quae benedicit, inpinguabitur: 
 et qui inebriat, ipse quoque inebriabitur. qui abscondit frumenta, 
 maledictus in populis: benedictio autem super caput 
 uendentium. bene consurget diluculo qui quaerit bona: qui. 
 autem inuestigator malorum est, opprimetur ab eis. qui confidit 
 in diuitiis suis, hic corruet: iusti autem quasi uirens 
 folium germinabunt. Et post IIII uersus: Si iustus in 
 terra recipit, quanto magis impius et peccator? Qui diligit 
 disciplinam, diligit scientiam: qui autem odit increpationes, 
 insipiens est. qui bonus est, hauriet a domino gratiam : qui

 

 
 
 
 autem confidit cogitationibus suis, impie agit. non roborabitur 
 homo ex impietate, et radix iustorum non commouebitur. 
 Et post XVI uersus: Desiderium impii munimentum est 
 pessimorum: radix autem iustorum proficiet. propter peccata 
 labiorum ruina proximat malo: effugiet autem iustus de angustia. 
 de fructu oris sui unusquisque replebitur bonis, et 
 iuxta opera manuum suarum retribuetur ei. uia stulti recta 
 in oculis eius: qui autem sapiens est, audit consilia. Et post 
 IIII uersus: Est qui promittit et quasi gladio pungitur conscientiae: 
 lingua autem sapientium sanitas est. labium ueritatis 
 firmum erit in perpetuum: qui autem testis est repentinus, 
 concinnat linguam mendacem. dolus in corde cogitantium 
 mala: qui autem ineunt pacis consilia, sequetur eos 
 gaudium. non contristabit iustum quicquid ei acciderit: impii 
 autem replebuntur malo. abominatio domini labia mendacia: 
 qui autem fideliter agunt, placent ei. homo uersutus 
 celat scientiam: et cor insipientium prouocabit stultitiam. Et 
 post II uersus: Maeror in corde uiri humiliabit illud, et 
 sermone bono laetificabitur. qui neglegit damnum propter 
 amicum, iustus est: iter autem impiorum decipiet eos. non 
 inueniet fraudulentus lucrum, et substantia hominis erit auri 
 pretium. in semita iustitiae uita: iter autem deuium ducit 
 ad mortem. Filius sapiens doctrina patris: qui autem inlusor 
 est, non audit, cum arguitur. de fructu oris sui homo 
 saturabitur bonis: anima autem praeuaricatorum iniqua. qui

 

 
 
 
 custodit 08 suum, custodit animam suam: qui autem inconsideratus 
 est ad loquendum, sentiet mala. uult et non uult 
 piger: anima autem operantium inpinguabitur. uerbum mendax 
 iustus detestabitur: impius autem confundit et confunditur. 
 iustitia custodit innocentis uiam: impietas uero peccatores 
 supplantat. est quasi diues, cum nihil habeat, et est quasi 
 pauper, cum in multis diuitiis sit. redemptio animae uiri 
 diuitiae suae: qui autem pauper est, increpationem non sustinet. 
 lux iustorum laetificat: lucerna autem impiorum extinguetur. 
 inter superbos semper iurgia sunt: qui autem agunt 
 cuncta consilio, reguntur sapientia. substantia festinata minuetur: 
 quae autem paulatim colligitur manu, multiplicabitur. 
 spes, quae differtur, adfligit animam: lignum uitae desiderium 
 ueniens. qui detrahit alicui rei, ipse se in futurum obligat: 
 qui autem timet praeceptum, in pace uersabitur. lex sapienti 
 fons uitae, ut declinet a ruina mortis. doctrina bona dabit 
 gratiam: in itinere contemptorum uorago. Et po s t XII uersus: 
 Qui parcit uirgae suae, odit filium suum: qui autem 
 diligit illum. instanter erudit iustus comedit et replet animam 
 suam: uenter autem impiorum insatiabilis. Et post II 
 uersus: Ambulans recto itinere et timens deum despicietur 
 ab eo qui infami graditur uia. in ore stulti uirga superbiae: 
 labia sapientium custodiunt eos. Et post II uersus: Testis 
 fidelis non mentietur: profert mendacium testis dolosus. 
 quaerit derisor sapientiam et non inuenit: doctrina prudentium 
 facilis. uade contra uirum stultum et nescito labia inprudentiae.

 

 
 
 
 sapientia callidi est intellegere uiam suam, et inprudentia 
 stultorum errans. stultus inludet peccatum: inter iustos morabitur 
 gratia. cor, quod nouit amaritudinem animae suae, in 
 gaudio eius non miscebitur extraneus. domus impiorum delebitur: 
 tabernacula uero iustorum germinabunt. est uia, quae 
 uidetur homini iusta: nouissima autem eius deducunt ad 
 mortem. risus dolore miscebitur, et extrema gaudii luctus 
 occupat. Et post III uersus: Sapiens timet et declinat 
 malum: stultus transilit et confidit. inpatiens operabitur 
 stultitiam et uir uersutus odiosus est. Et post IIII uersus: 
 Qui despicit proximum suum, peccat: qui autem miseretur 
 pauperis, beatus erit. errant qui operantur malum: misericordia 
 et ueritas praeparabunt bona. in omni opere erit abundantia: 
 ubi autem uerba sunt plurima, frequenter egestas. 
 Et post IIII uersus: In timore domini fiducia fortitudinis, 
 et filiis eius erit spes. timor domini fons uitae, ut declinent 
 a ruina mortis. Et post II uersus: Qui patiens est, multa 
 gubernatur prudentia: qui autem inpatiens est, exaltat stultitiam 
 suam. uita carnium sanitas cordis: putredo ossuum 
 inuidia. qui calumniatur egentem, exprobrat factori eius: 
 honorat autem eum, qui miseretur pauperis. Et post VII 
 uersus: Responsio mollis frangit iram: sermo durus suscitat 
 furorem. lingua sapientium ornat scientiam: os fatuorum 
 ebullit stultitiam. Et post XVII uersus: Non amat pestilens 
 eum qui se corripit, nec ad sapientes graditur. Et post 
 V uersus: Melius est paruum cum timore domini quam

 

 
 
 
 thesauri magni et insatiabiles. melius est uocari ad holera 
 cum caritate quam ad uitulum saginatum cum odio. uir 
 iracundus prouocat rixas: qui [patiens est mitigat suscitatas. 
 iter pigrorum quasi saepes spinarum: uia iustorum absque 
 offendiculo. filius sapiens laetificat patrem: et stultus homo 
 despicit matrem suam. Et post II uersus: Dissipantur 
 cogitationes ubi non est consilium: ubi uero plures sunt consiliarii, 
 confirmantur. laetatur homo in sententia oris sui, et 
 sermo oportunus est optimus. semita uitae super eruditum, 
 ut declinet de inferno nouissimo. Et post IIII uersus: 
 Conturbat domum suam qui sectatur auaritiam: qui autem 
 odit munera, uiuet. mens iusti meditabitur oboedientiam: os 
 impiorum redundat malis. longe est dominus ab impiis, et 
 orationes iustorum exaudiet. lux oculorum laetificat animam: 
 fama bona inpinguat ossa. auris, quae audit increpationes 
 uitae, in medio sapientium commorabitur. qui abicit disciplinam, 
 despicit animam suam: qui autem adquiescit increpationibus, 
 possessor est cordis. timor domini disciplina sapientiae, 
 et gloriam praecedit humilitas. Hominis est animum 
 praeparare, et dei gubernare linguam. omnes uiae hominum 
 patent oculis eius: spirituum ponderator est dominus. reuela 
 domino opera tua, et dirigentur cogitationes tuae. uniuersa 
 propter semet ipsum operatus est dominus, impium quoque ad 
 diem malum. abominatio domini omnis adrogans: etiamsi 
 manu ad manum fuerit, non erit innocens. misericordia et 
 ueritate redimitur iniquitas, et in timore domini declinatur a 
 malo. cum placuerint domino uiae hominis, inimicos quoque 
 eius conuertet ad pacem. melius est parum cum iustitia 
 quam multi fructus cum iniquitate. cor hominis disponit

 

 
 
 
 uiam suam, sed domini est dirigere gressus eius. diuinatio 
 in labiis regis: in iudicio non errabit os eius. pondus et 
 statera iudicia domini sunt, et opera eius omnes lapides saeculi. 
 abominabiles regi qui agunt impie, quoniam iustitia 
 firmatur solium. uoluntas regum labia iusta: qui recta loquitur, 
 dirigetur. indignatio regis nuntius mortis, et uir 
 sapiens placabit eam. in hilaritate uultus regis uita, et clementia 
 eius quasi imber serotinus. posside sapientiam, quia 
 auro melior est: et adquire prudentiam, quia pretiosior est 
 argento. semita iustorum declinat mala: custos Animae suae 
 seruat uiam suam. contritionem praecedit superbia, et ante 
 ruinam exaltatur spiritus. melius est humiliari cum mitibus 
 quam diuidere spolia cum superbis. eruditus in uerbo reperiet 
 bona, et qui in domino sperat, beatus est. qui sapiens 
 corde est, appellabitur prudens, et qui dulcis eloquio, maiora 
 percipiet. Et post XVII uersus: Melior est patiens uiro 
 forti, et qui dominatur animae suae, expugnatore urbium. 
 sortes mittuntur in sinu, sed a domino temperantur. Melior 
 est bucella sicca cum gaudio quam domus plena uictimis 
 cum iurgio. seruus sapiens dominabitur filiis stultis et inter 
 fratres hereditatem diuidet. sicut igne probatur argentum 
 et aurum camino, ita corda probat dominus. malus oboedit 
 linguae iniquae, et fallax obtemperat labiis mendacibus. qui 
 despicit pauperem, exprobrat factori eius: et qui in ruina 
 laetatur alterius, non erit inpunitus. corona senum filii filiorum, 
 et gloria filiorum patres sui. non decent stultum uerba

 

 
 
 
 conposita, nec principem labium mentiens. gemma gratissima 
 expectatio praestolantis: quocumque se uerterit, prudenter 
 intelleget. qui celat delictum, quaerit amicitias: qui altero 
 sermone repetit, separat foederatos. plus proficit correptio 
 apud prudentem, quam centum plagae apud stultum. semper 
 iurgia quaerit malus: angelus autem crudelis mittetur contra 
 eum. expedit magis ursae occurrere raptis fetibus quam 
 fatuo confidenti sibi in stultitia sua. qui reddit mala pro 
 bonis, non recedet malum de domo eius. qui dimittit aquam, 
 caput est iurgiorum, et antequam patiatur contumeliam, 
 iudicium deserit. et qui iustificat impium, et qui condemnat 
 iustum, abominabilis est uterque apud dominum. Et post XVI 
 uersus: Munera de sinu impius accipit, ut peruertat semitas 
 iudicii. in facie prudentis lucet sapientia: oculi stultorum in 
 finibus terrae. Et post IIII uersus: Qui moderatur sermones 
 suos, doctus et prudens est: et pretiosi spiritus uir 
 eruditus. Et post II uersus: Occasiones quaerit qui uult 
 recedere ab amico: omni tempore erit exprobrabilis. Et post 
 VI uersus: Accipere personam impii non est bonum, ut declines 
 a ueritate iudicii. Et post IIII uersus: Qui mollis 
 et dissolutus est in opere suo, frater est sua opera dissipantis. 
 turris fortissima nomen domini: ad ipsam currit iustus et 
 exaltabitur. Et post II uersus: Antequam conteratur, exaltatur 
 cor hominis, et antequam glorificetur, humiliatur. Et

 

 
 
 
 post VII uersus: Iustus prior est accusator sui: uenit 
 amicus eius et inuestigabit eum. contradictiones conprimit 
 sors, et inter potentes quoque diiudicat. frater, qui adiuuatur 
 a fratre, quasi ciuitas firma, et iudicia quasi uectes urbium. 
 Item post II uersus: Mors et uita in manu linguae: qui 
 diligunt eam, comedent fructus eius. qui inuenit mulierem 
 bonam, inuenit bonum et hauriet iocunditatem a domino. 
 cum obsecrationibus loquitur pauper, et diues effabitur rigide. uir 
 amicalis ad societatem magis amicus erit quam frater. 
 Melior est pauper, qui ambulat in simplicitate sua, quam torquens 
 labia insipiens. ubi non est scientia animae, non est 
 bonum, et qui festinus est, pedibus offendit. stultitia hominis 
 supplantat gressus eius, et contra deum feruet animo suo. 
 diuitiae addunt amicos plurimos: a paupere autem et hi quos 
 habuit separantur. testis falsus non erit inpunitus, et qui 
 mendacia loquitur, non effugiet. multi colunt personam potentis 
 et amici sunt dona tribuenti. fratres hominis pauperis 
 oderunt eum, insuper et amici procul recesserunt ab eo. qui 
 tantum uerba sectatur, nihil habebit: qui autem possessor est 
 mentis, diligit animam suam. Et post VIIII uersus: Pigredo 
 inmittit soporem, et anima dissoluta esuriet. qui custodit 
 mandatum, custodit animam suam: qui autem neglegit uias 
 suas, mortificabitur. faeneratur domino qui miseretur pauperis, 
 et uicissitudinem suam reddet ei. erudi filium tuum, ne

 

 
 

 desperes. Et post VI uersus: Homo indigens misericors est, 
 et melior pauper quam uir mendax. timor domini ad uitam 
 et in plenitudine commorabitur absque uisitatione pessimi. 
 Et post II uersus: Pestilente flagellato stultus sapientior 
 erit: sin autem corripueris sapientem, intelleget disciplinam. 
 qui adfligit patrem et fugit matrem, ignominiosus est et infelix. 
 non cesses, fili, audire doctrinam, nec ignores sermones 
 scientiae. testis iniquus deridet iudicium, et os impiorum 
 deuorat iniquitatem. parata sunt derisoribus iudicia et mallei 
 percutientes stultorum corporibus. Luxuriosa res uinum et 
 tumultuosa ebrietas: quicumque in his delectatur, non erit 
 sapiens. Et post XVIIII uersus: Pondus et pondus, mensura 
 et mensura, utrumque abominabile est apud deum. ex 
 studiis suis intellegitur puer, si munda et si recta sint opera 
 eius. Et post II uersus: Noli diligere somnum, ne te 
 egestas opprimat: aperi oculos tuos et saturare panibus. Et 
 post XVII uersus: Abominatio est apud deum pondus et 
 pondus: statera dolosa non est bonum. Et post XXV uersus: 
 Qui obturat aurem suam ad clamorem pauperis, et ipse clamabit 
 et non exaudietur. munus absconditum extinguet iras 
 et donum in sinu indignationem maximam. gaudium iusto est 
 facere iudicium et pauor operantibus iniquitatem. uir, qui 
 errauerit a uia doctrinae, in coetu gigantum reputabitur. Et 
 post uersus VIIII: Qui custodit os suum et linguam,

 

 
 
 
 custodit ab angustiis animam suam. superbus et adrogans uocatur 
 indoctus, qui in ira operatur superbiam. desideria occidunt 
 pigrum: noluerunt enim quicquam manus eius operari. tota 
 die concupiscit et desiderat: qui autem iustus est, tribuet et 
 non cessabit. hostiae impiorum abominabiles, quia offeruntur 
 ex scelere. testis mendax peribit: uir bene dicens loquitur 
 uictoriam. Et post V uersus: Melius est nomen bonum 
 quam diuitiae multae. Et post XV uersus: Qui pronus 
 est ad misericordiam, benedicitur: de panibus enim suis dedit 
 pauperi. eice derisorem, et exibit cum eo iurgium, cessabuntque 
 causae et contumeliae. Et post IIII uersus: Dicit 
 piger: leo est foris, in medio platearum occidendus sum. Et 
 post III uersus: Qui calumniatur pauperem, ut augeat diuitias 
 suas, dabit ipse ditiori et egebit. Et post VIII uersus: 
 Non facias uiolentiam pauperi, quia pauper est, neque 
 conteras egenum in porta, quia dominus iudicabit causam 
 eius et configet eos qui confixerunt animam eius. noli esse 
 amicus homini iracundo, neque ambules cum uiro furioso: ne 
 forte discas semitas eius et sumas scandalum animae tuae. 
 noli esse cum his qui defigunt manus suas et qui uades se 
 offerunt pro debitis. Et post aliquantum: Noli subtrahere 
 a puero disciplinam: si enim percusseris eum uirga, non morietur. 
 tu uirga eum percutis et animam eius de inferno 
 liberabis. Et post VIII uersus: Noli esse in conuiuiis 
 potatorum nec in comissationibus eorum qui carnes ad

 

 

 

 
 
 
 uescendum conferunt. Et post XX uersus: Ne intuearis uinum. 
 quando flauescit, cum splenduerit in uitro color eius. ingreditur 
 blande,. et in nouissimo mordebit ut coluber et sicut regulus 
 uenena diffundet Et post VII uersus: Ne aemuleris, inquit, 
 uiros malos, nec desideres esse cum eis: quia rapinas 
 meditatur mens eorum et fraudes labia eorum locuntur. 
 Item post XVI uersus: Erue eos qui ducuntur ad mortem, 
 et qui trahuntur ad interitum liberare ne cesses. si dixeris: 
 uires non suppetunt : qui inspector est cordis ipse intellegit, 
 et seruatorem animae tuae nihil fallit, reddetque homini iuxta 
 opera sua. I tem post VIIII uersus: Cum ceciderit inimicus 
 tuus, ne gaudeas et in ruina eius ne exultet cor tuum: ne 
 forte uideat dominus, et displiceat ei, et auferat ab eo iram 
 suam. ne contendas cum pessimis, nec aemuleris impios. 
 Et post II uersus: Time dominum, fili mi, et regem, et 
 cum detractoribus non commiscearis: quoniam repente consurget 
 perditio eorum, et ruinam utrinsque quis nouit? haec 
 quoque sapientibus: cognoscere personam in iudicio non est 
 bonum. qui dicit impio: iustus es, maledicent ei populi, et 
 detestabuntur eum tribus. qui arguunt, laudabuntur, et super. 
 ipsos ueniet benedictio. labia deosculabitur qui recta uerba 
 respondit. Et post II uersus: Ne sis testis frustra contra 
 proximum tuum, nec lactes quemquam labiis tuis. nec dicas: 
 quomodo fecit mihi, sic faciam ei: reddam unicuique secundum 
 opus suum. per agrum hominis pigri transiui et per uineam

 

 
 
 
 uiri stulti: et ecce totum repleuerant urticae, operuerant 
 superficiem eius spinae, et maceria lapidum destructa erat. 
 quod cum uidissem, posui in corde meo et exemplo didici disciplinam. 
 Et post XX uersus: Quae uiderunt oculi tui, ne 
 proferas in iurgio cito: ne postea emendare non possis, cum 
 dehonestaueris amicum tuum. causam tuam tracta cum amico 
 tuo et secretum extraneo non reueles, ne forte insultet tibi, 
 cum audierit, et exprobrare non cesset. mala aurea in lectis 
 argenteis qui loquitur uerbum in tempore suo. inauris aurea 
 et margarita fulgens qui arguit sapientem et aurem oboedientem. 
 Et post uersus XVII: Acetum in nitro et qui 
 cantat carmina cordi pessimo. et si esurierit inimicus tuus, 
 ciba illum, et si sitierit, da ei aquam bibere: prunas enim 
 congregabis super caput eius, et dominus reddet tibi. Et 
 post X uersus: Sicut urbs patens et absque murorum ambitu, 
 ita uir, qui non potest in loquendo cohibere spiritum 
 suum. Et post II uersus: Sicut auis ad alia transuolans 
 et passer quo libet uadens, sic male dictum frustra prolatum 
 in quempiam superueniet. flagellum equo et camus asino 
 et uirga dorso inprudentium. ne respondeas stulto iuxta

 

 

 
 
 
 stultitiam suam, ne efficiaris ei similis. responde stulto iuxta 
 stultitiam suam, ne sibi sapiens esse uideatur. Et post X 
 uersus: Sicut canis, qui reuertitur ad uomitum suum, sic 
 inprudens, qui iterat stultitiam suam. uidisti hominem sapientem 
 sibi uideri? magis illo spem habebit stultus. dicit 
 piger: leaena in uia, leo in itineribus. sicut ostium uertitur 
 in cardine suo, ita piger in lecto suo. abscondit piger manus 
 sub ascella sua et laborat, si ad os suum eas conuerterit. 
 sapientior sibi piger uidetur septem uiris loquentibus sententias. 
 sicut qui adprehendit auribus canem, sic qui transit et inpatiens 
 commiscetur rixae alterius. sicut noxius est qui mittit 
 lanceas et sagittas et mortem, sic uir, qui fraudulenter nocet 
 amico suo et, cum fuerit deprehensus, dicit: ludens feci. cum 
 defecerint ligna, extinguetur ignis: et susurrone detracto 
 iurgia conquiescunt. sicut carbones ad prunas et ligna ad 
 ignem, sic homo iracundus suscitat rixas. uerba susurratoris 
 quasi simplicia et ipsa perueniunt ad intima uentris. Et 
 post III uersus: Labiis suis intellegitur inimicus, cum in 
 corde tractauerit dolos. quando submiserit uocem suam, ne 
 credideris ei: quoniam septem nequitiae sunt in corde illius. 
 qui operit odium fraudulenter, reuelabitur malitia eius in concilio. 
 qui fodit foueam, incidet in eam: et qui uoluit lapidem, 
 reuertitur ad eum. lingua fallax non amat ueritatem: et os

 

 
 
 
 lubricum operatur ruinas. Ne glorieris in crastinum ignorans, 
 quid superuentura pariat dies. laudet te alienus et non os 
 tuum, extraneus et non labia tua. Et post IIII uersus: 
 Melior est manifesta correptio quam amor absconditus. meliora 
 sunt uulnera diligentis quam fraudulenta odientis oscula. 
 Et post VI uersus: Amicum tuum et amicum patris tui 
 ne dimiseris. Et post XVIII uersus: Infernus et perditio 
 non replentur: similiter et oculi hominum insatiabiles. quomodo 
 probatur in conflatorio argentum et in fornace aurum, 
 sic probatur homo in ore laudantis. si contuderis stultum in 
 pila quasi ptisanas feriente desuper pilo, non auferetur ab eo 
 stultitia eius. Et post XX uersus: Vir pauper calumnians 
 pauperes similis est imbri uehementi, in quo paratur fames, 
 qui derelinquunt legem, laudant impium: qui custodiunt, 
 succenduntur contra eum. uiri mali non cogitant iudicium: 
 qui autem requirunt dominum, animaduertent omnia. melior 
 est pauper ambulans in simplicitate sua quam diues prauis 
 itineribus. Et post II uersus: Qui coaceruat diuitias usuris 
 et faenore, liberali in pauperes congregat eas. qui declinat 
 aurem suam, ne audiat legem, oratio eius erit execrabilis. 
 qui decipit iustos in uia mala, in interitu suo corruet, et 
 simplices possidebunt bona eius. Et post IIII uersus:

 

 
 
 
 Qui abscondit scelera sua, non dirigetur: qui autem confessus 
 fuerit et reliquerit ea, misericordiam consequetur. beatus 
 homo, qui semper est pauidus: qui uero mentis est durae, 
 corruet in malum. Item post uersus XII: Vir fidelis 
 multum laudabitur: qui autem festinat ditari, non erit innocens. 
 qui cognoscit in iudicio faciem, non facit bene: iste et pro 
 bucella panis deserit ueritatem. uir, qui festinat ditari et aliis 
 . inuidet, ignorat quod egestas superueniet ei. qui corripit 
 hominem, gratiam ipostea inueniet apud eum magis quam 
 ille qui per linguae blandimenta decipit. qui subtrahit aliquid 
 a patre suo et matre et dicit: hoc non est peccatum, particeps 
 homicidae est. qui se iactat et dilatat, iurgia concitat: 
 qui sperat in domino, sanabitur. qui confidit in corde suo, 
 stultus est: qui autem graditur sapienter, ipse saluabitur. 
 qui dat pauperi, non indigebit: qui despicit deprecantem 
 sustinebit penuriam. Et post X uersus: Homo, qui blandis 
 fictisque sermonibus loquitur amico suo, rete expandit gressibus 
 eius. Et post XXV uersus: Seruus uerbis non potest 
 erudiri: quia quod dicis intellegit et respondere contemnit. 
 uidisti hominem uelocem ad loquendum? stultitia magis speranda 
 est quam illius correptio. Et post IIII uersus: 
 Superbum sequitur humilitas, et humilem spiritu suscipiet 
 gloria. qui cum fure partitur, odit animam suam: adiurantem 
 audit et non indicat qui timet hominem, cito corruet: qui

 

 
 
 
 sperat in domino, subleuabitur. multi requirunt faciem principis, 
 et a domino iudicium egreditur singulorum. abominantur 
 iusti uirum impium, et abeminantur impii eos qui in recta 
 sunt uia. Et post XIIII uersus: Duo rogaui, ne deneges 
 mihi antequam moriar: uanitatem et uerba mendacia longe 
 fac a me. mendicitatem et diuitias ne dederis mihi: tribue 
 tantum uictui meo necessaria, ne forte saturatus inliciar ad 
 negandum et dicam: quis est dominus ? et egestate copulaus 
 furer et periurem nomen dei mei. ne accuses seruum ad 
 dominum suum, ne forte maledicat tibi et corruas. Et post 
 paululum: Aperi os tuum, discerne quod iustum est et iudica 
 inopem et pauperem. 
 
 Satis sint ista de Parabolis. deinde librum 
 alium Salomonis, qui uocatur Ecclesiastes, intuentes 
 similiter ea quae in illo inuenerimus huic 
 operi apta monstrabimus 8.

VIII. DE ECCLESIASTE. 
 Accipite non multum. Et uidi quia tantum praecederet 
 sapientia stultitiam, quantum differt lux a tenebris. sapientis 
 oculi in capite eius: stultus in tenebris ambulat. Et alio 
 quanto post: Custodi pedem tuum ingrediens domum dei.

 

 
 

 multo enim melior est oboedientia quam stultorum uictimae, 
 qui nesciunt, quid faciant mali. Ne temere quid loquaris, 
 neque cor tuum sit uelox ad proferendum sermonem coram 
 deo. deus enim in caelo et tu super terram: idcirco sint 
 pauci sermones tui. multas curas secuntur somnia, et in 
 multis sermonibus inuenitur stultitia. si quid uouisti deo, ne 
 moreris reddere: displicet enim ei infidelis et stulta promissio: 
 sed quodcumque uoueris redde: multoque melius est non 
 uouere quam post uotum promissa non reddere. ne dederis 
 os tuum, ut peccare facias carnem tuam, neque dicas coram 
 angelo: non est prouidentia: ne forte iratus deus super sermone 
 tuo dissipet cuncta opera manuum tuarum. ubi multa 
 sunt somnia, plurimae uanitates et sermones innumeri: tu 
 uero deum time. Et post VI uersus: Auarus non inpletur 
 pecunia: et qui amat diuitias, fructus non capiet ex eis. Et 
 aliquanto post: Melius est ire ad domum luctus quam 
 ad domum conuiuii: in illa enim finis cunctorum admonetur 
 hominum, et uiuens cogitat, quid futurum sit. melior est ira 
 risu: quia per tristitiam uultus corrigitur animus delinquentis. 
 cor sapientium, ubi tristitia est: et cor stultorum, ubi laetitia. 
 melius est a sapiente corripi quam stultorum adulatione decipi: 
 quia sicut sonitus spinarum ardentium sub olla, sic risus 
 stulti. Et post IIII uersus: Melior est patiens adrogante. 
 ne uelox sis ad irascendum: quia ira in sinu stulti requiescit. 
 ne dicas: quid putas causae est quod priora tempora meliora 
 fuere, quam nunc sunt? stulta est enim huiuscemodi

 

 
 
 
 interrogatio. Et post III uersus: Hoc autem plus habet eruditio 
 et sapientia, quod uitam tribuunt possessori suo. Et 
 aliquanto post: Ego os regis obseruo et praecepta iuramenti 
 dei. ne festines recedere a facie eius, neque permaneas 
 in opere malo. Et paulo post: Ex eo quod peccator, inquit, 
 centies facit malum et per patientiam sustentatur, ego 
 cognoui quod erit bonum timentibus deum, qui uerentur faciem 
 eius. non sit bonum impio, nec prolongentur dies eius, sed 
 quasi umbra transeant qui non timent faciem dei. Et post 
 aliquantum: Dicebam ego meliorem esse sapientiam fortitudine. 
 Et post IIII uersus: Melior est sapientia quam 
 arma bellica: et qui in uno peccauerit, multa bona perdet. 
 Et post II uersus: Pretiosior est sapientia et gloria parua 
 ad tempus stultitia. Et post XIII uersus: Qui fodit foueam, 
 incidet in eam: et qui dissipat saepem, mordebit eum coluber. 
 qui transfert lapides, adfligetur in eis: et qui scindit ligna, 
 uulnerabitur ab eis. si retunsum fuerit ferrum et hoc non 
 ut prius sed hebetatum fuerit, multo labore exacuatur: et 
 post industriam sequitur sapientia. si mordeat serpens in 
 silentio, nihil eo minus habet qui occulte detrahit. uerba oris 
 sapientis gratia, et labia insipientis praecipitabunt eum. Et 
 paulo post: Laetare ergo, iuuenis, in adulescentia tua, et 
 in bono sit cor tuum in diebus iuuentutis tuae, et ambula in

 

 
 
 
 uiis cordis tui et in intuitu oculorum tuorum. et scito quod 
 pro omnibus his adducet te deus in iudicium. aufer iram a 
 corde tuo, amoue malitiam a carne tua. adulescentia enim 
 et uoluptas uana sunt. Memento creatoris tui in diebus 
 iuuentutis tuae. Et post XXXIII uersus: Deum time et 
 mandata eius obserua. 
 
 Restat ille liber Salomonis, cuius inscriptio 
 est Canticum canticorum. sed de illo in hoc opus 
 quid transferre possumus, cum totus amores sanctos Christi 
 et ecclesiae figurata locutione commendet 
 et prophetica pronuntiet altitudine? nisi quod 
 in eo, quamuis sit ad intellegendum difficillimus, 
 possumus tamen facile aduertere, quantum sit 
 diuina illa at diuinitus inspirata caritas adpetenda 
 quantique pendenda: quandoquidem non ibi semel 
 dicitur, sed alio atque alio loco iterum ac tertio 
 repetitur.

VIIII. DE CANTICO CANTICORVM. 
 Adiuro uos, filiae Hierusalem, per capreas cernosque camporum, 
 ne suscitetis neque euigilare faciatis dilectam, donec 
 ipsa uelit. Adiuro uos, filiae Hierusalem, in uirtutibus et in 
 uiribus agri, si leuaueritis caritatem, quoad usque uelit. Ecclesia 
 quippe, in qua utique sumus, his uerbis exhortatur 
 filias suas, hoc est ipsam in plurimis 
 constitutam. ipsa est ager dei fructuosissimus,

 

 
 

 cuius uirtutes et uires magnae sunt, ad quas 
 amando Christum martyres peruenerunt. nam quo 
 usque uult ille dilectae suae in hac interim uita 
 caritatem leuari, nisi quo usque ipse docuit uerbo 
 elt suo est hortatus exemplo dicens: maiorem hac 
 caritatem nemo habet, quam ut animam suam ponat pro 
 amicis suis: et quod dixit efficiens? unde ne ad ipsum 
 solum hoc pertinere uideretur, ait Iohannes in 
 epistula sua: sicut Christus pro nobis animam suam posuit, 
 sic et nos debemus animas pro fratribus ponere: hoc ergo 
 est: quoad usque uelit. Legitur etiam in eodem Cantico: 
 Ordinate in me caritatem. Christus quoque ipse ibi 
 dicit: Pulchra es, amica mea, suauis et decora sicut Hierusalem. 
 Et alibi: Quam pulchra es et quam decora, carissima, 
 in deliciis! Et alio loco: Pone me ut signaculum super 
 cor tuum, ut signaculum super brachium tuum: quia fortis est 
 ut mors dilectio, dura sicut infernus aemulatio. Et post I uersum: 
 Aquae multae non potuerunt extinguere caritatem, nec 
 flumina obruent illam. si dederit homo omnem substantiam domus 
 suae pro dilectione, quasi nihil despicient eam.

X. DE LIBRO IOB. 
 Qui nouerunt eum, ignorant dies illius. alii terminos transtulerunt, 
 diripuerunt greges et rapuerunt eos. asinum

 

 
 
 
 pupillorum abegerunt et abstulerunt pro pignore bouem uiduae. 
 Et post V uersus: Agrum non suum demetunt et uineam 
 eius quem ui oppresserunt uindemiant. nudos. dimittunt 
 homines indumenta tollentes, quibus non est operimentum in 
 frigore. Et post III uersus: Vim fecerunt depraedantes 
 pupillo et uulgum pauperem spoliauerunt. nudis et incedentibus 
 absque uestitu et esurientibus tulerunt spicas. Et post 
 II uersus: De ciuitatibus fecerunt uiros gemere, et anima 
 uulneratorum clamauit, et deus inultum abire non patitur. 
 ipsi fuerunt rebelles luminis: nescierunt uias eius, nec reuersi 
 sunt per semitas illius. Et post XXI uersus: Conteratur 
 quasi lignum infructuosum. pauit enim sterilem et quae non 
 parit, et uiduae bene non fecit. detraxit fortem in fortitudine 
 sua. Et aliquanto post: Auris audiens beatificabat me 
 et oculus uidens testimonium reddebat mihi, quod liberassem 
 pauperem uociferantem et pupillum, cui non esset adiutor. 
 benedictio perituri super me ueniebat, et cor uiduae consolatus 
 sum. iustitia indutus sum et uestiui me sicut uestimento et 
 diademate iudicio meo. oculus fui caeco et pes claudo. 
 pater eram pauperum: et causam, quam nesciebam, diligenter 
 inuestigabam. conterebam molas iniqui et de dentibus illius 
 auferebam praedam. Et aliquanto post: Si ambulaui in 
 uanitate et festinauit in dolo pes meus, appendat me in 
 statera iusta, et sciat deus simplicitatem meam. si declinauit 
 gressus meus de uia et si secutus est oculus meus cor meum,

 

 
 
 
 et in manibus meis adhaesit macula. Et post II uersus: 
 Si deceptum est cor meum super mulierem et si ad ostium 
 amici mei insidiatus sum. Et post II* uersus: Hoc enim 
 nefas est et iniquitas maxima. ignis est usque ad perditionem 
 deuorans et omnia eradicans genimina. si contempsi subire 
 iudicium cum seruo meo et ancilla mea, cum disceptarent 
 aduersum me? Et post VI uersus: Si negaui quod uolebant 
 pauperibus et oculos uiduae expectare feci. si comedi 
 bucellam meam solus et non comedit pupillus ex ea, quia 
 ab infantia mea creuit mecum miseratio et de utero matris 
 meae egressa est mecum. si despexi pereuntem, eo quod 
 non habuerit uestimentum, et absque operimento pauperem. 
 si non benedixerunt mihi latera eius, et de uelleribus ouium 
 mearum calefactus est. si leuaui super pupillum manum 
 meam, etiam cum uiderem me in portis superiorem. Et post 
 Y uersus: Si putaui aurum robur meum et obrizae dixi: 
 fiducia mea? si laetatus sum super multas diuitias meas 
 et quia plurima repperit manus mea? Et post VI uersus: 
 Si gauisus sum ad ruinam eius qui me oderat et exultaui 
 quod inuenisset eum malum? Et post IIII uersus: Foris 
 non mansit peregrinus, ostium meum uiatori patuit. si abscondi 
 quasi homo peccatum meum et celaui in sinu meo 
 iniquitatem meam? si expaui ad multitudinem nimiam, et 
 despectio propinquorum terruit me, et non magis tacui, nec 
 egressus sum ostium? quis mihi tribuat auditorem, ut desiderium 
 meum omnipotens audiat et librum scribat ipse qui

 

 
 
 
 iudicat: ut in umero meo portem illum et circumdem quasi 
 coronam mihi? per singulos gradus meos pronuntiabo illum 
 et quasi principi offeram eum. si aduersum me terra mea 
 clamauit et cum ipsa sulci eius deflent, si fructus eius comedi 
 absque pecunia et animam agricularum adflixi. 
 
 
 Nunc iam de libris Prophetarum quae sunt huic 
 operi necessaria colligamus: ac primum de his 
 Prophetis, qui propter breuitatem uoluminum suorum 
 minores uocantur. ergo apud Osee prophetam 
 ista conperimus.

XI. DE LIBRO OSEE. 
 Accipite non multum 1 tum. Audite uerbum domini, filii Israhel, 
 quia iudicium domino cum habitatoribus terrae. non 
 est enim ueritas et non misericordia, et non est scientia 
 dei in terra. maledictum et mendacium et homicidium et 
 furtum et adulterium inundauerunt et sanguis sanguinem 
 tetigit. Et post XII uersus: Quia tu scientiam reppulisti, 
 repellam te, ne sacerdotio fungaris mihi. Et post XV uersus: 
 Quoniam dominum reliquerunt in non custodiendo. 
 fornicatio et uinum et ebrietas aufert cor. Et post uersus 
 XVI: Quoniam ipsi cum meretricibus uersabantur et cum 
 effeminatis sacrificabant, et populus non intellegens uapulabit. 
 si fornicaris tu, Israhel, non delinquat saltem Iuda.

 

 
 
 
 et nolite ingredi in Galgala, et ne ascendatis in Bethaue, 
 neque iuraueritis: uiuit dominus! Et post XVIII uersus: 
 Non dabunt cogitationes suas ad dominum deum suum: quia 
 spiritus fornicationis in medio eorum, et dominum non cognouerunt. 
 Et post uersus LXI: Iudicia tua quasi lux 
 egredientur. quia misericordiam uolui et non sacrificium, et 
 scientiam dei plus quam holocausta. Et post aliquantum: 
 Seminate uobis in iustitia et metite in ore misericordiae, 
 innouate uobis nouale: tempus autem requirendi dominum, 
 cum uenerit qui docuit uos iustitiam. Et post uersus 
 LXXVIII: Et tu ad dominum deum conuerteris: misericordiam 
 et iudicium custodi et spera in domino deo tuo semper. Et 
 post XLI uersus: Ego autem dominus deus tuus eduxi te 
 de terra Aegypti: et dominum absque me nescies, et saluator 
 non est praeter me. Et post uersus XXXVIIII: Conuertere,. 
 Israhel, ad dominum deum tuum: quoniam corruisti in iniquitate 
 tua. tollite uobiscum uerba et conuertimini ad dominum: 
  dicite ei: omnem aufer iniquitatem et accipe bonum, et reddumes 
 uitulos labiorum nostrorum.

XII. DE LIBRO IOHEL. 
 Expergiscimini, ebrii, et flete et ululate omnes qui bi bitis 
 uinum in dulcedine: quoniam periit ab ore uestro. gens enim

 

 
 
 
 ascendit super terram meam fortis et innumerabilis. Et post 
 aliquantum: Nunc ergo dicit dominus: conuertimini ad me 
 in toto corde uestro in ieiunio et in fletu et in planctu, et 
 scindite corda uestra et non uestimenta uestra, et conuertimini 
 ad dominum deum uestrum, quia benignus et misericors est.

XIII. DE LIBRO AMOS. 
 Haec dicit dominus: super tribus sceleribus Iuda et super 
 quattuor non conuertam eum: eo quod abiecerint legem domini 
 et mandata eius non custodierint: deceperunt enim eos 
 idola sua, post quae abierunt patres eorum. Et post II 
 uersus: Haec dicit dominus: super tribus sceleribus Israhel 
 et super quattuor non conuertam eum: pro eo quod uendiderint 
 argento iustum et pauperem pro calciamentis. qui conterunt 
 super puluerem terrae capita pauperum et uiam humilium 
 declinant. et filius ac pater eius ierunt ad puellam, ut uiolarent 
 nomen sanctum meum. Et post Iuersum:Et uinum, 
 inquit, damnatorum bibebant in domo dei sui. Et aliquanto 
 post: Quia haec dicit dominus domui Israhel: 
 quaerite me et uiuetis. Et post III uersus: Quaerite dominum 
 et uiuite. Et post uersus VIII: Odio habuerunt in 
 porta corripientem et loquentem perfecte abominati sunt. 
 idcirco pro eo quod diripiebatis pauperem et praedam electam 
 tollebatis ab eo. Et post III uersus: Quia cognoui multa 
 scelera uestra et fortia peccata uestra. hostes iusti accipientes

 

 
 
 
 munus et pauperes in porta deprimentes. Et post II uersus: 
 Quaerite bonum et non malum, ut uiuatis: et erit dominus 
 deus exercituum uobiscum, sicut dixistis. odite malum et 
 diligite bonum et constituite in porta iudicium: si forte misereatur 
 dominus exercituum reliquiis Ioseph. Et post uersus 
 L: Qui dormitis in lectis eburneis et lasciuitis in stratis 
 uestris, qui comeditis agnum de grege et uitulum de medio 
 armenti: qui canitis ad uocem psalterii: sicut Dauid putauerunt 
 se habere uasa cantici: bibentes in phialis uinum et optimo 
 unguento delibuti: et nihil patiebantur super contritione Ioseph. 
 Et post aliquantum: Audite hoc, qui conteritis pauperem 
 et deficere facitis egenos terrae dicentes: quando transibit 
 mensis et uenundabimus merces, et sabbatum et aperiemus 
 frumentum: ut minuamus mensuram et augeamus siclum et 
 subponamus stateras dolosas: ut possideamus in argento egenos 
 et pauperes pro calciamentis, et quisquilias frumenti uendamus? 
 i

XIIII. DE LIBRO MICHAEAE. 
 Vae qui cogitatis inutile et operamini malum in cubilibus 
 uestris: in luce matutina faciunt illud, quoniam contra deum 
 manus eorum. et concupierunt agros et uiolenter tulerunt et 
 domos rapuerunt: et calumniabantur uirum et domum eius, 
 uirum et hereditatem eius. Et aliquanto post: Audite

 

 

 

 
 
 
 haec, principes domus Iacob et iudices domus Israhel, qui 
 abominamini iudicium et omnia recta peruertitis. qui aedificatis 
 Sion in sanguinibus et Hierusalem in iniquitate. principes 
 eius in muneribus iudicabant, et sacerdotes eius in 
 mercede docebant, et prophetae eius in pecunia diuinabant: 
 et super dominum requiescebant dicentes: numquid non deus 
 in medio nostrum? non uenient super nos mala. Item aliquanto 
 post: Indicabo tibi, o homo, quid sit bonum et quid 
 dominus quaerat a te: utique facere iudicium et diligere 
 misericordiam et sollicitum ambulare cum deo tuo. Et post 
 III uersus: Adhuc ignis in domo impii, thesauri iniquitatis, 
 et mensura minor irae plena. numquid iustificabo stateram 
 impiam et saccelli pondera dolosa? in quibus diuites eius 
 repleti sunt iniquitate, et habitantes in ea loquebantur mendacium 
 et lingua eorum fraudulenta in ore eorum. Et post 
 XII uersus: Vae mihi, quia factus sum sicut qui colligit in 
 autumno racemos uindemiae. non est botrus ad comedendum. 
 praecocas ficus desiderauit anima mea. periit sanctus de 
 terra et rectus in hominibus non est: omnes in sanguine insidiantur, 
 uir fratrem suum uenatur ad mortem. malum 
 manuum suarum dicunt bonum: princeps postulat et iudex 
 in reddendo est et magnus locutus est desiderium animae suae.

XV. DE LIRO ABBACVC. 
 Contra me factum est iudicium, et contradictio potentior. 
 propter hoc lacerata est lex et non peruenit usque ad finem

 

 
 
 
 iudicium: quia impius praeualet \'aduersus iustum, propterea 
 egreditur iudicium peruersum. Et paulo post: Iustus autem 
 in fide sua uiuet. et quomodo uinum potantem decipit, sic 
 erit uir superbus, et non decorabitur. Et post aliquantum: 
 Quid prodest sculptile, quia sculpsit illud fictor suus, conflatile 
 et imaginem falsam, quia sperauit in figmento fictor 
 eius, ut faceret simulacra muta? uae qui dicit ligno: expergiscere: 
 surge, lapidi tacenti: numquid ipse docere poterit? 
 ecce iste coopertus est auro et argento, et omnis spiritus non 
 est in uisceribus eius. dominus autem in templo sancto suo: 
 sileat a facie eius omnis terra.

XVI. DE LIBRO SOPHONIAE. 
 Disperdam, inquit, de loco hoc reliquias Bahal et nomina 
 aedituorum cum sacerdotibus: et eos qui adorant super tecta 
 militiam caeli et adorant et iurant in domino et iurant in 
 Melchom: et qui auertuntur de post tergum domini et qui 
 non quaesierunt dominum nec inuestigauerunt eum. silete 
 a facie domini: quia iuxta est dies domini. Et post uersus 
 XVI: Et erit in tempore illo, scrutabor Hierusalem lucernis 
 et uisitabo super uiros defixos in faecibus suis, qui dicunt in 
 cordibus suis: non faciet bene dominus et non faciet male. 
 Et post uersus XVIII: Conuenite, congregamini, gens non 
 amabilis, priusquam pariat iussio quasi puluerem transeuntem

 

 

 
 
 
 diem, antequam ueniat super uos ira furoris domini, antequam 
 ueniat super uos dies furoris domini. quaerite dominum, 
 omnes mansueti terrae, qui iudicium eius estis operati. 
 quaerite iustum, quaerite mansuetum: si quomodo abscondamini 
 in die furoris domini. Et post aliquantum: Et derelinquam 
 in medio tui populum pauperem et egenum, et 
 sperabunt in nomine domini reliquiae Israhel: non facient 
 iniquitatem, nec loquentur mendacium, et non inuenietur in 
 ore eorum lingua dolosa.

XVII. DE LIBRO ZACHARIAE. 
 Cum de uolumine loqueretur, quod uidit in spiritu: 
 Et dixit ad me: haec est maledictio, quae egreditur 
 super faciem omnis terrae: quia omnis fur, sicut ibi scriptum 
 est, iudicabitur, et omnis iurans ex hoc similiter iudicabitur. 
 educam illud, dicit dominus exercituum, et ueniet ad domum 
 furis et ad domum iurantis in nomine meo mendaciter: et 
 commorabitur in medio domus eius et consumet eum et ligna 
 eius et lapides eius. Et post aliquantum: Et factum est 
 uerbum domini\'-ad Zachariam dicens: haec ait dominus exercituum 
 dicens: iudicium [uerum iudicate et misericordiam et 
 miserationes facite unusquisque cum fratre suo: et uiduam 
 et pupillum et aduenam et pauperem nolite calumniari, et 
 malum uir fratri suo non cogitet in corde suo. Item post 
 aliquantum: Loquimini ueritatem unusquisque cum proximo

 

 
 
 
 suo: ueritatem et iudicium pacis iudicate in portis uestris: 
 et unusquisque malum contra amicum suum ne cogitetis in 
 cordibus uestris: et iuramentum mendax ne diligatis. omnia 
 enim haec sunt quae odi, dicit dominus.

XVIII. DE LIBRO MALACHIAE. 
 Filius honorat patrem et seruus dominum suum: si ergo 
 pater ego sum, ubi est honor meus? et si dominus ego sum, 
 ubi est timor meus? dicit dominus exercituum. Et paulo 
 post: Ego dedi uos contemptibiles et humiles omnibus populis, 
 sicut non seruastis uias meas et accepistis faciem in 
 lege. numquid non pater unus omnium (nostrum? numquid 
 non deussnun creauit nos? quare ergo despicit unusquisque 
 nostrum fratrem suum, uiolans pactum patrum nostrorum? 
 transgressus est ludas, et abominatio facta est in Israhel et 
 in Hierusalem : quia contaminauit ludas sanctificationem domini, 
 quam dilexit, et habuit filiam dei alieni. disperdat 
 dominus uirum, qui fecerit hoc, magistrum et discipulum de 
 tabernaculis Iacob et offerentem munus domino exercituum. 
 et hoc rursum fecistis: operiebatis lacrimis altare domini, fletu 
 et mugitu, ita ut ultra non respiciam ad sacrificium, nec 
 accipiam placabile quid de manu uestra. et dixistis: quam 
 ob causam? quia dominus testificatus est inter te et uxorem 
 pubertatis tuae, quam tu despexisti: et haec particeps tua et 
 uxor foederis tui. nonne unus fecit, et residuum spiritus eius

 

 
 
 
 est? et quid unusquisque quaerit, nisi semen dei? custodite 
 ergo spiritum uestrum: et uxorem adulescentiae tuae noli 
 despicere. cum odio habueris, dimitte, dicit dominus deus 
 Israhel: operiet autem iniquitas uestimentum eius, dicit dominus 
 exercituum. custodite spiritum uestrum, et nolite despicere. 
 laborare fecistis dominum in sermonibus uestris et 
 dixistis: in quo eum fecimus laborare ? in eo cum diceretis: 
 omnis qui facit malum bonus est in conspectu domini et 
 tales ei placent: aut certe ubi est dies iudicii? Et post 
 XV uersus: Et accedam ad uos, inquit, in iudicio et ero 
 testis uelox maleficis et adulteris et periuris et qui calumniantur 
 mercedem mercennarii, uiduas et pupillos et opprimunt peregrinum, 
 nec timuerunt me, dicit dominus exercituum. ego 
 enim dominus et non mutor: et uos filii Iacob non estis consumpti. 
 a diebus enim patrum uestrorum recessistis a legitimis 
 meis et non custodistis. reuertimini ad me, et reuertar 
 ad uos, dicit dominus exercituum. Et post XV uersus: 
 Inualuerunt super me uerba uestra, dicit dominus. et dixistis: 
 quid locuti sumus? dixistis: uanus est qui seruit deo: et 
 quod emolumentum, quia custodiuimus praecepta eius et quia 
 ambulauimus tristes coram domino exercituum? ergo nunc 
 beatos dicimus adrogantes: siquidem aedificati sunt facientes 
 iniquitatem, et temptauerunt deum et salui facti sunt. tunc 
 locuti sunt timentes deum unusquisque cum proximo suo: et 
 adtendit dominus et audiuit, et scriptus est liber monumenti 
 coram eo timentibus dominum et cogitantibus nomen eius.

 

 
 
 
 et erunt mihi, ait dominus exercituum, in die, qua ego facio, 
 in peculium: et parcam eis, sicut parcit uir filio suo seruienti 
 sibi. et conuertimini et uidebitis, quid sit inter iustum et 
 impium et inter seruientem deo et non seruientem ei. Ecce 
 enim dies ueniet succensa quasi caminus, et erunt omnes 
 superbi et omnes facientes iniquitatem stipula: et inflammabit 
 eos dies ueniens, dicit dominus exercituum, quae non relinquet 
 eis radicem et germen. orietur uobis timentibus nomen meum 
 sol iustitiae et sanitas in pennis eius: et egredimini et salietis 
 sicut uituli de armento: et calcabitis impios, cum fuerint 
 cinis sub planta pedum uestrorum in die, qua ego facio, dicit 
 dominus exercituum.

XVIIII. DE LIBRO ESAIAE PROPHETAE. 
 Lauamini, mundi estote. auferte malum cogitationum uestrarum 
 ab oculis meis: quiescite agere peruerse, discite benefacere: 
 quaerite iudicium, subuenite oppresso, iudicate pupillo, 
 defendite uiduam. et uenite et arguite me, dicit dominus. 
 Et post VIII uersus: Argentum tuumuersum est in scoriam: 
 uinum tuum mixtum aqua. principes tui socii furum: omnes 
 diligunt munera, secuntur retributiones: pupillo non iudicant, 
 et causa uiduae non ingreditur ad eos. Et paulo post: 
 Domus Iacob, uenite, ambulemus in lumine domini. proiecisti 
 enim populum, domum Iacob: quia repleti sunt ut olim, et

 

 
 
 
 augures habuerunt ut Philistim, et pueris alienis adhaeserunt. 
 Et post III uersus: Repleta est terra eius idolis: opus 
 manuum suarum adorauerunt, quod fecerunt digiti eorum. 
 Et post V uersus: Quia dies domini exercituum super 
 omnem superbum et excelsum et super omnem adrogantem: 
 et humiliabitur. Et paulo post: Populum meum exactores 
 sui spoliauerunt, et mulieres dominatae sunt eius. popule 
 meus, qui beatum te dicunt, ipsi te decipiunt, et uiam gressuum 
 tuorum dissipant. Et post IIII uersus: Vos enim depasti 
 estis uineam meam, rapina pauperis in domo uestra. quare 
 adteritis populum meum et facies pauperum commolitis, dicit 
 dominus exercituum? et dixit dominus: pro eo quod eleuatae 
 sunt filiae Sion et ambulauerunt extento collo et nutibus 
 oculorum ibant et plaudebant, ambulabant et in pedibus suis 
 conposito gradu incedebant. Et paulo post: Vae qui coniungitis 
 domum ad domum et agrum ad agrum copulatis usque 
 ad extremum loci: numquid habitabitis soli uos in medio 
 terrae? in auribus meis sunt haec domini exercituum. Et 
 post III uersus: Vae qui consurgitis mane ad ebrietatem 
 sectandam et potandum usque ad uesperam, ut uino aestuetis 
 cithara et lyra et tympanum et tibia et uinum in conuiuiis 
 uestris: et opus domini non respicitis, nec opera manuum eius

 

 
 
 
 consideratis. Et post uersus XVII: Vae qui dicitis malum 
 bonum et bonum malum: ponentes tenebras lucem et lucem 
 tenebras: ponentes amarum in dulce et dulce in amarum. 
 uae qui sapientes estis in oculis uestris et coram uobismet 
 ipsis prudentes. uae qui potentes estis ad bibendum uinum 
 et uiri fortes ad miscendam ebrietatem. qui iustificatis impium 
 pro muneribus, et iustitiam iusti auferetis ab eo. Et aliquanto 
 post: Vae qui condunt leges iniquas et scripserunt, 
 ut opprimerent in iudicio pauperes et uim facerent causae 
 humilium populi mei, ut essent uiduae praeda eorum, et 
 pupillos diriperent. Et post paululum: Requiescet super 
 eum spiritus domini, spiritus sapientiae et intellectus, spiritus 
 consilii et fortitudinis, spiritus scientiae et pietatis, et replebit 
 eum spiritus timoris domini. non secundum uisionem 
 oculorum iudicabit, neque secundum auditum aurium arguet: 
 sed iudicabit in iustitia pauperes et arguet in aequitate 
 pro mansuetis terrae: et percutiet terram uirga oris sui 
 et spiritu labiorum suorum interficiet impium. et erit iustitia 
 cingulum lumborum eius et fides cinctorium renum eius. 
 Et post uersus LX: Ecce deus saluator meus, fiducialiter 
 agam et non timebo. quia fortitudo mea et laus mea 
 . dominus deus, et factus est mihi in salutem. haurietis aquas 
 in gaudio de fontibus saluatoris: et dicetis in illa die: confitemini 
 domino et inuocate nomen eius, notas facite in 
 populis adinuentiones eius, mementote quoniam excelsum est 
 nomen eius. cantate domino, quoniam magnifice fecit, adnuntiate 
 hoc in uniuersa terra. exulta et lauda, habitatio 
 Sion: quia magnus in medio tui sanctus Israhel. Et post

 

 
 
 
 XL uersus: Et quiescere faciam superbiam infidelium et 
 adrogantiam fortium humiliabo. Item post aliquantum: 
 Dicit dominus deus Israhel: in die illa inclinabitur homo ad 
 factorem suum, et oculi eius ad sanctum Israhel respicient: 
 et non inclinabitur ad altaria, quae fecerunt manus eius: et 
 quae operati sunt digiti eius non respiciet, lucos et delubra. 
 Et post aliquantum: Vocabit, inquit, dominus deus 
 exercituum in die illa ad fletum et ad planctum et ad caluitium 
 et ad cingulum sacci. et ecce gaudium et laetitia 
 occidere uitulos et iugulare arietes, comedere carnes et bibere 
 uinum. comedamus et bibamus: cras enim moriemur. et reuelata 
 sunt in auribus meis domini exercituum: si dimittetur 
 haec iniquitas uobis, donec moriamini, dicit dominus 
 - deus exercituum. Item post aliquantum: Aperite portas, 
 et ingrediatur gens iusta custodiens ueritatem. uetus error 
 abiit: seruabis pacem, pacem, quia in te sperauimus: sperantes 
 in domino in saeculis aeternis, in domino deo forti in perpetuum. 
 Et post VI uersus: In semita iudiciorum tuorum, 
 domine, sustinuimus te: nomen tuum et memoriale tuum in 
 desiderio animae. anima mea desiderauit te in nocte: sed et 
 spiritu meo in praecordiis meis de mane uigilabo ad te. cum 
 feceris iudicia tua in terra, iustitiam discent habitatores orbis. 
 misereamur impio, et non discet facere iustitiam. in terra 
 sanctorum inique gessit et non uidebit gloriam domini. Et 
 post aliquantum: Defecit qui praeualebat, consummatus 
 est inlusor, et succisi sunt omnes qui uigilabant super iniquitatem, 
 qui peccare faciebant homines in uerbo. Et post X

 

 
 
 
 uersus: Vae, filii desertores, dicit dominus, ut faceretis 
 consilium et non ex me, et ordiremini telam et non per 
 spiritum meum, ut adderetur peccatum super peccatum. Et 
 paulo post: Haec dicit dominus deus sanctus Israhel: si 
 reuertamini et quiescatis, salui eritis: in silentio et in spe 
 erit fortitudo uestra: et noluistis. Et post XX uersus: 
 Contaminabis laminas sculptilium argenti tui et uestimentum 
 conflatilis auri tui, et disperges ea sicut inmunditiam menstruatae. 
 Et post aliquantum: Conuertimini, sicut in profundum 
 recesseratis, filii Israhel. in die enim illa abiciet 
 uir idola argenti sui et idola auri sui, quae fecerunt uobis 
 manus uestrae in peccatum. Item post aliquantum: Et 
 erit fides in temporibus tuis: diuitiae salutis sapientia et 
 scientia: timor domini ipse thesaurus eius. Et paulo post: 
 Quis poterit habitare de uobis cum igne deuorante? quis 
 habitabit ex uobis cum ardoribus sempiternis? qui ambulat 
 in iustitiis et loquitur ueritatem, qui proicit auaritiam ex 
 calumnia et excutit manus suas ab omni munere, qui obturat 
 aures suas, ne audiat sanguinem, et claudit oculos suos, ne 
 uideat omne malum. iste in excelsis habitabit, munimenta 
 saxorum sublimitas eius. panis ei datus est, et aquae eius 
 fideles sunt. Et aliquanto post: Memento horum, Iacob 
 et Israhel, quoniam seruus meus es tu: formaui te, seruus 
 meus es tu, Israhel, non obliuisceris mei. deleui ut nubem

 

 
 
 
 iniquitates tuas et quasi nebulam peccata tua: reuertere ad 
 me, quoniam redemi te. Item post aliquantum: Mementote 
 istud et confundamini: redite, praeuaricatores, ad cor. 
 recordamini prioris saeculi: quoniam ego deus, et non est 
 ultra deus, nec est similis mei. Et aliquanto post: Quis 
 ambulauit in tenebris, et non est lumen ei? speret in nomine 
 domini et innitatur super deum suum. Item post aliquantum: 
 Audite me, qui scitis iustum, populus, lex mea 
 in corde eorum. nolite timere obprobria hominum, et blasphemias 
 eorum ne timeatis. sicut enim uestimentum, sic 
 comedet eos uermis: et sicut lanam, sic deuorabit eos tinea: 
 salus autem mea in sempiternum erit et iustitia mea in generationes 
 generationum. Et post aliquantum: Quaerite 
 dominum, dum inueniri potest: inuocate eum, dum prope est. 
 derelinquat impius uiam suam et uir iniquus cogitationes suas 
 et reuertatur ad dominum, et miserebitur eius, et ad deum 
 nostrum: quoniam multus est ad ignoscendum. Et post 
 uersus XX: Haec dicit dominus: custodite iudicium et facite 
 iustitiam: quia iuxta est salus mea ut ueniat, et iustitia mea 
 ut reueletur. beatus uir, qui facit hoc, et filius hominis, qui 
 adprehendit istud: custodiens sabbatum ne polluat illud, custodiens 
 manus suas ne faciat omne malum. Et post non 
 multum: Qui consolamini in diis subter omne lignum frondosum, 
 immolantes paruulos in torrentibus, subter inminentes 
 petras. in partibus torrentis pars tua. haec est sors tua: 
 et ipsis obtulisti libamen, obtulisti sacrificium. numquid super

 

 
 
 
 his non indignabor? Item post aliquantum: Me etenim 
 de die in diem quaerunt et scire uias meas uolunt, quasi 
 gens, quae iustitiam fecerit et quae iudicium dei sui non dereliquerit. 
 rogant me iudicia iustitiae: adpropinquare deo 
 uolunt. quare ieiunauimus, et non aspexisti? humiliauimus 
 animam nostram, et nescisti? ecce in die ieiunii uestri inuenietur 
 uoluntas uestra, et omnes debitores uestros repetitis. 
 ecce ad lites et ad contentiones-ieiunatis et percutitis pugno impie. 
 nolite ieiunare sicut usque ad hanc diem, ut audiatur 
 in excelso clamor uester. numquid tale est ieiunium, quod 
 elegi, per diem adfligere hominem animam suam? numquid 
 contorquere quasi circulum caput suum et saccum et cinerem 
 sternere? numquid istud uocabis ieiunium et diem acceptabilem 
 domino? nonne hoc est magis ieiunium quod elegi? 
 dissolue colligationes impietatis, solue fasciculos deprimentes. 
 dimitte eos qui confracti sunt liberos: et omne onus disrumpe. 
 frange esurienti panem tuum et egenos uagosque induc in 
 domum tuam: cum uideris nudum, uesti eum, et carnem tuam 
 ne despexeris. Et post IIII uersus: Si abstuleris de medio 
 tui catenam et desieris digitum extendere et loqui quod non 
 prodest: cum effuderis esurienti animam tuam et animam adflictam 
 repleueris, orietur in tenebris lux tua, et tenebrae tuae 
 erunt sicut meridies. et requiem tibi dabit dominus semper. 
 Et post multa: Populus, qui ad iracundiam prouocat me 
 ante faciem meam semper: qui immolant in hortis et sacrificant 
 super lateres: qui habitant in sepulchris et in delubris 
 idolorum dormiunt. Et post II uersus: Qui dicunt: recede 
 a me, non adpropinques mihi, quia inmundus es. isti fumus

 

 
 
 
 erunt in furore meo, ignis ardens tota die. ecce scriptum est 
 coram me: non tacebo, sed reddam et retribuam in sinu 
 eorum iniquitates uestras et iniquitates patrum uestrorum 
 simul, dicit dominus. qui sacrificauerunt super montes et 
 super colles exprobrauerunt mihi, et remetiar opus eorum 
 primum in sinus eorum. Et post X uersus: Et uos, inquit, 
 qui dereliquistis dominum, qui obliti estis montem 
 sanctum meum, qui ponitis fortunae mensam et libatis super 
 eam: numerabo uos in gladio, et omnes in caede corruetis: 
 pro eo quod uocaui et non respondistis, locutus sum et non 
 adtendistis: et faciebatis malum in oculis meis et quae nolui 
 elegistis. Et paulo post: Haec dicit dominus: caelum sedes 
 mea et terra scabellum pedum meorum. quae ista domus, 
 quam aedificabitis mihi ? et quis iste locus quietis meae? 
 omnia haec manus mea fecit, et facta sunt uniuersa ista, dicit 
 dominus. ad quem autem respiciam, nisi ad pauperculum et 
 contritum spiritu et trementem sermones meos? Et post VII 
 uersus: Ego eligam inlusiones eorum et quae timebant adducam 
 eis: quia uocaui et non erat qui responderet, locutus 
 sum et non audierunt: feceruntque malum in oculis meis et 
 quae nolui elegerunt. audite legem domini, qui tremitis ad 
 uerbum eius: dixerunt fratres uestri odientes uos et abicientes 
 propter nomen meum: glorificetur dominus, et uidebimus in 
 laetitia uestra. ipsi autem confundentur.

XX. DE LIBRO HIEREMIAE. 
 Audite uerbum domini, domus Iacob et omnes cognationes 
 domus Israhel. haec dicit dominus: quid inuenerunt patres 
 uestri in me iniquitatis, quia elongauerunt a me et ambulauerunt 
 post uanitatem et uani facti sunt ? Et post X uersus: 
 Hereditatem meam posuistis in abominationem. sacerdotes 
 non dixerunt: ubi est dominus? et tenentes legem nescierunt 
 me, et pastores praeuaricati sunt in me, et prophetae prophetauerunt 
 in Bahal et idola secuti sunt. Et paulo post: 
 Numquid obliuiscitur uirgo ornamenti sui, sponsa fasciae 
 pectoralis suae? populus uero meus oblitus est mei diebus 
 innumeris. quid niteris bonam ostendere uiam tuam ad 
 quaerendam dilectionem, quae insuper et malitias tuas docuisti 
 uias tuas, et in alis tuis inuentus est sanguis animarum 
 pauperum et innocentium? non in fossis inueni eos, sed in 
 omnibus quae supra memoraui. et dixisti: absque peccato et 
 innocens ego sum, et propterea auertatur furor tuus a me ! 
 ecce ego iudicio contendam tecum, eo quod dixeris: non 
 peccaui. quam uilis es facta nimis iterans uias tuas! et ab 
 Aegypto confunderis, sicut confusa es ab Assur. nam et ab 
 ista egredieris et manus tuae erunt super caput tuum, quoniam 
 obtriuit dominus confidentiam tuam. Et paulo post: Conuertimini, 
 filii, reuertentes, dicit dominus, quia ego uir uester.

 

 
 
 
 
 Item paulo post: Si conuerteris, Israhel, conuertere, ait 
 dominus, ad me conuertere. si abstuleris offendicula tua a 
 facie mea, non commoueberis. et iurabis: uiuit dominus! in 
 ueritate et in iudicio et in iustitia: et benedicent eum gentes 
 ipsumque laudabunt. Et paulo post: Stultus populus meus 
 me non cognouit: filii insipientes sunt et uecordes: sapientes 
 sunt, ut faciant mala, bene autem facere nescierunt. Et post 
 XXX uersus: Circuite uias Hierusalem et aspicite et considerate 
 et quaerite in plateis eius, an inueniatis uirum facientem 
 iudicium et quaerentem fidem, et propitius ero eius. 
 quod si etiam: uiuit dominus! dixerint, et hoc falso iurabunt 
 domine, oculi tui respiciunt fidem. percussisti eos, et non 
 doluerunt: adtriuisti eos, et rennuerunt accipere disciplinam: 
 indurauerunt facies suas super petram, noluerunt reuerti. ego 
 autem dixi: forsitan pauperes sunt et stulti, ignorantes uiam 
 domini, iudicium dei sui. ibo igitur ad optimates et loquar 
 eis: ipsi enim cognouerunt uiam domini, iudicium dei sui : et 
 ecce magis hi simul confregerunt iugum, ruperunt uincula. 
 Et post VI uersus: Filii tui dereliquerunt me et iurant 
 his qui non sunt dii. saturaui eos, et moechati sunt et in 
 domo meretricis luxuriabantur. equi amatores et admissarii 
 facti sunt, unusquisque ad uxorem proximi sui hinniebat. 
 numquid super his non uisitabo, dicit dominus, et in gente 
 tali non ulciscetur manus mea? Et post XL uersus: Qui

 

 
 
 
 posui arenam terminum mari, praeceptum sempiternum, quod 
 non praeteribit: et commouebuntur et non poterunt, et intumescent 
 fluctus eius et non transibunt illud. populo autem 
 huic factum est cor incredulum et exasperans: recesserunt et 
 abierunt, et non dixerunt in corde suo: metuamus dominum 
 deum nostrum. Et post VII uersus: Inuenti sunt, inquit, 
 in populo meo impii, insidiantes quasi aucupes, laqueos ponentes 
 et pedicas ad capiendos uiros. sicut decipula plena auibus, 
 sic domus eorum plenae dolo: ideo magnificati sunt et dilatati, 
 incrassati sunt et inpinguati, et praeterierunt sermones meos 
 pessime. causam pupilli non dixerunt et iudicium pauperum 
 non iudicauerunt. numquid super his non uisitabo, dicit 
 dominus, aut super gentem huiuscemodi non ulciscetur anima 
 mea? stupor et mirabilia facta sunt in terra. prophetae 
 prophetabant mendacium, et sacerdotes adplaudebant manibus 
 suis, et populus meus dilexit talia: quid igitur fiet in

 

 

 

 
 

 nouissimo eius? Et post XXX uersus: Cui loquar? et quem 
 contestabor, ut audiat? ecce incircumcisae aures eorum, et 
 audire non possunt: ecce uerbum domini factum est illis in 
 obprobrium, et non suscipiunt illud. Et paulo post: Audite 
 uerbum domini, omnis Iuda, qui ingredimini per portas has, 
 ut adoretis dominum. haec dicit dominus exercituum deus 
 Israhel: bonas facite uias uestras et studia uestra, et habitabo 
 uobiscum in loco isto. nolite confidere in uerbis mendacii, 
 dicentes: templum domini, templum domini est. quoniam 
 si benedixeritis uias uestras et studia uestra, si feceritis 
 iudicium inter uirum et proximum eius, aduenae et pupillo 
 et uiduae non feceritis calumniam, nec sanguinem innocentem 
 effuderitis in loco hoc, et post deos alienos non ambulaueritis 
 in malum uobismet ipsis: habitabo uobiscum in loco isto, in 
 terra, quam dedi patribus uestris, a saeculo usque in saeculum. 
 ecce uos confiditis uobis in sermonibus mendacii, qui non 
 proderunt uobis, furari, occidere, adulterare, iurare mendaciter, 
 libare Bahalim et ire post deos alienos, quos ignoratis. et 
 uenistis et stetistis coram me in domo hac, in qua inuocatum 
 est nomen meum, et dixistis: liberati sumus, eo quod fecerimus 
 omnes abominationes istas. ergo spelunca latronum facta est 
 domus ista, in qua inuocatum est nomen meum in oculis 
 uestris? ego, ego sum, ego uidi, dicit dominus. ite ad locum 
 meum in Silo, ubi habitauit nomen meum a principio, et 
 uidete, quae fecerim ei propter malitiam populi mei Israhel 
 et nunc, quia fecistis omnia opera haec, dicit dominus, et

 

 
 
 
 locutus sum ad uos mane consurgens et loquens et non 
 audistis, et uocaui et non respondistis : faciam domui huic, in 
 qua inuocatum est nomen meum et in qua uos habetis fiduciam, 
 et loco, quem dedi patribus uestris, sicut feci Silo, et proiciam 
 uos a facie mea, sicut proieci omnes fratres uestros uniuersum 
 semen Ephraim. tu ergo noli orare pro populo hoc, nec adsumas 
 pro eis laudem et orationem, et non obsistas mihi: 
 quia non exaudiam te. nonne uides, quid isti faciant in 
 ciuitatibus Iuda et in plateis Hierusalem ? filii colligunt ligna 
 et patres succendunt ignem et mulieres conspergunt adipem, 
 ut faciant placentas reginae caeli et libent diis alienis et me 
 ad iracundiam prouocent. numquid me ad iracundiam prouocant? 
 dicit dominus, nonne semet ipsos in confusione uultus 
 sui? Et paulo post: Numquid qui cadit non resurget? et 
 qui auersus est non reuertetur? quare ergo auersus est populus 
 iste in Hierusalem auersione contentiosa? adprehenderunt 
 mendacium et noluerunt reuerti. adtendi et auscultaui: nemo 
 quod bonum est loquitur, nullus est qui agat paenitentiam 
 super peccato suo dicens: quid feci? Et post VIIII uersus: 
 Quomodo dicitis: sapientes nos sumus et lex domini nobiscum 
 est? uere mendacium operatus est stilus mendax scribarum. 
 confusi sunt sapientes, perterriti et capti sunt. uerbum enim 
 domini proiecerunt, et sapientia nulla est in eis. Et paulo 
 post: Quis dabit me in solitudine diuersorium uiatorum, et 
 derelinquam populum meum et recedam ab eis? quia omnes 
 adulteri sunt, coetus praeuaricatorum. et extenderunt linguam

 

 

 
 
 
 suam quasi arcum mendacii et non ueritatis: confortati sunt 
 in terra, quia de malo ad malum egressi sunt et me non 
 cognouerunt, dicit dominus. unusquisque se a proximo suo 
 custodiat et in omni fratre suo non habeat fiduciam: quia 
 omnis frater supplantans supplantabit et omnis amicus fraudulenter 
 incedet. et uir fratrem suum deridebit et ueritatem 
 non loquentur. docuerunt enim linguam suam loqui mendacium: 
 ut inique agerent, laborauerunt. habitatio tua in medio doli: 
 in dolo rennuerunt scire me, dicit dominus. propterea haec 
 dicit dominus exercituum: ecce ego conflabo et probabo eos. 
 quid enim aliud faciam a facie filiae populi mei ? sagitta 
 uulnerans lingua eorum, dolum locuta est in ore suo: pacem 
 cum amico suo loquitur et occulte ponit insidias. numquid 
 super his non uisitabo. dicit dominus, aut in gente tali non 
 ulciscetur anima mea? Et paulo post: Haec dicit dominus: 
 non glorietur sapiens in sapientia sua, et non glorietur fortis 
 in fortitudine sua, et non glorietur diues in diuitiis suis: sed 
 in hoc glorietur qui gloriatur, scire et nosse me, quia ego 
 sum dominus, qui facio misericordiam et iudicium et iustitiam 
 in terra. haec enim placent mihi, ait dominus. Et post 
 XVI uersus: Haec dicit dominus: iuxta uias gentium nolite 
 discere et a signis caeli nolite metuere quae timent gentes: 
 quia leges populorum uanae sunt. quia lignum de saltu praecidit 
 opus manus artificis in ascia: argento et auro decorauit 
 illud: clauis et malleis conpegit, ut non dissoluatur. in similitudinem 
 palmae fabricata sunt, et non loquentur: portata 
 tollentur, quia incedere non ualent. nolite ergo timere ea, 
 quia nec male possunt facere, nec bene. non est similis tui,

 

 
 
 
 domine: magnus es tu et magnum nomen tuum in fortitudine. 
 quis non timebit te, o rex gentium? tuum est enim decus: 
 et inter cunctos sapientes gentium et in uniuersis regnis eorum 
 nullus est similis tui. pariter insipientes et fatui probabuntur. 
 doctrina uanitatis eorum lignum est. argentum inuolutum de 
 Tharsis affertur et aurum de Ophaz, opus manus aerarii. 
 hyacinthus et purpura indumentum eorum, opus artificum 
 uniuersa haec. dominus autem deus uerus est, ipse deus 
 uiuens et rex sempiternus. ab indignatione eius commouebitur 
 terra, et non sustinebunt gentes comminationem eius. sic ergo 
 dicetis eis: dii, qui caelos et terram non fecerunt, pereant de 
 terra et de his quae sub caelo sunt. Et aliquanto post: 
 Haec dicit dominus: maledictus homo, qui confidit in homine 
 et ponit carnem brachium suum, et a domino recedit cor eius. 
 erit enim quasi myricae in deserto et non uidebit cum uenerit 
 bonum, sed habitabit in siccitate in deserto in terra salsuginis 
 et inhabitabili. benedictus uir, qui confidit in domino, et erit 
 dominus fiducia eius. et erit quasi lignum, quod transplantatur 
 super aquas, quod ad humorem mittit radices suas: et 
 non timebit, cum uenerit aestus: et erit folium eius uiride, in 
 tempore siccitatis non erit sollicitum, nec aliquando desinet 
 facere fructum. Item aliquanto post: Haec dicit dominus: 
 facite iudicium et iustitiam et liberate ui oppressum de manu 
 calumniatoris, et aduenam et pupillum et uiduam nolite contristare 
 neque opprimatis inique, et sanguinem innocentem ne

 

 
 
 
 effundatis in loco isto. Et paulo post: Vae pastoribus, qui 
 dispergunt et dilacerant gregem pascuae meae, dicit dominus. 
 ideo haec dicit dominus deus Israhel ad pastores, qui pascunt 
 populum meum: uos dispersistis gregem meum et eiecistis eos 
 et non uisitastis: ecce ego uisitabo super uos malitiam studiorum 
 uestrorum, ait dominus. Item paulo post: Haec dicit 
 dominus exercituum: nolite audire uerba prophetarum, qui 
 prophetant uobis et decipiunt uos. uisionem cordis sui locuntur, 
 non de ore domini. dicunt his qui blasphemant me: locutus 
 est dominus: pax erit uobis, et omni qui ambulat in 
 prauitate cordis sui dixerunt: non ueniet super uos malum. 
 quis enim adfuit in consilio domini? Et post XI uersus: 
 Non mittebam prophetas, et ipsi currebant: non loquebar ad 
 eos, et ipsi prophetabant. si stetissent in consilio meo et nota 
 fecissent uerba mea populo meo, auertissem utique eos a uia 
 sua mala et a pessimis cogitationibus suis. Et post II 
 uersus: Audiui quae dixerunt prophetae prophetantes in 
 nomine meo mendacium atque dicentes: somniaui, somniaui. 
 usquequo istud est in corde prophetarum uaticinantium mendacium 
 et prophetantium seductiones cordis sui, qui uolunt 
 facere, ut obliuiscatur populus meus nominis mei propter 
 somnia cordis sui, quae narrat unusquisque ad proximum 
 suum , sicut obliti sunt patres eorum nominis mei propter 
 Bahal? propheta, qui habet somnium, narret somnium: et qui 
 habet sermonem meum, narret sermonem meum uere. quid 
 paleis ad triticum? dicit dominus. numquid non uerba mea 
 sunt quasi ignis, ait dominus, et quasi malleus conterens

 

 
 
 
 petram? propterea ecce ego ad prophetas, ait dominus, qui 
 furantur uerba mea unusquisque a proximo suo. ecce ego ad 
 prophetas, ait dominus, qui adsumunt linguas suas et aiunt: dicit 
 dominus. ecce ego ad prophetas somniantes mendacium, ait 
 dominus, qui narrauerunt ea et seduxerunt populum meum in 
 mendacio suo et in miraculis suis, cum ego non misissem eos 
 nec mandassem eis: qui nihil profuerunt populo huic, dicit dominus. 
 Et paulo post: Et misit dominus ad uos omnes seruos 
 suos prophetas consurgens diluculo mittensque, et non audistis, 
 neque inclinastis aures uestras, ut audiretis, cum diceret: reuertimini 
 unusquisque a uia sua mala et a pessimis cogitationibus 
 uestris, et habitabitis in terra, quam dedit dominus uobis et 
 patribus uestris, a saeculo et usque in saeculum. et nolite ire 
 post deos alienos, ut seruiatis adoretisque eos, neque me ad 
 iracundiam prouocetis in operibus manuum uestrarum, et non 
 adfligam uos. et non audistis me, dicit dominus. Et aliquanto 
 post: Maledictus qui facit opus domini fraudulenter. 
 Item post aliquantum: Bonus est dominus sperantibus in 
 eum, animae quaerenti illum. bonum est praestolari cum 
 silentio salutare domini. bonum est uiro, cum portauerit 
 iugum ab adulescentia sua. sedebit solitarius et tacebit: quia 
 leuauit super se. ponet in puluere os suum, si forte sit spes. 
 dabit percutienti se maxillam, saturabitur obprobriis: quia 
 non repellit in sempiternum dominus.

XXI. DE LIBRO EZECHIELIS. 
 Cum autem pertransissent septem dies, factum est uerbum 
 domini ad me dicens: fili hominis, speculatorem dedi te domui 
 Israhel, et audies de ore meo uerbum, et adnuntiabis eis ex 
 me. si dicente me ad impium: morte morieris, non adnuntiaueris 
 ei, neque locutus fueris, ut auertatur a uia sua 
 impia et uiuat, ipse impius in iniquitate sua morietur, sanguinem 
 autem eius de manu tua requiram. si autem tu adnuntiaueris 
 impio et ille non fuerit conuersus ab impietate sua et uia sua 
 impia, ipse quidem in iniquitate sua morietur, tu autem animam 
 tuam liberasti. sed et si conuersus iustus a iustitia fecerit 
 iniquitatem, ponam offendiculum coram eo, ipse morietur, quia 
 non adnuntiasti ei. in peccato suo morietur, et non erunt in 
 memoria iustitiae eius, quas fecit: sanguinem uero eius de 
 manu tua requiram. si autem adnuntiaueris iusto, ut non 
 peccet iustus, et ille non peccauerit, uiuens uiuet, quia adnuntiasti, 
 et animam tuam liberasti. Et post aliquantum: 
 Et dixit dominus ad eum: transi per mediam ciuitatem in 
 medio Hierusalem, et signa thau super frontem uirorum 
 gementium et dolentium super cunctis abominationibus, quae 
 fiunt in medio eius. et illis dixit audiente me: transite per 
 mediam ciuitatem sequentes eum et percutite, non parcat 
 oculus uester, neque misereamini: senem, adulescentulum, et 
 uirginem, et paruulum, et mulieres interficite usque ad

 

 
 
 
 internecionem. omnem autem super quem uideritis thau ne occidatis: 
 et a sanctuario meo incipite. Et aliquanto post: 
 Pro eo quod maerere fecistis cor iusti mendaciter, quem ego 
 non contristaui, et confortastis manus impii, ut non reuerteretur 
 a uia sua mala et uiueret. Item post aliquantum: Ecce 
 haec fuit iniquitas Sodomae sororis tuae: superbia, saturitas 
 panis, et abundantia, et otium ipsius et filiarum eius: et 
 manum egeno et pauperi non porrigebant: et eleuatae sunt 
 et fecerunt abominationes coram me. et abstuli eas, sicut 
 uidisti. Et post paululum: Vir si fuerit iustus et fecerit 
 iudicium et iustitiam, in montibus non comederit et oculos 
 non leuauerit ad idola domus Israhel et uxorem proximi sui 
 non uiolauerit et ad mulierem menstruatam non accesserit et 
 hominem non contristauerit, pignus debitori reddiderit, per 
 uim nihil rapuerit, panem suum esurienti dederit et nudum 
 operuerit uestimento, ad usuram non commodauerit et amplius 
 non acceperit, ab iniquitate auerterit manum suam, iudicium 
 uerum fecerit inter uirum et uirum, in praeceptis meis ambulauerit 
 et iudicia mea custodierit, ut faciat ueritatem, hic 
 iustus est:. uita uiuet, ait dominus deus. quod si genuerit 
 filium latronem et effundentem sanguinem et fecerit unum de 
 istis, et haec quidem omnia non facientem, sed in montibus 
 comedentem et uxorem proximi sui polluentem, egenum et 
 pauperem contristantem, rapientem rapinas, pignus non reddentem 
 et ad idola leuantem oculos suos, abominationem 
 facientem, ad usuram dantem et amplius accipientem:

 

 
 
 
 numquid uiuet? non uiuet: cum uniuersa detestanda haec fecerit, 
 morte morietur: sanguis eius in ipso erit. quod si genuerit 
 filium, qui uidens omnia peccata patris sui, quae fecit, timuerit 
 et non fecerit simile eis, super montes non comederit et oculos 
 suos non leuauerit ad idola domus Israhel et uxorem proximi 
 sui non uiolauerit et uirum non contristauerit, pignus non 
 retinuerit et rapinam non rapuerit, panem suum esurienti 
 dederit et nudum operuerit uestimento, a pauperis iniuria 
 auerterit manum suam, usuram et superabundantiam non 
 acceperit, iudicia mea fecerit et in praeceptis meis ambulauerit: 
 hic non morietur in iniquitate patris sui, sed uita uiuet. pater 
 eius, quia calumniatus est et uim fecit fratri, malum operatus 
 est in medio populi sui: ecce mortuus est in iniquitate sua. 
 et dicitis: quare non portauit filius iniquitatem patris? uidelicet 
 quia filius iudicium et iustitiam operatus est et omnia praecepta 
 mea custodiuit et fecit illa: uita uiuet. anima, quae 
 peccauerit, ipsa morietur. filius non portabit iniquitatem 
 patris, et pater non portabit iniquitatem filii. iustitia iusti 
 super eum erit et impietas impii super eum erit. si autem 
 impius egerit paenitentiam ab omnibus peccatis suis, quae m 
 operatus est, et custodierit uniuersa praecepta mea et fecerit 
 iudicium et iustitiam, uita uiuet et non morietur. omnium 
 iniquitatum eius, quas operatus est, non recordabor: in iustitia 
 sua, quam operatus est, uiuet. numquid uoluntatis meae est 
 mors impii, dicit dominus deus, et non ut conuertatur a uiis 
 suis et uiuat? si autem auerterit se iustus a iustitia sua et 
 fecerit iniquitatem secundum omnes abominationes, quas operari

 
 

 solet impius, numquid uiuet? omnes iustitiae eius, quas 
 fecerat, non recordabuntur. in praeuaricatione, qua praeuaricatus 
 est, et in peccato suo, quod peccauit, in ipsis morietur. 
 et dixistis: non est aequa uia domini. audite, domus Israhel: 
 numquid uia mea non est aequa et non magis uiae uestrae 
 prauae sunt? cum enim auerterit se iustus a iustitia sua et 
 fecerit iniquitatem, morietur in eis: in iniustitia, quam operatus 
 est, morietur. et cum auerterit se impius ab impietate sua, 
 quam operatus est, et fecerit iudicium et iustitiam, ipse animam 
 suam uiuific.abit. considerauit enim et auertit se ab omnibus 
 iniquitatibus suis, quas operatus est: uita uiuet et non morietur. 
 et dicunt filii Israhel: non est aequa uia domini. 
 numquid uiae meae non sunt aequae, domus Israhel, et non 
 magis uiae uestrae prauae? idcirco unumquemque iuxta uias 
 suas iudicabo, domus Israhel, ait dominus deus. conuertimini 
 et agite paenitentiam ab omnibus iniquitatibus uestris, et non 
 erit uobis in ruinam iniquitas. proicite a uobis omnes praeuaricationes 
 uestras, in quibus praeuaricati estis, et facite 
 uobis cor nonum et spiritum nonum : et quare moriemini, 
 domus Israhel? quia nolo mortem morientis, dicit dominus 
 deus: reuertimini, et uiuetis. Et aliquanto post: Ecce 
 principes Israhel singuli in brachio suo fuerunt in te ad 
 effundendum sanguinem. patrem et matrem contumeliis adfecerunt 
 in te, aduenam calumniati sunt in medio tui, pupillum 
 et uiduam contristauerunt apud te. sanctuaria mea spreuistis 
 et sabbata mea polluistis. uiri detractores fuerunt in te ad

 

 
 
 
 effundendum sanguinem, et super montes comederunt in te: 
 scelus operati sunt in medio tui. uerecundiora patris discooperuerunt 
 in te, inmunditiam menstruatae humiliauerunt in 
 te. et unusquisque in uxorem proximi sui operatus est 
 abominationem, et socer nurum suam polluit nefarie, frater 
 sororem suam, filiam patris sui, oppressit in te. munera 
 acceperunt apud te ad effundendum sanguinem, usuram et 
 superabundantiam accepisti, et auare proximos tuos calumniabaris, 
 mei quoque oblita es, ait dominus deus. Et post paululum: 
 Et factum est uerbum domini ad me dicens: fili 
 hominis, dic ei: tu es terra inmunda et non conpluta in die 
 furoris. coniuratio prophetarum in medio eius. sicut leo 
 rugiens capiensque praedam animam deuorauerunt, opes et 
 pretium acceperunt, uiduas eius multiplicauerunt in medio 
 illius. sacerdotes eius contempserunt legem meam et polluerunt 
 sanctuaria mea: inter sanctum et profanum non habuere 
 distantiam et inter pollutum et inmundum non intellexerunt. 
 Et post II uersus: Principes eius in medio illius quasi 
 lupi rapientes praedam ad effundendum sanguinem et ad perdendas 
 animas et auare sectanda lucra. prophetae autem 
 eius liniebant eos absque temperamento uidentes uana et 
 diuinantes mendacium, dicentes: haec dicit dominus deus, 
 cum dominus non sit locutus. populi terrae calumniabantur 
 calumniam et rapiebant uiolenter, egenum et pauperem adfligebant 
 et aduenam opprimebant calumnia absque iudicio. 
 et quaesiui de his uirum, qui interponeret saepem et staret 
 oppositus contra me pro terra, ne disperderem eam: et non

 

 
 
 
 inueni. et effudi super eos indignationem meam, in igne irae 
 meae consumpsi eos. uiam eorum in caput eorum reddidi, 
 ait dominus deus. Item aliquanto post: Et factum est 
 uerbum domini ad me dicens: fili hominis, loquere ad filios 
 populi tui, et dices ad eos: terra cum induxero super eam 
 gladium, et tulerit populus terrae uirum unum de nouissimis 
 suis et constituerit eum super se speculatorem, et ille uiderit 
 gladium uenientem super terram et cecinerit bucina et adnuntiauerit 
 populo, audiens autem quisquis ille est sonitum 
 bucinae non se obseruauerit, ueneritque gladius et tulerit eum: 
 sanguis ipsius super caput eius erit. sonum bucinae audierit 
 et non obseruauerit: sanguis eius in ipso erit. si autem 
 custodierit, animam suam saluabit. quod si speculator uiderit 
 gladium uenientem et non insonuerit bucina, et populus non 
 se custodierit, ueneritque gladius et tulerit de eis animam: 
 ille quidem in iniquitate sua captus est, sanguinem autem 
 eius de manu speculatoris requiram. et tu, fili hominis, 
 speculatorem dedi te domui Israhel: audiens ergo ex ore meo 
 sermonem, adnuntiabis eis ex me. si me dicente ad impium: 
 impie, morte monens: non fueris locutus, ut se custodiat 
 impius a uia sua: ipse impius in iniquitate sua morietur, 
 sanguinem autem eius de manu tua requiram. si autem adnuntiante 
 te ad impium, ut a uiis suis conuertatur, non fuerit 
 conuersus a uia sua, ipse in iniquitate sua morietur, porro 
 animam tuam liberasti. tu ergo, fili hominis, dic ad domum 
 Israhel: sic locuti estis dicentes: iniquitates nostrae et peccata

 

 
 
 
 nostra super nos sunt et in ipsis nos tabescimus: quomodo 
 ergo uiuere poterimus? dic ad eos: uiuo ego, dicit dominus 
 deus, nolo mortem impii, sed ut reuertatur impius a uia sua 
 et uiuat: conuertimini a uiis uestris pessimis: et quare moriemini, 
 domus Israhel? tu itaque, fili hominis, dic ad filios 
 populi tui: iustitia iusti non liberabit eum, in quacumque die 
 peccauerit, et impietas impii non nocebit ei, in quacumque 
 die conuersus fuerit ab impietate sua, et iustus non poterit 
 uiuere in iustitia sua, in quacumque die peccauerit. etiamsi 
 dixero iusto quod uita uiuat, et confisus in iustitia sua fecerit 
 iniquitatem, omnes iustitiae eius obliuioni tradentur et in 
 iniquitate sua, quam operatus est, in ipsa morietur. si autem 
 dixero impio: morte morieris, et egerit paenitentiam a peccato 
 suo feceritque iudicium et iustitiam, pignus restituerit ille 
 impius, rapinam reddiderit, in mandatis uitae ambulauerit 
 nec fecerit quicquam iniustum: uita uiuet, non morietur. omnia 
 peccata eius, quae peccauit, non inputabuntur ei. iudicium 
 et iustitiam fecit, uita uiuet. et dixerunt filii populi tui: non 
 est aequi ponderis uia domini. et ipsorum uia iniusta est. 
 cum enim recesserit iustus a iustitia sua feceritque iniquitates 
 morietur in eis. et cum recesserit impius ab impietate sua 
 feceritque iudicium et iustitiam, uiuet in eis. et dicitis: non 
 est recta uia domini. unumquemque iuxta uias suas iudicabo 
 de uobis, domus Israhel Et post XLVIIII uersus: Et tu, 
 fili hominis, filii populi tui locuntur de te iuxta muros et in 
 ostiis domorum et dicunt unus ad alterum, uir ad proximum 
 suum, dicentes: uenite et audiamus, qui sit sermo egrediens 
 a domino. et uenient ad te, quasi ingrediatur populus,

 

 
 
 
 et sedent coram te populus meus et audiunt sermones tuos 
 et non faciunt eos: quia in canticum oris sui uertunt illos et 
 auaritiam suam sequitur cor eorum. et es eis quasi carmen 
 musicum, quod suaui dulcique sono canitur: et audient uerba 
 tua et non facient ea. et cum uenerit quod praedictum est ecce 
 enim uenit  tunc scient quod prophetes fuerit inter 
 eos. Et factum est uerbum domini ad me dicens: fili hominis, 
 propheta de pastoribus Israhel, propheta et dices pastoribus: 
 haec dicit dominus deus: uae pastoribus Israhel, qui pascebant 
 semet ipsos, nonne greges pascuntur a pastoribus? lac comedebatis 
 et lanis operiebamini et quod crassum erat occidebatis, 
 gregem autem meum non pascebatis. quod infirmum fuit 
 non consolidastis, et quod aegrotum non sanastis, quod fractum 
 est non alligastis, et quod abiectum est non reduxistis, quod 
 perierat non quaesistis: sed cum austeritate imperabatis eis 
 et cum potentia. et dispersae sunt oues meae, eo quod non 
 esset pastor: et factae sunt in deuorationem omnium bestiarum 
 agri et dispersae sunt. et errauerunt greges mei in cunctis 
 montibus et in uniuerso colle excelso, et super omnem faciem 
 terrae dispersi sunt greges mei. et non erat qui requireret: 
 non erat, inquam, qui requireret. propterea, pastores, audite 
 uerbum domini: uiuo ego, dicit dominus deus, quia pro eo 
 quod facti sunt greges mei in rapinam et oues meae in deuorationem 
 omnium bestiarum agri, eo quod non esset pastor, 
 neque enim quaesierunt pastores gregem meum, sed pastores 
 pascebant semet ipsos et greges meos non pascebant: propterea,

 
 
 
 pastores, audite uerbum domini: haec dicit dominus deus: 
 ecce ego ipse super pastores, requiram gregem meum de 
 manibus eorum et cessare eos faciam, ut ultra non pascant 
 gregem, nec pascant amplius pastores semet ipsos: et liberabo 
 gregem meum de ore eorum et non erit eis ultra in escam. 
 Et post XXXIIII uersus: Vos autem, greges mei, haec 
 dicit dominus deus: ecce ego iudico inter pecus et pecus, 
 arietem et meum. nonne satis uobis erat pascuam bonam 
 depasci? insuper et reliquias pascuarum uestrarum conculcastis 
 pedibus uestris, et cum purissimam aquam biberetis, 
 reliquam pedibus uestris turbabatis. et oues meae his quae 
 conculcata pedibus uestris fuerant pascebantur, et quae pedes 
 uestri turbauerant haec bibebant. propterea haec dicit dominus 
 deus ad eos: ecce ego ipse iudico inter pecus pingue et 
 macilentum, pro eo quod lateribus et umeris inpingebatis et 
 cornibus uestris uentilabatis omnia infirma pecora, donec dispergerentur 
 foras. Et post aliquantum: Haec dicit dominus 
 deus: sufficiat uobis, principes Israhel: iniquitatem et rapinas 
 intermittite et iudicium et iustitiam facite et separate confinia 
 uestra a populo meo, ait dominus deus. statera iusta et 
 oephi iustum erit uobis et batus iustus. 
 
 Ista de libris posuimus, quos et Iudaei canonicos 
 habent, in quibus eorum inuenimus quae huic operi 
 conuenirent. sed non sunt omittendi et hi quos 
 quidem ante saluatoris aduentum constat esse 
 conscriptos, sed eos non receptos a Iudaeis recepit

 

 
 
 
 tamen eiusdem saluatoris ecclesia. in his sunt 
 duo qui Salomonis appellantur a pluribus propter 
 quandam, sicut existimo, eloquii similitudinem. 
 nam Salomonis non esse nihil dubitant quique 
 doctiores. nec tamen eius qui Sapientiae dicitur 
 quisnam sit auctor apparet. illum uero alterum 
 quem uocamus Ecclesiasticum, quodlesusq uidam 
 scripserit, qui cognominatur Sirach, constat inter 
 eos qui eundem librum totum legerunt. de libro 
 ergo Sapientiae ista huic operi congruere uisa sunt.

XXII. DE LIBRO SAPIENTIAE. 
 Diligite iustitiam, qui iudicatis terram. sentite de domino 
 in bonitate et in simplicitate cordis quaerite illum. quoniam 
 inuenitur ab his qui non temptant illum, apparet autem eis 
 qui fidem habent in eum. peruersae enim cogitationes separant 
 a deo: probata autem uirtus corripit insipientes. quoniam in 
 maliuolam animam non introibit sapientia, nec habitabit in 
 corpore subdito peccatis. sanctus enim spiritus disciplinae 
 effugiet fictum et auferet se a cogitationibus, quae sunt sine 
 intellectu, et corripietur a superueniente iniquitate. benignus 
 est enim spiritus sapientiae et non liberabit maledictum a 
 labiis suis: quoniam renum illius testis est deus et cordis eius 
 scrutator est uerus et linguae illius auditor. quoniam spiritus

 

 

 

 
 
 
 domini repleuit orbem terrarum, et hoc quod continet omnia 
 scientiam habet uocis. propter hoc qui loquitur iniqua non 
 potest latere, sed nec praeteriet illum corripiens iudicium. 
 in cogitationibus enim impii interrogatio erit: sermonum autem 
 illius auditio ad dominum ueniet ad correptionem iniquitatum. 
 illius. quoniam auris zeli audit omnia, et tumultus murmurationum 
 non absconditur. custodite ergo uos a murmuratione, 
 quae nihil prodest, et a detractione parcite linguae: quoniam 
 responsum obscurum in uacuum non ibit. os autem, quod 
 mentitur, occidit animam. Et paulo post: Qui confidunt 
 in illum, intellegunt ueritatem, et fideles in dilectione adquiescent 
 illi: quia donum et pax est electis illius. impii 
 autem secundum quae cogitauerunt correptionem habebunt, 
 qui neglexerunt- iustitiam et a domino recesserunt sapientiam 
 enim et disciplinam qui abicit, infelix est. Et post VI 
 uersus: Quoniam felix sterilis et incoinquinata, quae nesciuit 
 thorum in delicto: habebit fructum in respectione animarum: 
 et spado, qui non operatus est per manus suas iniquitatem, 
 nec cogitauit aduersus dominum nequissima. Et aliquanto 
 post: Audite ergo, reges, et intellegite: discite, iudices, 
 finium terrae iustitiam. praebete aures, uos qui continetis 
 multitudinem et placetis uobis in turbis nationum. quoniam 
 data est a domino potestas uobis et uirtus ab altissimo, qui 
 interrogabit opera uestra et cogitationes scrutabitur. quoniam 
 cum essetis ministri regni ipsius, non recte iudicastis, neque

 

 
 
 
 custodistis legem iustitiae, neque secundum uoluntatem dei 
 ambulastis. horrende et cito apparebit uobis: quoniam iudicium 
 durissimum in his qui praesunt fiet. exiguo enim conceditur 
 misericordia, potentes autem potenter tormenta patientur. non 
 enim subtrahet personam cuiusquam dominus, nec reuerebitur 
 magnitudinem cuiusquam: quoniam pusillum et magnum ipse 
 fecit et aequaliter illi cura est pro omnibus. fortioribus autem 
 fortior instat cruciatus. ad uos autem, mali reges, sunt hi 
 sermones mei, ut discatis sapientiam et non excidatis. qui 
 custodierint iustitiam iuste, iustificabuntur, et qui didicerint 
 ista, inuenient quid respondeant. concupiscite ergo sermones 
 meos, diligite illos, et habebitis disciplinam. clara est enim 
 et quae numquam marcescat sapientia et facile uidetur ab his 
 qui diligunt eam et inuenietur ad his qui quaerunt illam. praeoccupat 
 qui se concupiscunt, ut illis se priorem ostendat. 
 qui de luce uigilauerit ad illam, non laborabit: adsidentem 
 enim illam inueniet foribus suis. cogitare enim de illa sensus 
 est consummatus, et qui uigilauerit pro illa, cito erit securus. 
 quoniam dignos se ipsa circuit quaerens et in uiis ostendit 
 se illis hilariter et in omni prouidentia occurrit illis. initium 
 enim illius uerissima est disciplinae concupiscentia. cura ergo 
 disciplinae dilectio est, et dilectio custoditio legum illius est, 
 custoditio autem legum confirmatio incorruptionis est, incorruptio 
 autem facit esse proximum deo. concupiscentia itaque 
 sapientiae deducit ad regnum perpetuum. si ergo delectamini

 

 
 
 
 sedibus et stemmatibus, reges populi, diligite sapientiam, ut 
 in perpetuum regnetis. Et paulo post: Et si iustitiam quis 
 diligit, labores huius magnas habent uirtutes. sobrietatem 
 enim et sapientiam docet et iustitiam et uirtutem, quibus utilius 
 nihil in uita hominibus. 
 
 
 Nunc iam de libro, qui Ecclesiasticus dicitur, 
 ponenda sunt quae uidentur. de quo hic etiam ea 
 dixisse deputer quae de Prouerbiorum libro sum 
 praelocutus, quamuis in isto Ecclesiastico plura 
 repperi huic operi necessaria.

XXIII. DE ECCLESIASTICO. 
 Timor domini scientiae religiositas. religiositas custodiet 
 et iustificabit cor, iocunditatem atque gaudium dabit. timenti 
 dominum bene erit, et in diebus consummationis illius benedicetur. 
 plenitudo sapientiae est timere deum et plenitudo 
 a fructibus illius. Et post II uersus : Corona sapientiae 
 timor domini. Et post IIII uersus: Radix sapientiae 
 est timere deum: rami enim illius longaeui. in thesauris 
 sapientiae intellectus est et scientiae religiositas: execratio 
 autem peccatoribus sapientia. timor domini expellit peccatum. 
 nam qui sine timore est non potest iustificari: iracundia enim 
 animositatis illius subuersio illius est. sapiens usque in tempus 
 sustinebit patiens, et postea redditio iocunditatis. bonus sensus

 

 
 
 
 usque in tempus abscondit uerba illius, et labia multorum 
 enarrabunt sensum illius. concupiscens sapientiam, serua 
 iustitiam, et deus praebebit illam tibi. sapientia enim et 
 disciplina timor domini, et quod beneplacitum est illi fides et 
 mansuetudo, et adimplebit thesauros tuos. non sis incredibilis 
 timori domini et ne accesseris ad illum duplici corde. ne 
 fueris hypocrita in conspectu hominum et non scandalizeris 
 labiis tuis. adtende in illis, ne forte cadas et adducas animae 
 tuae confusionem et reuelet deus abscondita tua et in medio 
 synagogae elidat te. quoniam accessisti maligne ad dominum, 
 et cor tuum plenum est dolo et fallacia. Fili, accedens ad 
 seruitutem dei sta in iustitia et timore et praepara animam 
 tuam ad temptationem, et deprime cor tuum et sustine. 
 declina aurem tuam et excipe uerba intellectus, et ne festines 
 in tempus obductionis. sustine sustentationem dei, coniungere 
 deo et sustine, ut crescat in nouissimo uita tua. omne quod 
 tibi adplicitum fuerit accipe: et in dolore sustine et in humilitate 
 tua patientiam habe. quoniam in igne probatur aurum 
 et argentum, homines uero acceptabiles in camino humiliationis. 
 crede deo, et recuperabit te, et dirige uiam tuam et 
 spera in illum. serua timorem illius et in illo ueteresce. 
 metuentes dominum, sustinete misericordiam eius, et non deflectetis 
 ab illo, ne cadatis. qui timetis dominum, credite 
 illi, et non euacuabitur merces uestra. qui timetis dominum,

 

 
 

 sperate in illum, et in oblectatione ueniet uobis misericordia. 
 qui timetis deum, diligite illum, et inluminabuntur corda uestra. 
 respicite, filii, nationes hominum, et scitote: quis sperauit in 
 domino et confusus est, permansit in mandatis eius et derelictus 
 est? et quis inuocauit illum et despexit illum? quoniam 
 pius et misericors est deus et remittit in tempore tribulationis 
 peccata omnibus exquirentibus se in ueritate. uae duplici 
 corde et labiis scelestis et manibus malefacientibus et peccatori 
 terram ingredienti duabus uiis. uae dissolutis corde, qui non 
 credunt deo, ideo non proteguntur ab eo. uae his qui perdiderunt 
 sustinentiam, qui dereliquerunt uias rectas et deuerterunt 
 in uias prauas. et quid facietis, cum inspicere 
 coeperit deus? qui timent dominum, non erunt incredibiles 
 uerbo illius: et qui diligunt illum, conseruabunt uiam illius. 
 qui timent dominum, inquirent quae beneplacita sunt illi: et 
 qui diligunt eum, replebuntur lege ipsius. qui timent dominum, 
 parabunt corda sua et in conspectu illius sanctificabunt 
 animas suas. qui timent dominum, custodiunt mandata illius 
 et patientiam habebunt usque ad inspectionem illius dicentes: 
 si paenitentiam non egerimus, incidemus in manus dei et non 
 in manus hominum. secundum enim magnitudinem illius, 
 sic et misericordia ipsius cum eo. Filii sapientiae ecclesia 
 iustorum, et nati illorum oboedientia et dilectio. iudicium 
 patris audite, filii dilecti, et sic facite, ut salui sitis. Et post 
 II uersus: Qui diligit deum, exorabit pro peccatis et

 

 
 
 
 continebit se ab illis: in oratione dierum exaudietur. et sicut 
 qui thesaurizat ita et qui honorificat matrem suam. qui honorat 
 patrem, iocundabitur in filiis. qui honorat patrem suum, 
 uita uiuet longiore, et qui obaudit patri, refrigerabit matrem. 
 qui timet deum, honorat parentes: et quasi dominis seruiet 
 his qui se generauerunt. in opere et sermone et omni patientia 
 honora patrem tuum, ut superueniat tibi benedictio a domino. 
 Et post III uersus: Ne glorieris in contumelia patris tui. 
 Et post III uersus: Fili, suscipe senectam patris tui et ne 
 contristes eum in uita illius. et si defecerit sensus, ueniam 
 da et ne spernas eum in tua uirtute. Et post IIII uersus: 
 Quam malae famae est qui relinquit patrem! et est maledictus 
 a deo qui exasperat matrem. fili, in mansuetudine 
 opera tua perfice, et super hominum gloriam diligeris. quanto 
 magnus es, humilia te in omnibus, et coram deo inuenies 
 gratiam: quoniam magna potentia dei solius et ab humilibus 
 honoratur. altiora te ne quaesieris et fortiora te ne scrutatus 
 fueris: sed quae praecepit tibi deus, illa cogita semper: et 
 in pluribus operibus eius ne fueris curiosus. non est enim 
 tibi necessarium ea quae abscondita sunt. Et post III 
 uersus: Multos enim inplanauit suspicio eorum et in uanitate 
 detinuit sensus illorum. cor durum male habebit in nouissimo,

 

 
 
 
 et qui amat periculum, in illo peribit. cor ingrediens duas 
 uias non habebit successus, et prauicordius in illis scandalizabitur. 
 cor nequam grauabitur in doloribus, et peccator 
 adiciet ad peccandum. Et post II uersus: Cor sapiens 
 intellegitur in sapientia, et auris bona audiet cum omni concupiscentia 
 sapientiam. sapiens cor et intellegibile abstinebit 
 se a peccatis et in operibus iustitiae successus habebit. ignem 
 ardentem extinguit aqua, et elemosyna resistit peccatis: et 
 deus prospector eius qui reddit gratiam meminit in posterum, 
 et in tempore casus tui inuenies firmamentum. Fili, elemosynam 
 pauperum ne fraudes et oculos tuos ne transuertas a paupere. 
 animam esurientem ne despexeris et non exasperes pauperem 
 in inopia sua. cor inopis ne adflixeris et non protrahas datum 
 angustianti. rogationem cum tribulatione ne abicias et non 
 auertas faciem tuam ab egeno. ab inope non auferas oculos 
 tuos propter iram et non relinquas quaerentibus tibi retro 
 maledicere: maledicentis enim in amaritudine exaudietur 
 precatio illius: exaudiet autem eum qui fecit illum. congregationi 
 pauperum affabilem te facito, et presbytero humilia 
 animam tuam et magnato humilia caput tuum. declina 
 pauperi aurem tuam et redde debitum tuum et responde illi 
 pacifica in mansuetudine. libera eum qui iniuriam patitur de 
 manu superbi, et non acide feras in anima tua. in iudicando

 

 
 
 
 esto misericors pupillis ut pater et pro uiro matri illorum: 
 et eris uelut filius altissimi obaudiens, et miserebitur tui 
 magis quam mater. sapientia filiis suis uitam inspirauit, et 
 suscipit exquirentes se et praeibit in uia iustitiae. et qui 
 illam diligit, diligit uitam: et qui uigilauerint ad illam, conplectebuntur 
 placorem eius. qui tenuerint illam, uitam hereditabunt, 
 et quo introiuit bene dicit deus. qui seruiunt ei, obsequentes 
 erunt sancto: et eos qui diligunt illam diligit deus. 
 qui audit illam, iudicat gentes: et qui intuetur illam, permanebit 
 confidens. si crediderit ei, hereditabit illam et erunt 
 in confirmatione creaturae illorum. quoniam in temptatione 
 ambulat cum eo et in primis eligit eum. timorem et metum 
 et probationem inducet super illum et cruciabit illum in 
 tribulatione doctrinae suae, donec temptet illum in cogitationibus 
 illius et credat animae illius. et firmabit illum et 
 iterum adducet directum ad illum, et denudabit abscondita sua 
 illi et thesaurizat super illum scientiam et intellectum iustitiae. 
 si autem oberrauerit, derelinquet illum et tradet eum in 
 manus inimici sui. fili, conserua tempus et deuita a malo. 
 pro anima tua non confundaris dicere uerum. est enim confusio 
 adducens peccatum et est confusio adducens gloriam et 
 gratiam. non accipias faciem aduersus faciem tuam, nec 
 aduersus animam tuam mendacium. non reuerearis proximum 
 tuum in casu suo, nec retineas uerbum in tempore salutis.

 
 
 
 non abscondas sapientiam tuam in decore eius. in lingua 
 enim agnoscitur sapientia et sensus et scientia et doctrina in 
 uerbis ueritatis et firmamentum in operibus iustitiae. non 
 contradicas ueritati ullo modo et de mendacio ineruditionis 
 tuae confundere. non confundaris confiteri peccata tua et 
 ne subicias te homini pro peccato. noli resistere contra faciem 
 potentis, nec coneris contra ictum fluuii. in iustitia agonizare 
 pro anima tua et usque ad mortem certa pro iustitia, et deus 
 inpugnabit pro te inimicos tuos. noli citatus esse in lingua 
 tua et inutilis et remissus in operibus tuis. noli esse sicut 
 leo in domo tua euertens domesticos tuos et opprimens subiectos 
 tibi. non sit porrecta manus tua ad capiendum et ad 
 dandum collecta. Noli adtendere ad possessiones iniquas et 
 ne dixeris: est mihi sufficiens uita. nihil enim proderit in 
 tempore uindictae et obductionis. non sequaris concupiscentiam 
 cordis et ne dixeris: quomodo potui? aut quis me subiciet 
 propter facta mea? deus enim uindicans uindicabit. 
 ne dixeris: peccaui et quid accidit mihi triste? altissimus 
 enim est patiens redditor. de propitiatu peccatorum noli esse. 
 sine metu, neque adicias peccatum super peccatum. et ne dicas: 
 miseratio dei magna est, multitudinis peccatorum meorum 
 miserebitur. misericordia enim et ira ab illo cito proximat 
 et in peccatores respicit ira illius. non tardes conuerti ad 
 dominum et ne differas de die in diem. subito enim uenit 
 ira illius et in tempore uindictae disperdet te. noli anxius 
 esse in diuitiis iniustis: nihil enim proderunt tibi in diem 
 obductionis et uindictae. non uentiles te in omni uento et 
 non eas in omni uia. sic enim peccator probatur duplici 
 lingua. esto firmus in uia dei et in ueritate sensus tui et 
 scientia, et prosequatur te uerbum pacis et iustitiae. esto 
 mansuetus ad audiendum uerbum dei, ut intellegas: et cum

 
 
 
 sapientia fers responsum uerum. si est tibi intellectus, responde 
 proximo: sin autem, sit manus tua super os tuum, 
 ne capiaris uerbo indisciplinato et confundaris. honor et gloria 
 in sermone sensati: lingua uero inprudentis subuersio est 
 ipsius. non appelleris susurrio et lingua tua capiaris et confundaris. 
 super furem enim est confusio et paenitentia, et 
 denotatio pessima super bilinguem: susurratori autem odium 
 et inimicitia et contumelia. iustifica pusillum et magnum 
 similiter. Noli fieri pro amico inimicus proximo: inproperium 
 et contumeliam malus hereditabit et omnis peccator inuidus 
 et bilinguis. non te extollas in cogitatione animae tuae, uelut 
 taurus, ne forte elidatur uirtus tua per stultitiam. Et post 
 VII uersus: Multi pacifici sint tibi, et consiliarius sit tibi 
 unus de mille. si possides amicum, in temptatione posside 
 eum et non facile credas illi temet ipsum. est enim amicus 
 secundum tempus suum et non permanebit in die tribulationis: 
 et est amicus qui egreditur ad inimicitiam: et est amicus 
 qui odium et rixam et conuicia denudabit. est autem amicus 
 socius mensae et non permanet in die necessitatis. amicus 
 si permanserit fixus, erit tibi quasi coaequalis et in domesticis 
 tuis fiducialiter aget. si humiliauerit se contra te et a facie 
 tua abscondet se, unianimem habebis amicitiam bonam. ab 
 inimicis tuis separare et ab amicis tuis adtende. amicus fidelis 
 protectio fortis: qui autem inuenit illum, inuenit thesaurum. 
 amico fideli nulla est conparatio et non est digna ponderatio

 

 
 
 
 auri et argenti contra bonitatem fidei [illius. amicus fidelis 
 medicamentum uitae et inmortalitatis: et qui metuunt dominum, 
 inueniunt illum. qui timet deum, aeque habebit amicitiam 
 bonam: quoniam secundum illum erit amicus illius. fili, a 
 iuuentute tua excipe doctrinam et usque ad canos inuenies 
 sapientiam. quasi is qui arat et seminat, accede ad illam 
 et sustine bonos fructus illius. in opere enim ipsius exiguo 
 laborabis et cito edes de generationibus illius. quam aspera 
 est nimium sapientia indoctis hominibus et non permanet in 
 illa excors. quasi lapidis uirtus probatio erit in illis et non 
 demorabuntur proicere illam. Et post II uersus: Quibus 
 autem agnita est, permanet usque ad conspectum dei. audi 
 fili, et accipe consilium intellectus et ne abicias consilium 
 meum. inice pedem tuum in conpedes illius et in torquem 
 eius tuum collum. subice umerum tuum et porta illam et 
 ne acedieris uinculis eius. in omni animo tuo accede ad 
 illam et in omni uirtute tua serua uias eius. inuestiga illam 
 et manifestabitur tibi, et continens factus ne dereliqueris eam: 
 in nouissimis enim inuenies requiem in ea, et conuertetur tibi 
 in oblectationem. et erunt tibi conpedes in protectionem 
 fortitudinis et bases uirtutis et torques illius in stolam gloriae. 
 Et post IIII uersus: Fili, si adtenderis mihi, disces: et 
 si adcommodaueris animam tuam, sapiens eris. et si inclinaueris 
 aurem tuam, excipies doctrinam: et si dilexeris audire,

 

 
 
 
 sapiens eris. in multitudine presbyterorum prudentium sta et 
 sapientiae illorum ex corde coniungere, ut omnem narrationem 
 dei possis audire et prouerbia laudis ne effugiant te. et si 
 uideris sensatum, euigila ad illum, et gradus ostiorum illius 
 exterat pes tuus. cogitatum habe in praeceptis dei et in 
 mandatis illius maxime adsiduus esto, et ipse dabit cor tibi 
 . et concupiscentia sapientiae dabitur tibi. Noli facere mala, 
 et non te adprehendent. discede ab iniquo, et deficient mala 
 abs te. non semines mala in sulcis iniustitiae, et non metes 
 ea in septuplum. noli quaerere ab homine ducatum, neque 
 arege cathedram honoris. non te iustifices ante deum: quoniam 
 agnitor cordis ipse est: et penes regem noli uelle uideri 
 sapiens. noli quaerere fieri iudex, nisi si uales uirtute inrumpere 
 iniquitates, ne forte extimescas faciem potentis et 
 ponas scandalum in agilitate tua. non pecces in multitudine 
 ciuitatis, nec te inmittas in populum: neque alliges duplicia 
 peccata, nec enim in uno eris inmunis. noli esse pusillanimis 
 in anima tua. exorare et facere elemosynam non despicias. 
 ne dicas: in multitudine munerum meorum respiciet deus, 
 et offerente me deo altissimo, suscipiet munera mea. non 
 inrideas hominem in amaritudine animae: est enim qui humiliat 
 et exaltat deus. noli amare mendacium aduersus fratrem 
 tuum, neque in amicum similiter facias. noli uelle mentiri 
 omne mendacium: adsiduitas enim illius non bona. noli uerbosus 
 esse in multitudine presbyterorum. Et post uersus

 
 
 
 XII: Non laedas seruum operantem in ueritate, neque mercennarium 
 dantem animam suam. seruus sensatus dilectus quasi 
 anima tua: non defraudes illum libertate, neque inopem relinquas 
 illum. Et post II uersus: Filii tibi sunt? erudi 
 illos. pecora tibi sunt? adtende illis. filiae tibi sunt? serua 
 corpus illarum. non ostendas hilarem faciem tuam ad illas. 
 trade filiam, et grande opus feceris, et homini sensato da 
 illam. mulier si est tibi secundum animam tuam, non proicias 
 illam, et odibili non credas te in toto corde. honora 
 patrem tuum et gemitus matris tuae ne obliuiscaris. memento 
 enim quoniam nisi per illos non fuisses. et retribue illis, 
 quomodo et illi tibi. in tota anima tua time deum et sacerdotes 
 illius sanctifica. in omni uirtute dilige deum, qui te 
 fecit, et ministros eius non derelinquas. honora deum ex tota 
 anima tua et honorifica sacerdotes. Et post VI uersus : 
 Et pauperi porrige manum tuam, ut perficiatur benedictio tua. 
 gratia datus in conspectu omnis uiuentis, et a mortuo non 
 prohibeas gratiam. non desis plorantibus in conrogatione et 
 cum lugentibus ambula. non te pigeat uisitare infirmum: ex 
 his enim in dilectione firmaberis. in omnibus operibus tuis 
 memorare nouissima tua, et in aeternum non peccabis. Non 
 litiges cum homine potente, ne forte incidas in manus illius. 
 non contendas cum homine locuplete, ne forte contra consistat 
 litem tibi. multos enim perdidit aurum, et usque ad

 

 
 
 
 cor regum extendit et conuertit. non litiges cum homine 
 linguoso et non strues in ignem illius ligna. Et post II 
 uersus : Ne despicias hominem auertentem se a peccato, 
 neque inproperes ei: memento quoniam omnes sumus in correptione. 
 ne spernas hominem in sua senecta: etenim ei 
 nobis senescunt noli de mortuo gaudere, sciens quoniam 
 omnes morimur et in gaudium nolumus uenire. ne despicias 
 narrationem presbyterorum sapientium et in prouerbiis illorum 
 conuersare. ab ipsis enim disces doctrinam intellectus et 
 seruire magnatis sine querella. non te praetereat narratio 
 seniorum: et ipsi enim didicerunt a parentibus suis. quoniam 
 ab ipsis disces intellectum et in tempore necessitatis responsum. 
 Et post XVI uersus: Cum fatuis ne consilium habeas: 
 non enim poterunt diligere nisi quae ipsis placent. coram 
 extraneo ne facias consilium: nescis enim quid pariat. Et 
 post II uersus: Non zeles mulierem sinus tui. Et post 
 VII uersus: Virginem ne concupiscas, ne forte scandalizeris 
 in decore eius. non des fornicariis animam tuam in nullo, 
 ne perdas te et hereditatem tuam. Et post II uersus: 
 Auerte faciem tuam a muliere compta et non circumspicias 
 speciem alienam. Et post XII uersus: Ne derelinquas 
 amicum antiquum: nouus enim non erit similis illi. uinum 
 nonum amicus nouus: ueterescet et cum suauitate bibes illud. 
 non zeles gloriam et opes peccatoris: non enim scis quae

 

 
 
 
 futura sit ipsius subuersio. non placeat tibi iniuria iniustorum. 
 Et post s t II uersus: Longe abesto ab homine potestatem 
 habente occidendi, et non suspicaberis timorem mortis. et si 
 accesseris ad illum, noli aliquid committere, ne forte auferat 
 uitam tuam. Et post IIII uersus: Et cum sapientibus et 
 prudentibus tracta. uiri iusti sint tibi conuiuae, et in timore 
 dei sit gloria tibi. Et post LIIII uersus: Semen hominum 
 honorabitur hoc, quod timet deum: semen autem hoc exhonorabitur 
 hominum, quod praeterit mandata domini. in 
 medio fratrum illorum rector in honore, et qui timent dominum 
 erunt in oculis illius. gloria diuitum, honoratorum et pauperum 
 timor dei. non est despicere hominem iustum pauperem et 
 non magnificare uirum peccatorem diuitem. magnus est iudex 
 et potens est in honore, et non est maior illo qui timet deum. 
 seruo sensato liberi seruiunt: uir prudens et disciplinatus non 
 murmurabit correptus. Et post V uersus: Fili, in mansuetudine 
 serua animam tuam et da illi honorem secundum 
 meritum suum. Et post VI uersus: Sapientia humiliati 
 exaltat caput ipsius, et in medio magnatorum consedere illum 
 faciet. non laudes uirum in specie sua, neque spernas hominem 
 in uisu suo. breuis in uolatilibus est apis, et initium dulcoris 
 habet fructus illius. in uestitu ne glorieris umquam, nec in 
 die honoris tui extollaris. Et post VI uersus: Priusquam

 

 
 
 
 interroges, non uituperes quemquam: et in medio praecurreris 
 ne adicias loqui. de re ea, quae te non molestat, ne certeris: 
 et in iudicio peccatorum ne consistas. fili, ne in multis 
 sint actus tui: et si diues fueris, non eris inmunis a delicto. 
 si enim secutus fueris, non adprehendes: et non 
 effugies, si praecurreris. Et post XX uersus: Ne manseris 
 in operibus peccatorum: fide autem in deo et mane 
 in loco tuo. Et post XIII uersus: Ante mortem ne 
 laudes, hominem quemquam. Et post I uersum: Non 
 omnem hominem inducas in domum tuam: multae enim insidiae 
 sunt dolosi. sicut enim eructuant praecordia infantium, 
 sicut perdix inducitur in foueam et ut caprea in laqueo, sic 
 et cor superborum, et sicut prospectator uidens casum proximi 
 sui. bona enim in mala conuertens insidiator et in electis 
 inponet maculam. ab scintilla una augetur ignis et ab uno 
 doloso augetur sanguis. homo uero peccator sanguini insidiatur. 
 adtende te a pestifero: fabricat enim mala: ne forte inducat 
 super te subsannationem in perpetuum. admitte ad te alienigenam, 
 et subuertet te in turbore et abalienabit te a tuis 
 propriis. Si benefeceris, scito, cui benefeceris, et erit gratia 
 in bonis tuis multa. benefac iusto et inuenies retributionem 
 magnam, et si non ab ipso, certe a deo. et non est eis bene

 

 

 

 
 
 
 qui adsidui suat malis et elemosynam - W, quoniam et 
 altissimus odio habet peccatorem et misertus est paenitentibus. 
 is misericordi et susceperis peccatorem. benefac humili 
 et non dederis impio. prohibe panes illi dari, ne ia ipsis 
 potentior te sit: nam duplicia mala inseries in omnibus bonis, 
 quoniam et altissimus odio habet peccatores et impiis reddet 
 uidictam.Et post IIII uersus: Non credas inmico tuo 
 m aeternum: sicut euim aeramentum aeruginat nequitia illius. 
 et si humiliatus uadat curuus, adice animum tuum et custodi 
 ab illo. non statuas illum penes te, nec sedeat ad dexteram M 
 tuam, ne conuersus stet in loco tuo, ne forte conuersus in 
 locum tuam inquirat cathedram tuam et in nouissimo agnoscas 
 uerba mea et in sermonibus meis stimuleris. quis miserebitur 
 incantatori a serpente percusso et omnibus qui adpropiant 
 bestiis? et qui comitatur cum uiro iniquo et obuolutus est 
 in peccatis eius. una hora tecum permanebit: si autem declinaueris, 
 non subportabit in labiis suis indulcat inimicus 
 et in corde suo insidiatur, at subuertat te in foueam in oculis 
 suis lacrimatur inimicus: et si inuenerit tempus, non satiabitur 
 sanguine. ri incurrerint mala tibi, inuenies eum illic priorem. 
 in oculis suis lacrimatur inimicus et quasi adiuuans suffodiet 
 plantas tuas. caput suum mouebit et plaudebit manu, et

 

 
 
 
 multa. susurrans commutabit uultum suum. Et post uersus 
 LXI: Bona est substantia, cui non est peccatum in conscientia: 
 et nequissima paupertas in ore impii. Et post III uersus: 
 Beatus uir, qui non est lapsus uerbo ex ore suo et non est 
 stimulatus in tristitia delicti. felix qui non habuit animi sui 
 tristitiam et non excidit ab spe sua. uiro cupido et tenaci 
 sine ratione substantia, et homini liuido ad quid aurum? 
 Et post XIIII uersus: Fili, si habes, benefac tecum et deo 
 dignas oblationes offer. memor esto quoniam mors non tardat 
 et testamentum inferorum quia demonstratum est tibi: testamentum 
 enim huius mundi morte morietur. ante mortem 
 benefac amico tuo et secundum uires tuas exporrigens da 
 pauperi. Et post XVI uersus: Beatus uir, qui in sapientia 
 sua morietur et qui in iustitia sua meditabitur et in sensu 
 cogitabit circumspectionem dei: qui excogitat uias illius in suo 
 corde et in absconditis illius intellegens. Et post XXV 
 uersus: Homines stulti non adprehendent illam, et homines 
 sensati obuiabunt illi. homines stulti non uidebunt illam: 
 longe enim abest a superbia et dolo. uiri mendaces non erunt 
 illius memores, et uiri ueraces inueniuntur in illa et successum 
 habebunt usque aspectionem dei. non est speciosa laus

 

 

 
 
 
 in ore peccatoris, quoniam a deo profecta est sapientia. 
 sapientiae enim dei adstabit laus, et in ore fideli abundabit, 
 et dominator dabit eam illi. non dixeris: per deum abest : 
 quae odit enim ne feceris. non dicas: ille me inplanauit: 
 non enim necessarii sunt illi homines impii. omne execramentum 
 erroris odit deus, et non erit amabile timentibus illum. deus 
 ab initio constituit hominem et reliquit illum in manu consilii 
 sui. adiecit mandata et praecepta sua: si uolueris, mandata 
 conseruabunt te, et in perpetuum fidem placitam facere. 
 adposuit tibi aquam et ignem: ad quod uoles porrige manum 
 tuam. ante hominem uita et mors, bonum et malum: quod 
 placuerit ei, dabitur illi. quoniam multa sapientia dei et 
 fortis in potentia uidens omnes sine intermissione. oculi 
 dei ad timentes eum, et ipse agnoscet omnem operam hominis. 
 nemini mandauit impie agere et nemini dedit spatium peccandi. 
 non enim concupiscit multitudinem filiorum infidelium et 
 inutilium. Et ne iocunderis in filiis impiis, si multiplicentur: 
 non oblecteris super ipsos, si non est timor dei cum illis. 
 non credas uitae illorum et ne respexeris in labores illorum. 
 melior est enim unus timens deum quam mille filii impii 
 et utile mori sine filiis quam relinquere filios impios. Et 
 post XXI uersus: Non dicas: a deo abscondar et ex summo 
 quis mei memorabitur ? Et paulo post: Non sunt absconsa 
 testamenta per iniquitatem eorum et omnes iniquitates eorum 
 in conspectu dei. elemosyna uiri quasi signaculum cum ipso

 

 
 
 
 et gratiam hominis quasi pupillam conseruabit: et postea resurget 
 et retribuet illis unicuique in caput illorum et conuertet 
 in interiores partes terrae. paenitentibus autem dedit uiam 
 iustitiae et confirmauit deficientes sustinere et destinauit illis 
 sortem ueritatis. conuertere ad deum et relinque peccata tua: 
 precare ante faciem et minue offendiculum. refers te ad 
 deum et auertere ab iniustitia tua et nimis odito execrationem. 
 Et post VIIII uersus: Quam magna misericordia dei et 
 propitiatio illius conuertentibus ad se! nec enim omnia possunt 
 esse in hominibus, quoniam non est inmortalis filius hominis. 
 
 
 Et post XXX uersus: Miseratur excipientes doctrinam 
 miserationis et qui festinant in iudiciis eius. fili, in bonis non 
 des querellam, et in omni dato non des tristitiam uerbi mali. 
 nonne ardorem refrigerabit ros? sic et uerbum melius quam 
 datum. nonne ecce uerbum supra datum bonum? et utraque 
 cum homine iustificato. stultus acriter inproperabit, et datus 
 indisciplinati tabescere facit oculos. ante iudicium para iustitiam 
 tibi et antequam loquaris disce. et ante languorem adhibe 
 medicinam et ante iudicium interroga te ipsum, et in 
 conspectu dei inuenies propitiationem. ante languorem humilia 
 te et in tempore infirmitatis ostende conuersationem tuam. 
 non inpediaris orare semper et non ueteris usque ad mortem 
 iustificari: quoniam merces dei manet in aeternum. ante orationem 
 praepara animam tuam et noli esse quasi homo, qui 
 temptat deum. Et post VI uersus: Homo sapiens in omnibus

 

 
 
 
 metuet et in diebus delictorum adtendit ab inertia. E t post 
 V uersus: Post concupiscentias tuas non eas et a uoluntate 
 tua auertere. si praestes animae tuae concupiscentiam eius, 
 faciet te in gaudium inimicis. ne oblecteris , in turbis, nec 
 inmodicis delecteris. Et post V uersus: Et qui spernit 
 modica, paulatim decidet. uinum et mulieres apostatare faciunt 
 sapientes et arguent sensatos. Et post IIII uersus: Qui 
 credit cito leuis corde, minorabitur: et qui delinquit in animam 
 suam, insuper habebitur. Et post II uersus: Et qui odit 
 loquacitatem, extinguit malitiam. Et post VIII uersus: 
 Audisti uerbum aduersus proximum: commoriatur in te fidens 
 quoniam non te disrumpet a facie uerbi parturit fatuus tamquam 
 gemitus partus infantis. sagitta infixa femori carnis, 
 sic uerbum in ore stulti. corripe amicum, ne forte non intellexerit 
 et dicat: non feci, aut si fecit, ne iterum addat facere. 
 corripe proximum, ne forte non dixerit, et si dixerit, ne forte 
 iteret. corripe amicum: saepe enim fit commissio. et non 
 omni uerbo credas. est qui labitur in lingua sua, sed non 
 ex animo. quis est enim qui non deliquerit in lingua sua? 
 corripe proximum, antequam commineris. et da locum timori 
 altissimi: quia omnis sapientia timor dei et in illa timere 
 deum. Et post V uersus: Melior est homo, qui deficit 
 sapientia et deficiens sensu in timore quam qui abundat sensu 
 et transgreditur legem altissimi. Et post XVI uersus: 
 Quam bonum est arguere quam irasci! Et post XII uersus:

 

 
 
 
 Et qui potestatem sibi adsumit iniuste, odietur. Et post VIII 
 uersus: Sapiens in uerbis se ipsum amabilem facit. Et post 
 XIII uersus: Lapsus falsae linguae quasi qui pauimento cadens, 
 sic casus malorum festinanter uenit. homo acharis quasi fabula 
 uana in ore indisciplinatorum adsidua erit. ex ore fatui reprobabitur 
 parabola: non enim illam dicit in tempore suo. Et p ost 
 II uersus: Est qui perdit animam suam prae confusione, et ab 
 inprudenti persona perdet eam: personae autem acceptione 
 perdet se. est qui prae confusione promittit amico, et lucratus 
 est eum inimicum gratis. obprobrium nequam in homine 
 mendacium et in ore indisciplinatorum adsidue erit. potius 
 fur est quam adsiduitas uiri mendacis: perditionem autem 
 ambo hereditabunt. mores hominum mendacium sine honore, 
 et confusio ipsius cum ipso sine intermissione. sapiens in 
 uerbis producet se ipsum. Et post IIII uersus: Xenia et 
 dona excaecant oculos iudicum, et quasi mutus in ore auertit 
 correptiones eorum. sapientia absconsa et thesaurus inuisus, 
 quae utilitas in utrisque? melior est in hominibus qui abscondit 
 insipientiam suam quam qui abscondit sapientiam suam. 
 Fili, peccasti: ne adicias iterum, sed et de praeteritis deprecare, 
 ut tibi remittantur. quasi a facie colubri fuge peccata, et si 
 accesseris ad illa, suscipient te. dentes leonis dentes eius, 
 interficientes animas hominum: quasi romphaea bis acuta 
 omnis iniquitas: plagae illius non est sanitas. Et post IIII 
 uersus: Qui odit correptionem, uestigium est peccatoris: et

 

 
 
 
 qui timet deum, conuertetur ad cor suum. Et post V 
 uersus: Via peccantium conplantata lapidibus, et in fine 
 illorum inferi et tenebrae et poenae. qui custodit iustitiam, 
 continebit sensum eius. consummatio timoris dei sapientia et 
 sensus. Et post VII uersus: Verbum sapiens quodcumque 
 audierit scius, laudabit et ad se adiciet: audiet luxuriosus et 
 displicebit illi et proiciet illud post dorsum suum. narratio 
 fatui quasi sarcina in uia: nam in labiis sensati inuenietur 
 gratia. os prudentis quaeritur in ecclesia, et uerba illius 
 cogitabunt in cordibus suis. Et post II uersus: Conpedes 
 in pedibus stulto doctrina et quasi uincula manuum super 
 manum dexteram. fatuus in risu exaltat uocem suam: uir 
 autem sapiens uix tacite ridebit. ornamentum aureum prudenti 
 doctrina et quasi brachiale in brachio dextro. Et post 
 VIII uersus: In ore fatuorum cor illorum et in corde sapientium 
 os illorum. dum maledicit impius diabolum, maledicit 
 ipse animam suam. susurrio inquinabit animam suam et 
 in omnibus odietur: et qui manserit, odiosus erit: tacitus et 
 sensatus honorabitur. In lapide luteo lapidatus est piger, et 
 omnes loquentur super aspernationem illius. Et post IIII 
 uersus: Filia prudens hereditas uiro suo: nam quae confundit, 
 in contumeliam fit genitoris. patrem et uirum confundit 
 quae audax est, et ab impiis non minorabitur: ab 
 utrisque autem inhonorabitur. musica in luctu inportuna 
 narratio: flagella et doctrina in omni tempore sapientia. qui

 

 
 
 
 docet fatuum quasi qui conglutinat testam. qui narrat uerbum 
 non adtendenti quasi qui excitat dormientem de graui somno, 
 qui enumerat stulto et in fine dicit: quis est hic? super 
 mortuum plora, defecit enim lux eius: et super fatuum plora, 
 defecit enim sensus. modicum plora super mortuum, quoniam 
 requieuit: nequissimi enim nequissima uita super mortem fatui. 
 luctus mortui septem diebus: fatui autem et impii omnes dies 
 uitae illorum. Et post XXI uersus: Mittens lapidem in 
 uolatilia. deiciet illa: sic et qui conuiciatur amico dissoluit 
 amicitiam. ad amicum etsi produxeris gladium, non desperes: 
 est enim regressus. ad amicum si aperuerit os triste, non 
 timeas: est enim concordatio, excepto conuicio et inproperio 
 et superbia et mysterii reuelatione et plaga dolosa: in his 
 omnibus effugiet amicus. Et post X uersus: Quis dabit 
 ori meo custodiam et super labia mea signaculum certum, 
 uti ne cadam ab ipsis et lingua mea perdat me. Domine 
 pater et dominator uitae meae, non relinquas me et ne sinas 
 me cadere in illis. quis superponit in cogitatu meo flagella 
 et in corde meo doctrinam sapientiae, ut ignorationibus eorum 
 non parcant mihi et non appareant delicta illorum, ne adincrescant; 
 ignorantiae meae et multiplicentur delicta mea et 
 peccata mea abundent et incidam in conspectu aduersariorum 
 et gaudeat inimicus meus? domine pater et deus uitae meae,

 

 
 
 
 ne derelinquas me in cogitatu illorum. extollentiam oculorum 
 meorum ne dederis mihi et omne desiderium auerte a me. 
 aufer a me uentris concupiscentias, et concubitus concupiscentiae 
 ne adprehendat me, et animae inreuerenti et infrunitae 
 ne tradas me. doctrinam oris audite, filii, et qui custodierit 
 illam, non periet labiis suis, nec scandalizabitur in operibus 
 nequissimis. in uanitate sua adprehenditur peccator et superbus 
 et maledicus scandalizabitur in illis. iurationi non adsuescat 
 os tuum: multus enim casus in illa. nominatio uero. dei non 
 sit adsidua in ore tuo, et nominibus sanctorum non admiscearis: 
 quoniam non eris inmunis ab eis. sicut enim seruus interrogatus 
 adsidue a liuore non minuitur, sic omnis iurans et 
 nominans in toto a peccato non purgabitur. uir multum 
 iurans implebitur iniquitate et non discedet a domo illius 
 plaga. et si frustrauerit, delictum illius super ipsum erit, et 
 si dissimulauerit, delinquit dupliciter. et si in uacuum iurauerit, 
 non iustificabitur: replebitur enim retributione domus illius. 
 Et post IIII uersus: Indisciplinationi non adsuescat os 
 tuum: est enim in illa uerbum peccati. memento patris et 
 matris tuae: in medio enim magnatorum consistis: ne forte 
 obliuiscatur te deus in conspectu illorum, et adsiduitate tua 
 infatuatus inproperium patiaris et maluisses non nasci et diem 
 natiuitatis tuae maledicas. homo adsuetus in uerbis inproperii 
 in omnibus diebus suis non erudietur. duo genera abundant 
 in peccatis, et tertium adducit iram et perditionem. anima

 

 
 
 
 calida quasi ignis ardens non extinguetur, donec aliquid 
 glutiat: et homo nequam in ore carnis suae non desinet, 
 donec incendat ignem. Et post II uersus: Omnis homo, 
 qui transgreditur lectum suum, contemnens in animam suam 
 et dicens: quis me uidet? tenebrae circumdant et parietes 
 cooperiunt me et nemo circumspicit me: quem uerear? delictorum 
 meorum non memorabitur altissimus. et non intellegit, 
 quoniam uidet oculus illius: quoniam expellet a se timorem 
 dei huiusmodi hominis timor et oculi hominum timentes illum. 
 et non cognouit, quoniam oculi domini multo plus lucidiores 
 super solem, circumspicientes omnes uias hominum et profundum 
 abyssi et hominum corda intuentes in absconditas 
 partes. Et paulo post: Qui in iuuentute tua non congregasti, 
 quomodo inuenies in senectute tua? quam speciosum canitiae 
 iudicium et presbyteris cognoscere consilium! quam speciosa 
 ueteranis sapientia et gloriosis intellectus et consilium! corona 
 senum multa peritia et gloria illorum timor dei. Et post 
 X uersus: Timor dei super omnia superposuit. beatus cui 
 donatum est habere timorem dei. qui tenet illum, cui adsimilabitur? 
 Et post XX uersus: Ne respicias mulieris 
 speciem et non concupiscas mulierem in specie. Et post 
 uersus XXVIII: Mulier ebriosa ira magna: et contumelia

 

 
 
 
 et turpitudo illius non contegitur. fornicatio mulieris in extollentia 
 oculorum et in palpebris illius agnoscitur. in filia 
 non auertente se firma custodiam, ne inuenta occasione abutatur 
 se. ab omni inreuerentia oculorum caue: et ne mireris, 
 si te neglexerit. Et post IIII uersus: Gratia mulieris 
 sedulae delectabit uirum suum et ossa illius inpinguabit 
 disciplina illius. datum dei mulier sensata et tacita, non est 
 inmutatio eruditae animae. gratia super gratiam mulier sancta 
 et pudorata. omnis autem ponderatio non est digna continentis 
 animae. Et post XII uersus: Et qui transgreditur a iustitia 
 ad peccatum, deus parauit eum ad romphaeam. Et post 
 IIII uersus: Et qui quaerit locupletari, auertit oculum suum. 
 Et post III uersus: Conuertetur delictum. si non in timore 
 domini tenueris te instanter, cito subuertetur domus tua. 
 si in pertusura cribri remanebit stercus, sic aporia hominis 
 in cogitatu illius. uasa figuli probat fornax, et homines iustos 
 temptatio tribulationis. sicut rusticatio de ligno ostendit 
 fructum illius, sic uerbum ex cogitatu hominis cordis. ante 
 sermonem non conlaudes uirum: haec enim temptatio est 
 hominum. si sequaris iustitiam, adprehendes illam et indues 
 quasi poderem honoris: et habitabis cum ea, et proteget te 
 in sempiternum, et in die agnitionis inuenies firmamentum. 
 uolatilia ad sibi similia conueniunt, et ueritas ad eos qui 
 operantur illam reuertetur. leo uenationi insidiatur semper,

 

 
 
 
 sic peccata operantibus iniquitatem. homo sanctus in sapientia 
 manet sicut sol: nam stultus sicut luna inmutatur. in medio 
 insensatorum serua uerbum tempori: in medio autem cogitantium 
 adsiduus esto. narratio peccantium odiosa, et risus 
 eorum in delictis peccati. loquella multum iurans horripilationem 
 capiti statuit, et inreuerentia ipsius obturatio aurium. effusio 
 sanguinis in rixa superborum, et maledictio illorum auditus 
 grauis. qui denudat arcana amici, perdet fidem et non inueniet 
 amicum ad animam suam. dilige proximum et coniungere 
 fide cum illo: quod si denudaueris abscondita illius, non per-. 
 sequaris eum. sicut enim homo qui perdet amicum suum,. 
 sic qui perdet amicitiam proximi sui. et sicut qui dimittit 
 auem de manu sua, sic reliquisti proximum tuum, et non eum 
 capies. non illum sequaris, quoniam longe abest. effugit 
 enim quasi caprea de laqueo: quoniam uulnerata est anima 
 eius: et ultra eum non poteris conligare. maledicti est concordatio: 
 denudare autem amici mysteria desperatio est animae 
 infelicis. adnuens oculis fabricat iniqua, et nemo eum abiciet. 
 in conspectu oculorum tuorum indulcabit os suum et super 
 sermones tuos admirabitur: nouissime autem peruertet os 
 suum et in uerbis tuis dabit scandalum. multa odiui et non 
 coaequaui ei, et dominus odiet illum. Et post II uersus: 
 Qui foueam fodit, in illam decidet, et qui statuit lapidem 
 proximo, offendet in eo, et qui laqueum alio parat, peribit in

 

 
 
 
 illo. facienti nequissimum consilium super illum deuoluetur, 
 et non agnoscet unde adueniet illi. inlusio et inproperium 
 superborum et uindicta sicut leo insidiabitur illi. laqueo peribunt 
 qui oblectantur casu iustorum. Et post III uersus: 
 Qui uindicari uult, a deo inueniet uindictam, et peccata illius 
 seruans seruabit relinque proximo tuo nocenti te, et tunc 
 deprecanti tibi peccata soluentur. homo homini seruat iram 
 et a deo quaerit medellam! in hominem similem sibi non 
 habet misericordiam et de peccatis suis deprecatur! ipse dum 
 caro sit, seruat iram et propitiationem petit a deo! quis 
 exorabit pro delictis illius? memento nouissimorum et desine 
 inimicari: tabitudo enim et mors inminet in mandatis. memorare 
 timorem dei et non irascaris proximo. memorare 
 testamenti altissimi et despice ignorantiam proximi. abstine 
 a lite et minues peccata. homo enim iracundus incendit 115 
 litem, et uir peccator turbabit amicos et in medio pacem 
 habentium inmittit inimicitiam. Et post IIII uersus: Certamen 
 festinatum incendit ignem, et lis festinans effundit 
 sanguinem, et lingua testificans adducit mortem. si sufflaueris, 
 quasi ignis exardebit: et si expueris super illam, extinguetur: et 
 utraque ex ore proficiscuntur. susurrio et bilinguis maledictus: 
 multos enim turbauit pacem habentes. lingua tertia multos 
 commouit, et dispersit illos a gente in gentem. ciuitates 
 muratas diuitum destruxit et domus magnatorum effodit. 
 uirtutes populorum concidit et gentes fortes dissoluit. lingua

 

 
 
 
 tertia mulieres uiritas eiecit et priuauit illas de laboribus suis. 
 qui respiciet illam, non habebit requiem, nec habebit amicum, 
 in quo requiescat Et post uersus XXIII: Verbis tuis 
 facito stateram et frenos ori tuo rectos: et adtende, ne forte 
 labaris in lingua et cadas in conspectu inimicorum insidiantium 
 tibi et sit casus tuus insanabilis in mortem. Qui facit misericordiam, 
 faenerat proximo: et qui praeualet manu, mandata 
 seruat. faenera proximo tibi in tempore necessitatis illius, 
 et iterum redde proximo tuo in tempore suo. confirma 
 uerbum et fideliter age cum illo, et in omni tempore inuenies 
 quod tibi necessarium est. multi quasi inuentionem aestimauerunt 
 faenus et praestiterunt molestiam his qui se adiuuauerunt. 
 Et post XIII uersus: Verumtamen super humilem 
 animo fortior esto, et pro elemosyna non trahas illum. propter 
 mandatum adsume pauperem, et propter inopiam illius ne 
 dimittas eum uacuum. perde pecuniam tuam pro fratre 
 et amico, et non abscondas illam in lapidem in perditionem. 
 pone thesaurum tuum in praeceptis altissimi, et proderit tibi 
 magis quam aurum. conclude elemosynam in corde pauperis, 
 m et haec pro te exorabit ab omni malo: super scutum potentis 
 et super lanceam aduersus inimicum tuum pugnabit uir bonus 
 fidem facit proximo suo: et qui perdiderit confusionem,

 

 
 
 
 derelinquet sibi. gratiam fideiussoris ne obliuiscaris: dedit enim 
 pro te animam suam. repromissorem fugit peccator et inmundus. 
 bona repromissoris sibi adscribit peccator, et ingratus 
 sensu derelinquet liberantem se. uir repromittit de proximo 
 suo, et cum perdiderit reuerentiam, derelinquetur ab eo. 
 repromissio nequissima multos perdidit dirigentes et commouit 
 illos quasi fluctus maris. uiros potentes gyrans migrare fecit, 
 et uagati sunt in gentibus alienis. peccator transgrediens 
 mandata domini, incidet in promissionem nequam. Et post 
 I uersum: Recupera proximum secundum uirtutem tuam et 
 adtende tibi, ne incidas. Et post XVI uersus: Qui diligit 
 filium suum, adsiduat illi flagella, ut laetetur in nouissimo 
 suo. qui docet filium suum, laetabitur in illo. Et post X 
 uersus: Equus indomitus euadet durus, et filius remissus 
 euadet praeceps. lacta filium, et pauentem te faciet: lude cum 
 eo, et contristabit te. non conrideas illi, ne doleas: et in 
 nouissimo obstupescent dentes tui. non des illi potestatem 
 in iuuentute et ne despicias cogitatus illius. curua ceruicem 
 eius in iuuentute et tunde latera eius, dum infans est, ne forte 
 induret et non credat tibi, et erit tibi dolor animae. doce 
 filium tuum et operare in illo, ne in turpitudine illius confundaris. 
 melior est pauper sanus et fortis uiribus quam diues 
 inbecillis et flagellatus malitia. salus animae in sanctitate 
 iustitiae et melior omni auro et argento, et corpus ualidum 
 quam census inmensus. non est census super censum ?salutis

 

 
 
 
 corporis, et non est oblectatio super cordis gaudium. melior 
 est mors quam uita amara et requies aeterna quam languor 
 perseuerans. bona abscondita in ore clauso quasi adpositiones 
 epularum circumpositae sepulchro. Et post V uersus: 
 Tristitiam non des animae tuae et non adfligas temet ipsum 
 in consilio tuo. iocunditas cordis haec est uita hominis et 
 thesaurus sine defectione sanctitatis, et exultatio uiri est longaeuitas. 
 miserere animae tuae placens deo et contine, et congrega 
 cor tuum in sanctitate eius et tristitiam longe expelle 
 a te. multos enim occidit tristitia, et non est utilitas in illa. 
 zelus et iracundia minuent dies, et ante tempus senectam 
 adducit cogitatus. Et post X uersus: Qui aurum diligit, 
 non iustificabitur: et qui insequitur consumptionem, replebitur 
 ex ea. multi dati sunt in auri casus, et facta est in specie 
 illius perditio illorum. lignum offensionis est aurum sacrificantium: 
 uae illis qui sectantur illud et omnis inprudens 
 deperiet in illo. beatus diues, qui inuentus est sine macula 
 et qui post aurum non abiit nec sperauit in pecunia et thesauris. 
 quis est hic, et laudabimus eum? fecit enim mirabilia 
 in uita sua. quis probatus est in illo et perfectus est? et 
 erit illi in gloria aeterna: qui potuit transgredi et non est transgressus, 
 et facere mala et non fecit: ideo stabilita sunt bona 
 illius in deo, et elemosynas illius enarrabit ecclesia sanctorum. 
 Et post X, uersus: Vtere quasi homo frugi quae tibi adponuntur, 
 ut non, cum manducas multum, odio habearis. 
 \' cessa prior disciplinae causa, et noli nimius esse, ne forte

 

 

 

 
 
 
 offendas. et si in medio multorum sedisti, prior illis non extendas 
 manum tuam, nec prior poscas bibere. quam sufficiens 
 est homini erudito uinum exiguum. Et post XVI uersus: 
 Diligentes in uino noli prouocare: multos enim exterminauit 
 uinum. Et post XXV uersus: Loquere maior natu: decet 
 enim te primum uerbum diligenti scientiam: et non inpedias 
 musicam. ubi auditus est, non effundas sermonem: et inportune 
 noli extolli in sapientia tua. Et post V uersus: 
 Adulescens, loquere in tua causa uix. si bis interrogatus 
 fueris, habeat caput responsum tuum. in multis esto quasi 
 inscius et audi tacens simul et quaerens. in medio magnatorum 
 non praesumas, et ubi sunt senes, non multum loquaris. 
 ante grandinem praeibit coruscatio, et pro reuerentia accedit tibi 
 bona gratia. praecurre autem prior in domum tuam et illic 
 auocare et illic lude et age conceptiones tuas, et non in delictis 
 et uerbo superbo. et super his omnibus benedicito deum, 
 qui fecit te, et inebriantem te ab omnibus bonis suis. qui 
 timet deum, excipiet doctrinam eius: et qui uigilauerint ad 
 illam, inuenient benedictionem. qui quaerit legem, replebitur 
 ab ea: et qui insidiose agit, scandalizabitur in ea. qui timent 
 dominum, inuenient iudicium iustum et iustitiam quasi lumen 
 accendent. peccator homo deuitabit correptionem, et secundum

 

 
 
 
 uoluntatem suam inueniet conparationem. uir consilii non 
 disperdet intellegentiam. Et post IIII uersus: Fili, sine 
 consilio nihil facias, et post factum non paeniteberis. Et 
 post VI uersus: Qui credit deo, adtendet mandatis: et qui 
 confidit in illo, non minorabitur. Timenti dominum non occurrunt 
 mala: sed in temptatione deus illum conseruabit et 
 liberabit a malis. sapiens non odit mandata et iustitias, et 
 non inlidetur quasi nauis in procella. homo sensatus credit 
 legi dei, et lex illi fidelis. qui interrogationem manifestat, 
 parabit uerbum. Et paulo post: Vana spes et mendacium 
 uiro insensato: et somnia extollunt inprudentes. et quasi qui 
 adprehendit umbram et sequitur uentum, sic et qui adtendit 
 ad uisa mendacia. hoc secundum hoc uisio somniorum, ante 
 faciem hominis similitudo hominis. ab inmundo quid mundabitur? 
 et a mendace quid uerum dicetur? diuinatio erroris 
 et auguria mendacia et somnia male facientium uanitas est. 
 et sicut parturientis cor tuum phantasias patitur, nisi ab 
 altissimo fuerit emissa uisitatio: ne dederis in illis cor tuum. 
 multos enim errare fecerunt somnia et exciderunt sperantes. 
 in illis, sine mendacio consummabitur uerbum et sapientia 
 in ore fideli conplantabitur. Et post V uersus: Multa uidi 
 enarrando et plurimas uerborum consuetudines. aliquotiens

 

 

 
 
 
 usque ad mortem periclitatus sum horum causa et liberatus 
 sum gratia dei. spiritus timentium deum quaeritur, et in 
 respectu illius benedicentur. spes enim illorum in saluantem 
 illos, et oculi dei in diligentes se. qui timet dominum, nihil 
 trepidabit et non pauebit, quoniam ipse est spes eius. timentis 
 dominum beata est anima. ad quem respicit? et quis est 
 fortitudo eius ? oculi domini super timentes eum: protector 
 potentiae, firmamentum uirtutis, tegimen ardoris et umbraculum 
 meridianum, et precatio offensionis et adiutorium casus, exaltans 
 animam et inluminans oculos, dans sanitatem, uitam 
 et benedictionem. immolans ex iniquo, oblatio est maculata, 
 et non sunt beneplacitae subsannationes iniustorum. dominus 
 solus sustinentibus se in uia ueritatis et iustitiae. dona iniquorum 
 non probat altissimus, nec respicit in oblationibus 
 iniquorum, nec in multitudine sacrificiorum eorum propitiabitur 
 peccatis. qui offert sacrificium ex substantia pauperum, quasi 
 qui uictimet filium in conspectu patris sui. panis indigentium 
 uita pauperis est: qui defraudat illum, homo sanguinum est. 
 qui aufert in sudore panem, quasi qui occidat proximum suum. 
 qui effundit sanguinem et qui fraudem facit mercennario, 
 fratres sunt. unus aedificans et unus destruens, quid prodest 
 illis nisi labor? unus orans et unus maledicens, cuius uocem 
 exaudiet deus? qui baptizatur a mortuo et iterum tangit 
 illum, quid proficiet lauatione illius? sic homo, qui ieiunat in 
 peccatis suis et iterum eadem facit, quid proficit humiliando 
 se? orationem eius quis exaudiet? Qui conseruat legem, 
 multiplicat orationem. sacrificium salutare adtendere mandatis

 
 
 
 et discedere ab omni iniquitate. et deprecatio pro peccatis 
 recedere ab iniustitia. non apparebis in conspectu dei uacuus. 
 haec omnia propter mandatum domini fiunt. oblatio iusti inpinguat 
 altare, et odor suauitatis est in conspectu altissimi. 
 sacrificium iusti acceptum est, et memoriam eius non obliuiscetur 
 dominus. bono animo gloriam redde deo, et non minuas 
 primitias manuum tuarum. in omni dato hilarem fac uultum 
 tuum, et in exultatione sanctifica decimas tuas. da altissimo 
 secundum datum eius, et in bono oculo ad inuentionem facito 
 manuum tuarum: quoniam dominus retribuens est et septies 
 tantum reddet tibi. noli offerre munera praua: non enim 
 suscipiet illa. noli respicere sacrificium iniustum: quoniam 
 dominus iudex est et non est apud illum gloria personae. 
 non accipiet dominus personam in pauperem, et precationem 
 laesi exaudiet. non despiciet preces pupilli, nec uiduae, si 
 effundat loquellam gemitus. nonne lacrima ad maxillam descendit, 
 et exclamatio a maxilla ascendit propter illud quod 
 descendit super illam ? Et post IIII uersus: Oratio

 

 
 
 
 humiliantis se in nubes penetrabit. Et aliquanto post: Cum uiro 
 sancto adsiduus esto, quemcumque cognoueris obseruantem 
 timorem dei, cuius anima est secundum animam tuam. Et 
 post V uersus: Et in his omnibus deprecare altissimum, 
 ut dirigat in ueritate uiam tuam. Et post uersus XXI: 
 Fili, in uita tua tempta animam tuam, et si fuerit nequam, 
 non des illi potestatem. non enim omnibus omnia expediunt, 
 et non omni animae omne genus placet. noli auidus esse in 
 omni epulatione et non te effundas super omnem escam. Et 
 post IIII uersus: Honora medicum propter necessitatem: 
 etenim illum creauit altissimus. a deo est medella, et a rege 
 accipiet donationem. disciplina medici exaltabit caput ipsius, 
 et in conspectu magnorum conlaudabitur. altissimus creauit 
 de terra medicinam, et uir prudens non abhorrebit illi. nonne 
 a ligno indulcata est amara aqua? ad agnitionem hominum 
 uirtus illius, et dedit homini scientiam altissimus, honorari 
 in mirabilibus suis. in his curans mitigauit dolorem ipsorum. 
 Et post IIII uersus: Fili, in tua infirmitate non desperes, 
 sed ora dominum, et ipse curabit te. auerte a delicto et dirige 
 manus et ab omni delicto munda cor tuum. Et post l uersum: 
 Et inpingua oblationem et da locum medico, etenim 
 illum dominus creauit: et non discedat a te, quoniam opera 
 eius sunt necessaria. est enim quando in manus illorum incurras: 
 ipsi uero dominum deprecabuntur, ut dirigat requiem 
 eorum et sanitatem propter conuersationem illorum. Et post

 

 
 
 
 I uersum: Fili, in mortuum produc lacrimas et quasi dira 
 passus incipe plorare. et secundum iudicium contege corpus 
 illius et ne despicias sepulturam illius. propter delaturam 
 amare fer luctum illius una die et consolare propter tristitiam. 
 a tristitia enim festinat mors et cooperiet uirtutem, et tristitia 
 cordis flectet ceruicem. Et post I uersum: Non dederis 
 in tristitiam cor tuum. Et post VIIII uersus: Sapientia 
 scribae in tempore uacuitatis, et qui minoratur actu sapientiam 
 percipiet. Et paulo post: In uoce dicito: oboedite me, 
 diuini fructus aquarum, et quasi rosa plantata super riuum 
 fructificate. quasi Libanus odorem suauitatis habete. florete 
 flores quasi lilium, date odorem et frondete in gratiam et 
 conlaudate canticum et benedicite dominum in operibus suis. 
 date magnificentiam nomini eius et confitemini illi in uoce 
 labiorum uestrorum, in canticis labiorum et citharis: et sic 
 dicetis in confessione: opera domini uniuersa bona ualde. 
 in uerbo eius stetit aqua sicut congeries et in sermone oris 
 eius sicut exceptoria aquarum. quoniam in praecepto ipsius 
 placor fit et non est minoratio in salute illius. opera omnis 
 carnis coram illo et non est quicquam absconditum ab oculis 
 eius. a saeculo et usque in saeculum respiciet et nihil est 
 mirabile in conspectu eius. non est dicere: quid est hoc? 
 aut quid est illud? omnia enim in tempore suo quaerentur. 
 Et paulo post: Gratia sicut paradisus in benedictionibus

 

 
 
 
 et misericordia in saeculo permanent. Et post XII uersus: 
 Fratres in adiutorium in tempore tribulationis, et super eos 
 misericordia liberabit. Et post paululum: Sapientia enim 
 abscondita et thesaurus occultus, quae utilitas in utrisque? 
 melior est homo, qui abscondit stultitiam suam, quam homo, 
 qui abscondit sapientiam. Et aliquanto post: Benedicentes 
 dominum, exaltate illum quantum potestis: major est omni 
 laude. exaltantes eum replemini uirtute. Et post multa: 
 Adpropiate ad me, indocti, et congregamini in domum disciplinae. 
 quid adhuc retardatis? et quid adhuc dicetis in his? 
 animae uestrae sitiunt uehementer. aperui os meum et locutus 
 sum: conparate uobis sine argento et collum uestrum subicite 
 iugo, et suscipiat anima uestra disciplinam. in proximo 
 est enim inuenire eam. uidete oculis uestris, quoniam modice 
 laboraui, et inueni mihi multam requiem. adsumite disciplinam 
 multo numero argenti, et copiosum aurum possidete in ea. 
 laetetur anima uestra in misericordia eius, et non confundemini 
 in laude ipsius. operamini opus uestrum ante tempus, et 
 dabit uobis mercedem uestram in tempore suo. 
 
 De libro Tobiae ista ponenda credidimus.

XXIIII. DE LIBRO TOBIAE. 
 Honorem habebis matri tuae omnibus diebus uitae eius. 
 memor enim esse debes, quae et quanta pericula passa sit

 

 
 
 
 propter te in utero suo. Et post II uersus: Omnibus autem 
 diebus uitae tuae deum in mente habe, et caue ne aliquando 
 peccato consentias, et praetermittas praecepta dei tui. ex 
 substantia tua fac elemosynam, et noli auertere faciem tuam 
 ab ullo paupere: ita enim fit, ut nec a te auertatur facies 
 domini. quo modo poteris, ita esto misericors. si multum 
 tibi fuerit, abundanter tribue: si exiguum fuerit, etiam exiguum 
 libenter inpertire stude. praemium enim tibi bonum thesaurizas 
 in die necessitatis. quoniam elemosyna ab omni peccato 
 et a morte liberat, et non patitur animam ire in tenebris. 
 fiducia magna erit coram summo deo elemosyna omnibus, qui 
 faciunt eam. adtende tibi, fili, ab omni fornicatione, et praeter 
 uxorem tuam numquam patiaris crimen scire. superbiam autem 
 numquam in tuo sensu aut in tuo uerbo dominari permittas: 
 in ipsa enim initium sumpsit omnis perditio. quicumque aliquid 
 tibi operatus fuerit, statim mercedem ei restitue: et 
 merces mercennarii aput te omnino non maneat. quod ab 
 alio odis fieri tibi, uide ne alteri tu aliquando facias. panem 
 tuum cum esurientibus egenis comede, et de uestimentis tuis 
 nudos tege. Et post II uersus: Consilium semper a sapiente 
 perquire. omni tempore benedic deum, et pete ab eo. ut uias 
 tuas dirigat, et omnia consilia tua in ipso permaneant. Et 
 post VII uersus: Noli timere, fili mi: pauperem quidem 
 uitam gerimus, sed multa bona habebimus, si timuerimus deum, 
 et recesserimus ab omni peccato, et fecerimus bene. Et post 
 multa: Tunc Raphahel dixit eis occulte: benedicite deum 
 caeli, et coram omnibus uiuentibus confitemini illi, quoniam 
 fecit uobiscum misericordiam suam. etenim sacramentum regis

 

 
 
 
 abscondere bonum est: opera autem dei reuelare et confiteri 
 honorificum est. bona est oratio cum ieiunio, et elemosyna 
 magis quam thesauros auri condere. quoniam elemosyna a 
 morte liberat et ipsa est quae purgat peccata et faciet inuenire 
 uitam aeternam. qui autem faciunt peccatum et iniquitatem, 
 hostes sunt animae suae. Et paulo post: Audite 
 ergo me, filii, patrem uestrum: seruite domino in ueritate et 
 inquirite, ut faciatis quae sunt placita illi, et filiis uestris 
 mandate, ut faciant iustitias et elemosynas, ut sint memores 
 dei, et benedicant eum in omni tempore in ueritate et in tota 
 uirtute sua. 
 
 Iam nunc quoniam non omnes libri canonici ueteresque 
 huic operi nostro necessaria dederunt, 
 neque hi qui dederunt ex omnibus suis locis conueniebat 
 ut darent, sed ex his tantum ubi apertiora 
 morum bonorum praecepta conperimus, siue ubi 
 utilia iubentur, siue ubi contraria prohibentur: 
 ad sacras litteras euangelicas et apostolicas 
 transeamus. caput in canone testamenti noui notissima 
 et praeclarissima quattuor euangelia tenuerunt, 
 in quorum primo, quod secundum Matthaeum 
 est, ea quae nobis sunt ad hoc opus, quod 
 suscepimus, congrua uideamus.

XXV. DE EVANGELIO SECVNDVM MATTHAEVM. 
 Videns autem dominus turbas ascendit in montem, et cum 
 sedisset, accesserunt ad eum discipuli eius. et aperiens os 
 suum docebat eos dicens: beati pauperes spiritu, quoniam 
 ipsorum est regnum caelorum. beati mites, quoniam ipsi 
 possidebunt terram. beati qui lugent, quoniam ipsi consolabuntur. 
 beati qui esuriunt et sitiunt iustitiam, quoniam 
 ipsi saturabuntur. beati misericordes, quoniam ipsi misericordiam 
 consequentur. beati mundo corde, quoniam ipsi deum 
 uidebunt. beati pacifici, quoniam filii dei uocabuntur. beati 
 qui persecutionem patiuntur propter iustitiam, quoniam ipsorum 
 est regnum caelorum. beati estis cum maledixerint uobis et 
 persecuti uos fuerint et dixerint omne malum aduersum uos 
 mentientes propter me: gaudete et exultate, quoniam merces 
 uestra copiosa est in caelis: sic enim persecuti sunt prophetas 
 qui fuerunt ante uos. uos estis sal terrae: quod si sal euanuerit, 
 in quo salietur? ad nihilum ualet ultra, nisi ut mittatur 
 foras et conculcetur ab hominibus. uos estis lux mundi. non 
 potest ciuitas abscondi supra montem posita: neque accendunt 
 lucernam et ponunt eam sub modio, sed super candelabrum, 
 ut luceat omnibus qui in domo sunt. sic luceat lux uestra 
 coram hominibus, ut uideant uestra bona opera et glorificent 
 patrem uestrum, qui in caelis est. nolite putare quoniam ueni 
 soluere legem aut prophetas: non ueni soluere, sed adimplere. 
 amen dico uobis, donec transeat caelum et terra, iota unum

 

 
 
 
 aut unus apex non praeteribit a lege. donec omnia fiant. qui 
 ergo soluerit unum de mandatis istis minimis et docuerit sic 
 homines, minimus uocabitur in regno caelorum: qui autem 
 fecerit et docuerit, hic magnus uocabitur in regno caelorum. 
 dico autem uobis, quoniam nisi abundauerit iustitia uestra 
 plus quam scribarum et Pharisaeorum, non intrabitis in regnum 
 caelorum. audistis, quia dictum est antiquis: non occides, qui 
 autem occiderit reus erit iudicio. ego autem dico uobis, quia 
 omnis qui irascitur fratri suo reus erit iudicio: qui autem 
 dixerit fratri suo racha, reus erit concilio: qui autem dixerit 
 fatue, reus erit gehennae ignis. si ergo offers munus tuum 
 ad altare et ibi recordatus fueris quia frater tuus habet aliquid 
 aduersum te, relinque ibi munus tuum ante altare et uade 
 prius, reconciliare fratri tuo et tunc ueniens offers munus tuum. 
 esto consentiens aduersario tuo cito, dum es in uia cum eo, 
 ne forte tradat te aduersarius iudici et iudex tradat te ministro 
 et in carcerem mittaris. amen dico tibi, non exies inde, 
 donec reddas nouissimum quadrantem. audistis, quia dictum 
 est antiquis: non moechaberis. ego autem dico uobis, quia 
 omnis qui uiderit mulierem ad concupiscendum eam iam 
 moechatus est eam in corde suo. quod si oculus tuus dexter 
 scandalizat te, erue eum et proice abs te. expedit tibi 
 ut pereat unum membrorum tuorum, quam totum corpus tuum 
 mittatur in gehennam. et si dextera manus tua scandalizat 
 te, abscide eam et proice abs te. expedit tibi ut pereat unum

 

 
 
 
 membrorum tuorum, quam totum corpus tuum eat in gehennam. 
 dictum est autem: quicumque dimiserit uxorem suam, det 
 illi libellum repudii. ego autem dico uobis, quia omnis qui 
 dimiserit uxorem suam excepta fornicationis causa facit eam 
 moechari: et qui dimissam duxerit adulterat. iterum audistis, 
 quia dictum est antiquis: non periurabis: reddes autem 
 domino iuramenta tua. ego autem dico uobis non iurare 
 omnino, neque per caelum, quia thronus dei est, neque per 
 terram, quia scabellum pedum eius est, neque per Hierosolymam, 
 quia ciuitas est magni regis, neque per caput tuum 
 iuraueris, quia non potes unum capillum album facere aut 
 nigrum. sit autem sermo uester: est est, non non: quod autem 
 his abundantius est, a malo est. audistis, quia dictum est: 
 oculum pro oculo et dentem pro dente. ego autem dico 
 uobis non resistere malo, sed si quis te percusserit in dexteram 
 maxillam tuam, praebe illi et alteram: et ei qui uult 
 tecum in iudicio contendere et tunicam tuam tollere dimittes 
 ei et pallium. et quicumque te angariauerit mille passus, 
 uade cum illo alia duo. qui petit a te, da ei: et uolentem 
 mutuari a te ne auertaris. audistis, quia dictum est: diliges 
 proximum tuum et odies inimicum tuum. ego autem dico 
 uobis: diligite inimicos uestros, benefacite his qui oderunt 
 uos et orate pro persequentibus et calumniantibus uos, ut 
 sitis filii patris uestri, qui in caelis est, qui solem suum oriri

 

 
 
 
 facit super malos et bonos, et pluit super iustos et iniustos. 
 si enim diligatis eos qui uos diligunt, quam mercedem habebitis? 
 nonne et publicani hoc faciunt? et si salutaueritis fratres 
 uestros tantum, quid amplius facitis? nonne et ethnici hoc 
 faciunt? estote ergo uos perfecti, sicut et pater uester caelestis 
 perfectus est. Adtendite ne iustitiam uestram faciatis 
 coram hominibus, ut uideamini ab eis: alioquin mercedem 
 non habebitis apud patrem uestrum, qui in caelis est. cum 
 ergo facis elemosynam, noli tuba canere ante te, sicut hypocritae 
 faciunt in synagogis et in uicis, ut honorificentur ab 
 hominibus. amen dico uobis, receperunt mercedem suam. 
 te autem faciente elemosynam, ne sciat sinistra tua, quid faciat 
 dextera tua, ut sit elemosyna tua in absconso: et pater tuus, 
 qui uidet in absconso, reddet tibi. et cum oratis, non eritis 
 sicut hypocritae, qui amant in synagogis et in angulis platearum 
 stantes orare, ut uideantur ab hominibus. amen dico 
 uobis, receperunt mercedem suam. tu autem cum orabis, 
 intra in cubiculum tuum et clauso ostio ora patrem tuum in 
 absconso: et pater tuus, qui uidet in absconso, reddet tibi. 
 orantes autem nolite multum loqui sicut ethnici: putant enim 
 quia in multiloquio suo exaudiantur. nolite ergo adsimilari 
 eis: scit enim pater uester, quibus opus sit uobis, antequam 
 petatis eum. sic ergo orabitis: pater noster, qui es in caelis, 
 sanctificetur nomen tuum, ueniat regnum tuum, fiat uoluntas 
 tua sicut in caelo et in terra, panem nostrum

 
 
 
 supersubstantialem da nobis hodie, et dimitte nobis debita nostra sicut 
 et nos dimittimus debitoribus nostris, et ne inducas nos in 
 temptationem, sed libera nos a malo. si enim dimiseritis 
 hominibus peccata eorum, dimittet et uobis pater uester caelestis 
 delicta uestra. si autem non dimiseritis hominibus, nec 
 pater uester dimittet peccata uestra. cum autem ieiunatis, 
 nolite fieri sicut hypocritae tristes. exterminant enim facies 
 suas, ut pareant hominibus ieiunantes. amen dico uobis, perceperunt 
 mercedem suam. tu autem cum ieiunas, unge caput 
 tuum et faciem tuam laua, ne uidearis hominibus ieiunans. 
 sed patri tuo, qui est in absconso: et pater tuus, qui uidet 
 in absconso, reddet tibi. nolite thesaurizare uobis thesauros 
 in terra, ubi aerugo et tinea demolitur, et ubi fures effodiunt 
 et furantur. thesaurizate autem uobis thesauros in caelo, ubi 
 neque aerugo neque tinea demolitur, et ubi fures non effodiunt 
 nec furantur. ubi enim est thesaurus tuus, ibi est et cor 
 tuum. lucerna corporis est oculus. si fuerit oculus tuus 
 simplex, totum corpus tuum lucidum erit: si autem oculus 
 tuus nequam fuerit, totum corpus tuum tenebrosum erit. si ergo 
 lumen, quod in te est, tenebrae sunt, ipsae tenebrae quantae 
 erunt? nemo potest duobus dominis seruire: aut enim unum 
 odio habebit et alterum diliget, aut unum sustinebit et alterum 
 contemnet. non potestis deo seruire et mammonae. ideo dico 
 uobis, ne solliciti sitis animae uestrae, quid manducetis, neque 
 corpori uestro, quid induamini. nonne anima plus est 
 quam esca, et corpus plus quam uestimentum? respicite

 
 
 
 uolatilia caeli, quoniam non serunt, neque metunt, neque congregant 
 in horrea, et pater uester caelestis pascit illa: nonne 
 uos magis pluris estis illis? quis autem uestrum cogitans 
 potest adicere ad staturam suam cubitum unum? et de uestimento 
 quid solliciti estis? considerate lilia agri quomodo 
 crescunt: non laborant, neque neunt. dico autem uobis, quoniam 
 nec Salomon in omni gloria sua coopertas est sicut unum ex 
 istis. si autem faenum agri, quod hodie est et cras in clibanum 
 mittitur, deus sic uestit, quanto magis uos modicae fidei? 
 nolite ergo solliciti esse dicentes : quid manducabimus, aut 
 quid bibemus, aut quo operiemur? haec enim omnia gentes 
 inquirunt: scit enim pater uester quia his omnibus indigetis. 
 quaerite ergo primum regnum dei et iustitiam eius, et haec 
 omnia adicientur uobis. nolite ergo solliciti esse in crastinum: 
 crastinus enim dies sollicitus erit sibi ipsi. sufficit diei malitia 
 sua. Nolite iudicare, ut non iudicemini. in quo enim iudicio 
 iudicaueritis, iudicabimini, et in qua mensura mensi fueritis, 
 metietur uobis. quid autem uides festucam in oculo fratris 
 tui et trabem in oculo tuo non uides? aut quomodo dicis 
 fratri tuo: sine, eiciam festucam de oculo tuo: et ecce trabes 
 est in oculo tuo ? hypocrita, eice primum trabem de oculo 
 tuo, et tunc uidebis eicere festucam de oculo fratris tui. 
 nolite dare sanctum canibus, neque miseritis margaritas uestras 
 ante porcos, ne forte conculcent eas pedibus suis, et conuersi 
 disrumpant uos. petite, et dabitur uobis: quaerite, et inuenietis: 
 pulsate, et aperietur uobis. omnis enim qui petit accipit, et 
 qui quaerit inuenit, et pulsanti aperietur. aut quis ex uobis 
 homo, quem si petierit filius suus panem, numquid lapidem

 
 
 
 porriget ei? aut si piscem petierit, numquid serpentem porriget 
 ei? si ergo uos, cum sitis mali, nostis bona dare 
 filiis uestris, quanto magis pater uester, qui in caelis est, 
 dabit bona petentibus se? omnia ergo quaecumque uultis ut 
 faciant uobis homines et uos facite eis: haec est enim lex et 
 prophetae. intrate per angustam portam: quia lata porta et 
 spatiosa uia, quae ducit ad perditionem, et multi sunt qui 
 intrant per eam. quam angusta porta et arta uia, quae ducit 
 ad uitam, et pauci sunt qui inueniunt eam. adtendite a falsis 
 prophetis, qui ueniunt ad uos in uestimentis ouium, intrinsecus 
 autem sunt lupi rapaces. a fructibus eorum cognoscetis 
 eos. numquid colligunt de spinis uuas, aut de tribulis ficus? 
 sic omnis arbor bona fructus bonos facit, mala autem arbor 
 fructus malos facit. non potest arbor bona fructus malos 
 facere, neque arbor mala fructus bonos facere. omnis arbor, 
 quae non facit fructum bonum, excidetur et in ignem mittetur. 
 igitur ex fructibus eorum cognoscetis eos. non omnis qui 
 dicit mihi: domine, domine, intrabit in regnum caelorum, sed 
 qui facit uoluntatem patris mei, qui in caelis est, ipse intrabit 
 in regnum caelorum. multi dicent mihi in illa die: domine, 
 domine, nonne in nomine tuo prophetauimus et in tuo nomine 
 daemonia eiecimus et in tuo nomine uirtutes multas fecimus ? 
 et tunc confitebor illis: quia numquam noui uos, discedite a 
 me, qui operamini iniquitatem. omnis ergo qui audit uerba 
 mea haec et facit ea adsimilabitur uiro sapienti, qui aedificauit 
 domum suam supra petram: et descendit pluuia et 
 uenerunt flumina et flauerunt uenti et inciderunt in domum 
 illam, et non cecidit: fundata enim erat supra petram. et

 

 

 
 
 
 omnis qui audit uerba mea haec et non facit ea similis erit 
 uiro stulto, qui aedificauit domum suam supra arenam: et 
 descendit pluuia et uenerunt flumina et flauerunt uenti et 
 inruerunt in domum illam, et cecidit, et fuit ruina eius magna. 
 Et paulo post: Gratis accepistis, gratis date. nolite possidere 
 aurum, neque argentum, neque pecuniam in zonis uestris, 
 non peram in uia, neque duas tunicas, neque calciamenta, 
 neque uirgam: dignus enim est operarius cibo BUO. in quamcumque 
 ciuitatem aut castellum intraueritis, interrogate, quis 
 in ea dignus sit, et ibi manete, donec exeatis. intrantes autem 
 in domum salutate eam. et si quidem fuerit domus digna, 
 ueniat pax uestra super eam: sin autem non fuerit digna, 
 pax uestra ad uos reuertetur. et quicumque non receperit 
 uos neque audierit sermones uestros, exeuntes foras de domo 
 uel de ciuitate excutite puluerem de pedibus uestris. amen 
 dico uobis, tolerabilius erit terrae Sodomorum et Gomorraeorum 
 in die iudicii quam illi ciuitati. ecce ego mitto uos sicut 
 oues in medio luporum: estote ergo prudentes sicut serpentes 
 et simplices sicut columbae. cauete autem ab hominibus: 
 tradent enim uos in conciliis, et in synagogis suis flagellabunt 
 uos, et ad praesides et reges ducemini propter me in testimonium 
 illis et gentibus. cum autem tradent uos, nolite 
 cogitare quomodo aut quid loquamini: dabitur enim uobis in 
 illa hora quid loquamini. non enim uos estis qui loquimini, 
 sed spiritus patris uestri qui loquitur in uobis. tradet autem 
 frater fratrem in mortem et pater filium, et insurgent filii in

 

 
 
 
 parentes et morte eos adficient. et eritis odio omnibus propter 
 nomen meum. qui autem perseuerauerit usque in finem, hic 
 saluus erit. cum autem persequentur uos in ciuitate ista, 
 fugite in aliam. amen dico uobis, non consummabitis ciuitates 
 Israhel, donec ueniat filius hominis. non est discipulus 
 super magistrum, nec seruus super dominum suum. sufficit 
 discipulo, ut sit sicut magister eius, et seruus, sicut dominus 
 eius. si patrem familias Beelzebub uocauerunt, quanto magis 
 domesticos eius? ne ergo timueritis eos. nihil enim opertum 
 quod non reuelabitur et occultum quod non scietur. quod 
 dico uobis in tenebris, dicite in lumine: et quod in aure 
 auditis, praedicate super tecta. et nolite timere eos qui 
 occidunt corpus, animam autem non possunt occidere: sed 
 potius eum timete qui potest et animam et corpus perdere 
 in gehennam. nonne duo passeres asse ueneunt? et unus ex 
 illis non cadet super terram sine patre uestro. uestri autem 
 et capilli capitis omnes numerati sunt. nolite ergo timere: 
 multis passeribus meliores estis uos. omnis ergo qui confitebitur 
 me coram hominibus, confitebor et ego eum coram 
 patre meo, qui est in caelis. qui autem negauerit me coram 
 hominibus, negabo et ego eum coram patre meo, qui est in 
 caelis. nolite arbitrari, quia uenerim pacem mittere in terram: 
 non ueni pacem mittere, sed gladium. ueni enim separare 
 hominem aduersus patrem suum et filiam aduersus matrem 
 suam et nurum aduersus socrum suam: et inimici hominis 
 domestici eius. qui amat patrem aut matrem plus quam me, 
 non est me dignus: et qui amat filium aut filiam super me,

 

 
 
 
 non est me dignus. et qui non accipit crucem suam et sequitur 
 me, non est me dignus. qui inuenit animam suam, 
 perdet illam: et qui perdiderit animam suam propter me, 
 inueniet eam. qui recipit uos, me recipit: et qui me recipit, 
 recipit eum qui me misit. qui recipit prophetam in nomine 
 prophetae, mercedem prophetae accipiet: et qui recipit iustum 
 in nomine iusti, mercedem iusti accipiet. et quicumque potum 
 dederit uni ex minimis istis, calicem aquae frigidae tantum 
 in nomine discipuli, amen dico uobis, non perdet mercedem 
 suam. Et paulo post: Cui autem similem aestimabo generationem 
 istam? similis est pueris sedentibus in foro, qui 
 clamantes coaequalibus dicunt: cecinimus uobis et non saltastis, 
 lamentauimus et non planxistis. uenit enim lohannes 
 neque manducans neque bibens, et dicunt: daemonium habet. 
 uenit filius hominis manducans et bibens, et dicunt: ecce homo 
 uorax et potator uini, publicanorum et peccatorum amicus. 
 et iustificata est sapientia a filiis suis. Et post paululum: 
 Venite ad me omnes qui laboratis et onerati estis, et ego 
 reficiam uos. tollite iugum meum super uos et discite a me, 
 quia mitis sum et humilis corde, et inuenietis requiem animabus 
 uestris. iugum enim meum suaue est, et onus meum 
 leue est. Item post aliquantum: Si autem sciretis, quid 
 est: misericordiam uolo et non sacrificium, numquam condemnassetis 
 innocentes. Et post paululum: Qui non est 
 mecum, contra me est: et qui non congregat mecum, spargit. 
 ideo dico uobis: omne peccatum et blasphemia remittetur 
 hominibus. spiritus autem blasphemiae non remittetur. et

 

 
 
 
 quicumque dixerit uerbum contra filium hominis, remittetur 
 ei: qui autem dixerit contra spiritum sanctum, non remittetur 
 ei neque in hoc saeculo neque in futuro. aut facite arborem 
 bonam et fructum eius bonum, aut facite arborem malam et 
 fructum eius malum: siquidem ex fructu arbor agnoscitur. 
 progenies uiperarum, quomodo potestis bona loqui, cum sitis 
 mali? ex abundantia enim cordis os loquitur. bonus homo 
 de bono thesauro cordis sui profert bona, et malus homo de 
 malo thesauro profert mala. dico autem nobis, quoniam omne 
 uerbum otiosum, quod locuti fuerint homines, reddent rationem 
 de eo in die iudicii. ex uerbis enim tuis iustificaberis et ex 
 uerbis tuis condemnaberis. Et aliquanto post: Audite et 
 intellegite. non quod intrat in os, coinquinat hominem, sed 
 quod procedit ex ore, hoc coinquinat hominem. Et paulo 
 post: Respondens autem Petrus dixit ei: edissere nobis parabolam 
 istam. at ille dixit: adhuc et uos sine intellectu estis? 
 non intellegitis, quia omne quod in os intrat in uentrem uadit 
 et in secessum emittitur? quae autem procedunt de ore, de 
 corde exeunt, et ea coinquinant hominem. de corde enim 
 exeunt cogitationes malae, homicidia, adulteria, fornicationes, 
 furta, falsa testimonia, blasphemiae. haec sunt quae coinquinant 
 hominem: non lotis autem manibus manducare non 
 coinquinat hominem. Item post aliquantum: Tunc Iesus 
 dixit discipulis suis: si quis uult post me uenire, abneget 
 semet ipsum et tollat crucem suam et sequatur me. qui 
 enim noluerit animam suam saluam facere, perdet eam: qui 
 autem perdiderit animam suam propter me, inueniet eam.

 

 
 
 
 quid enim prodest homini, si mundum uniuersum lucretur, 
 animae uero suae detrimentum patiatur? aut quam dabit homo 
 commutationem pro anima sua? filius enim hominis uenturus 
 est in gloria patris sui cum angelis suis, et tunc reddet unicuique 
 secundum opera eius. Item aliquanto post: Amen 
 dico uobis, nisi conuersi fueritis et efficiamini sicut paruuli, 
 non intrabitis in regnum caelorum. quicumque ergo humiliauerit 
 se sicut paruulus iste, hic est maior in regno caelorum. 
 et qui susceperit unum paruulum talem in nomine meo, me 
 suscipit. qui autem scandalizauerit unum de pusillis istis, 
 qui in me credunt, expedit ei ut suspendatur mola asinaria 
 in collo eius et demergatur in profundum maris. uae mundo 
 ab scandalis! necesse est enim ut ueniant scandala: uerumtamen 
 uae homini, per quem scandalum uenit! si autem manus 
 tua uel pes tuus scandalizat te, abscide eum et proice abs 
 te. bonum tibi est ad uitam ingredi debilem quam duas 
 manus uel duos pedes habentem mitti in ignem aeternum. 
 et si oculus tuus scandalizat te, erue eum et proice abs te. 
 bonum tibi est uno oculo in uitam intrare quam duos 
 oculos habentem mitti in gehennam ignis. uidete, ne contemnatis 
 unum ex his pusillis: dico autem uobis, quia angeli 
 eorum in caelis semper uident faciem patris mei, qui in caelis 
 est. uenit enim filius hominis saluare quod perierat. Et 
 paulo post: Si autem peccauerit in te frater tuus, uade et 
 corripe eum inter te et ipsum solum. si te audierit, lucratus 
 es fratrem tuum: si autem non te audierit, adhibe tecum 
 adhuc unum uel duos, ut in ore duorum testium uel trium

 

 
 
 
 stet omne uerbum. quod si non audierit eos, dic ecclesiae: 
 si autem et ecclesiam non audierit, sit tibi sicut ethnicus et 
 publicanus. amen dico uobis, quaecumque alligaueritis super 
 terram, erunt ligata et in caelo, et quaecumque solueritis super 
 terram, erunt soluta et in caelo. iterum dico uobis, quia 
 duo ei uobis consenserint super terram de omni re, quaecumque 
 petierint, fiet illis a patre meo, qui in caelis est. ubi 
 . enim sunt duo uel tres congregati in nomine meo, ibi sum in 
 medio eorum. tunc accedens Petrus ad eum dixit: domine, 
 quotiens peccabit in me frater meus, et dimittam ei? usque 
 septies? dicit illi Iesus: non dico tibi usque septies, sed 
 usque septuagies septies. ideo adsimilatum est regnum caelorum 
 homini regi, qui uoluit rationem ponere cum semis 
 suis: et cum coepisset rationem ponere, oblatus est ei unus 
 qui debebat decem milia talenta: cum autem non haberet 
 unde redderet, iussit eum dominus uenundari, et uxorem 
 eius, et filios, et omnia quae habebat, et reddi. procidens 
 autem seruus ille orabat eum dicens: patientiam habe in me, 
 et omnia reddam tibi. misertus autem dominus serui illius 
 dimisit eum, et debitum dimisit ei. egressus autem seruus 
 ille inuenit unum de conseruis suis, qui debebat ei centum 
 denarios, et tenens suffocabat eum dicens: redde quod debes. 
 et procidens conseruus eius rogabat eum dicens: patientiam 
 habe in me, et omnia reddam tibi. ille autem noluit, sed 
 abiit et misit eum in carcerem, donec redderet debitum. 
 uidentes autem conserui eius quae fiebant contristati sunt 
 ualde: et uenerunt et narrauerunt domino suo omnia quae 
 facta fuerant. tunc uocauit illum dominus suus et ait illi: 
 serue nequam, omne debitum dimisi tibi, quoniam rogasti me:

 
 
 
 nonne ergo oportuit et te misereri conserui tui, sicut et ego 
 tui misertus sum? et iratus dominus eius tradidit eum tortoribus, 
 quoad usque redderet uniuersum debitum. sic et pater 
 meus caelestis faciet uobis, si non remiseritis unusquisque 
 fratri suo de cordibus uestris. Et paulo post: Et accesserunt 
 ad eum Pharisaei temptantes eum et dicentes : si licet homini 
 dimittere uxorem suam quacumque ex causa? qui respondens 
 ait eis: non legistis, quia qui fecit ab initio masculum et feminam 
 fecit eos et dixit: propter hoc dimittit homo patrem 
 et matrem et adhaerebit uxori suae, et erunt duo in carne 
 una. itaque iam non sunt duo, sed una caro. quod ergo 
 deus coniunxit, homo non separet. dicunt illi: quid ergo 
 Moyses mandauit dare libellum repudii et dimittere? ait illis: 
 quoniam Moyses ad duritiam cordis uestri permisit uobis 
 dimittere uxores uestras: ab initio autem non sic fuit. dico 
 autem uobis, quia quicumque dimiserit uxorem suam, nisi 
 ob fornicationem, et aliam duxerit, moechatur, et qui dimissam 
 duxerit, moechatur. dicunt illi discipuli eius: si ita est causa 
 hominis cum uxore, non expedit nubere. qui dixit: non omnes 
 capiunt uerbum istud, sed quibus datum est. sunt enim 
 eunuchi, qui de matris utero sic nati sunt, et sunt eunuchi, 
 qui facti sunt ab hominibus, et sunt eunuchi, qui se ipsos 
 eunuchizauerunt propter regnum caelorum: qui potest capere, 
 capiat. tunc oblati sunt ei paruuli, ut manus eis inponeret 
 et oraret: discipuli autem increpabant eos. Iesus uero ait 
 eis: sinite paruulos et nolite eos prohibere ad me uenire. 
 talium est enim regnum caelorum. et cum inposuisset eis 
 manus, abiit inde. et ecce unus accedens ait illi: magister

 

 
 
 
 bone, quid boni faciam, ut habeam uitam aeternam? qui 
 dixit ei: quid me interrogas de bono? unus est bonus deus. 
 si autem uis ad uitam ingredi, serua mandata. dicit illi: 
 quae? Iesus autem dixit: non homicidium facies, non adulterabis, 
 non facies furtum, non falsum testimonium dices, 
 honora patrem tuum et matrem, et: diliges proximum tuum 
 sicut te ipsum. dicit illi adulescens: omnia haec custodiui, 
 quid adhuc mihi deest? ait illi Iesus: si uis perfectus esse, 
 uade, uende quae habes et da pauperibus, et habebis thesaurum 
 in caelo: et ueni, sequere me. cum audisset autem adulescens 
 uerbum, abiit tristis: erat enim habens multas possessiones. Iesus 
 autem dixit discipulis suis: amen dico uobis, quia diues 
 difficile intrabit in regnum caelorum. et iterum dico uobis, 
 facilius est camelum per foramen acus transire quam diuitem 
 intrare in regnum caelorum. auditis autem his discipuli 
 mirabantur ualde dicentes: quis ergo poterit saluus esse? 
 aspiciens autem Iesus dixit illis: apud homines hoc inpossibile 
 est, apud deum autem omnia possibilia sunt. tunc respondens 
 Petrus dixit ei: ecce nos reliquimus omnia et secuti sumus 
 te, quid ergo erit nobis? Iesus autem dixit illis: amen dico 
 uobis, quod uos qui secuti estis me in regeneratione, cum 
 sederit filius hominis in sede maiestatis suae, sedebitis et uos 
 super sedes duodecim iudicantes duodecim tribus Israhel. 
 et omnis qui reliquit domum, uel fratres, aut sorores, aut 
 patrem, aut matrem, aut uxorem, aut filios, aut agros propter 
 nomen meum, centuplum accipiet et uitam aeternam possidebit. 
 multi autem erunt primi nouissimi et nouissimi primi. 
 Et paulo post: Sicut filius hominis non uenit ministrari,

 

 
 
 
 sed ministrare et dare animam suam redemptionem pro 
 multis. Et aliquanto post: Reddite ergo quae sunt Caesaris 
 Caesari. et quae sunt dei deo. Et alibi: Diliges 
 dominum deum tuum in toto corde tuo, et in tota anima tua, 
 et in tota mente tua. hoc est maximum et primum mandatum. 
 secundum autem simile est huic: diliges proximum tuum sicut 
 te ipsum. in his duobus mandatis uniuersa lex pendet et 
 prophetae. Et post paucos uersus: Tunc Iesus locutus 
 est ad turbas et discipulos suos dicens: super cathedram 
 Moysi sederunt scribae et Pharisaei: omnia ergo quaecumque 
 dixerint uobis seruate et facite, secundum opera uero eorum 
 nolite facere: dicunt enim et non faciunt. alligant autem 
 onera grauia et inportabilia et inponunt in umeros hominum, 
 digito autem suo nolunt ea mouere. omnia uero opera sua 
 faciunt, ut uideantur ab hominibus. dilatant enim phylacteria 
 sua et magnificant fimbrias. amant autem primos recubitus 
 in caenis et primas cathedras in synagogis et salutationes in 
 foro et uocari ab hominibus rabbi. uos autem nolite uocari 
 rabbi: unus est enim magister uester, omnes autem uos fratres 
 estis. et patrem nolite uocare uobis super terram: unus est 
 enim pater uester, qui in caelis est nec uocemini magistri, 
 quia magister uester unus est Christus. qui maior est uestrum, 
 erit minister uester. qui autem se exaltauerit, humiliabitur, 
 et qui se humiliauerit, exaltabitur. Et paulo post: Vae 
 uobis, scribae et Pharisaei hypocritae, quia decimatis mentam 
 . et anethum et cyminum, et reliquistis quae grauiora sunt legis: 
 iudicium et misericordiam et fidem. haec oportuit facere

 

 
 
 
 et illa non omittere. duces caeci, excolantes culicem, camelum 
 autem glutientes. uae uobis, scribae et Pharisaei hypocritae, 
 quia mundatis quod de foris est calicis et parapsidis, 
 intus autem pleni sunt rapina et omni inmunditia. Pharisaee 
 caece, munda prius quod intus est calicis et parapsidis, ut 
 fiat et id quod de foris est mundum. uae uobis, scribae et 
 Pharisaei hypocritae, quia similes estis sepulchris dealbatis, 
 quae a foris parent hominibus speciosa, intus uero plena sunt 
 ossibus mortuorum et omni spurcitia. sic et uos a foris quidem 
 paretis hominibus iusti, intus autem pleni estis hypocrisi et 
 iniquitate. uae uobis, scribae et Pharisaei hypocritae, quia 
 aedificatis sepulchra prophetarum et ornatis monumenta iustorum 
 et dicitis: si fuissemus in diebus patrum nostrorum, 
 non essemus socii eorum in sanguine prophetarum. itaque 
 testimonio estis uobismet ipsis, quia filii estis eorum qui prophetas 
 occiderunt: et uos implete mensuram patrum uestrorum. 
 serpentes, genimina uiperarum, quomodo fugietis a iudicio 
 gehennae? ideo ecce ego mitto ad uos prophetas, et sapientes, 
 et scribas: et ex illis occidetis, et crucifigetis, et ex 
 eis flagellabitis in synagogis uestris, et persequimini de ciuitate 
 in ciuitatem: ut ueniat super uos omnis sanguis iustus, 
 qui effusus est super terram a sanguine Abel iusti usque ad 
 sanguinem Zachariae, filii Barachiae, quem occidistis inter 
 templum et altare. amen dico uobis, uenient haec omnia 
 super generationem istam. Et paulo post: Et quoniam 
 abundabit iniquitas, refrigescet caritas multorum: qui autem 
 permanserit usque in finem, hic saluus erit. Et post

 

 
 
 
 aliquantum: Estote parati. quia nescitis qua hora filius hominis 
 uenturus est. quis putas est fidelis seruus et prudens, quem 
 constituit dominus suus supra familiam suam, ut det illis 
 cibum in tempore? beatus ille seruus. quem cum uenerit 
 dominus eius inuenerit sic facientem. amen dico uobis, quoniam 
 super omnia bona sua constituet eum. si autem dixerit 
 malus seruus ille in corde suo: moram facit dominus meus 
 uenire: et coeperit percutere conseruos suos, manducet autem et 
  bibat cum ebriis: ueniet dominus serui illius in die qua non sperat 
 et hora qua ignorat, et diuidet eum partemque eius ponet 
 cum hypocritis: illic erit fletus et stridor dentium. Et post 
 paululum: Vigilate itaque, quia nescitis diem neque horam. 
 Item post paululum: Cum autem uenerit filius hominis 
 in maiestate sua et omnes angeli cum eo, tunc sedebit super 
 sedem maiestatis suae, et congregabuntur ante eum omnes 
 gentes, et separabit eos ab inuicem, sicut pastor segregat 
 oues ab haedis, et statuet oues quidem a dextris suis, haedos 
 autem a sinistris. tunc dicet rex his qui a dextris eius erunt: 
 uenite, benedicti patris mei, possidete paratum uobis regnum 
 a constitutione mundi. esuriui enim, et dedistis mihi manducare: 
 sitiui, et dedistis mihi bibere: hospes eram, et collegistis 
 me: nudus, et cooperuistis me: infirmus, et uisitastis 
 me: in carcere, et uenistis ad me. tunc respondebunt ei 
 iusti dicentes: domine, quando te uidimus esurientem et 
 pauimus, sitientem et dedimus tibi potum ? quando autem

 

 
 
 
 te uidimus hospitem et collegimus te, aut nudum et cooperuimus? 
 aut quando te uidimus infirmum aut in carcere, 
 et uenimus ad te? et respondens rex dicet illis: amen dico 
 uobis, quamdiu fecistis uni de his fratribus meis minimis, 
 mihi fecistis. tunc dicet et his qui a sinistris erunt: discedite 
 a me, maledicti, in ignem aeternum, qui paratus est diabolo 
 et angelis eius. esuriui enim, et non dedistis mihi manducare: 
 sitiui, et non dedistis mihi potum: hospes fui, et non collegistis 
 me: nudus, et non cooperuistis me: infirmus et in 
 carcere, et non uisitastis me. tunc respondebunt et ipsi 
 dicentes: domine, quando te uidimus esurientem, et sitientem, 
 et hospitem, aut nudum, aut infirmum, uel in carcere, et non 
 ministrauimus tibi? tunc respondebit illis dicens: amen dico 
 uobis, quamdiu non fecistis uni de minoribus his, nec mihi 
 fecistis. et ibunt hi in supplicium aeternum, iusti autem in 
 uitam aeternam. Et aliquanto post: Vigilate et orate, 
 ut non intretis in temptationem.

XXVI. DE EVANGELIO SECVNDVM MARCVM. 
 Aduocans iterum turbam dicebat illis: audite me omnes et 
 intellegite. nihil est extra hominem introiens in eum quod 
 possit eum coinquinare, sed quae de homine procedunt, illa 
 sunt quae communicant hominem. si quis habet aures audiendi,

 

 
 
 
 audiat. et cum introisset in domum a turba, interrogabant 
 eum discipuli eius parabolam. et ait illis: sic et uos inprudentes 
 estis ? non intellegitis, quia omne extrinsecus introiens 
 in hominem non potest eum communicare, quia non introit 
 in cor eius, sed in uentrem, et in secessum exit purgans omnes 
 escas ? dicebat, quoniam quae de homine exeunt illa communicant 
 hominem. ab intus enim de corde hominum exeunt cogitationes 
 malae, procedunt adulteria, fornicationes, homicidia, 
 furta, auaritia, nequitiae, dolus, inpudicitia, oculus malus, 
 blasphemia, superbia, stultitia. haec mala ab intus procedunt 
 et communicant hominem. Et alio loco: Conuocata turba 
 cum discipulis suis dixit eis: si quis uult post me sequi, deneget 
 se ipsum et tollat crucem suam et sequatur me. qui 
 enim uoluerit animam suam saluam facere, perdet eam: qui 
 autem perdiderit animam suam propter me et euangelium, 
 saluam eam faciet. quid enim proderit homini, si lucretur 
 mundum totum, detrimentum faciat animae suae? aut quid 
 dabit homo commutationem pro anima sua? qui enim me confusus 
 fuerit et mea uerba in generatione ista adultera et peccatrice, 
 et filius hominis confundetur eum in gloria patris sui 
 cum angelis sanctis. Et alibi: Et accipiens puerum statuit 
 eum in medio eorum. quem cum complexus esset, ait illis: 
 quisquis ex huiusmodi pueris receperit in nomine meo, me

 

 
 
 
 recipit, et quicumque me susceperit, non me suscipit, sed 
 eum qui me misit. Et paulo post: Quisquis enim potum 
 dederit uobis calicem aquae in nomine meo, quia Christi estis, 
 amen dico uobis, non perdet mercedem suam. et quisquis 
 scandalizauerit unum ex his pusillis credentibus in me, bonum 
 est ei magis, si circumdaretur mola asinaria collo eius, et 
 in mare mitteretur. Et post paululum: Habete in uobis 
 salem, et pacem habete inter uos. Et paulo post: Et accedentes 
 Pharisaei interrogabant eum: si licet uiro uxorem dimittere, 
 temptantes eum. at ille respondens dixit eis: quid 
 uobis praecepit Moyses ? qui dixerunt: Moyses permisit libellum 
 repudii scribere et dimittere. quibus respondens Iesus ait: 
 ad duritiam cordis uestri scripsit uobis praeceptum istud, ab 
 initio autem creaturae masculum et feminam fecit eos deus. 
 propter hoc relinquet homo patrem suum et matrem et adhaerebit 
 ad uxorem suam, et erunt duo in carne una. itaque iam 
 non sunt duo, sed una caro. quod ergo deus iunxit, homo 
 non separet. et in domo iterum discipuli eius de eodem interrogauerunt 
 eum. et dicit illis: quicumque dimiserit uxorem 
 suam et aliam duxerit, adulterium committit super eam: et 
 si uxor dimiserit uirum suum et alii nupserit, moechatur. 
 Et post IIII uersus: Sinite paruulos uenire ad me et ne 
 prohibueritis eos. talium est enim regnum dei. amen dico 
 uobis, quisquis non receperit regnum dei uelut paruulus, non 
 intrabit in illud. et complexus eos et inponens manus super

 

 
 
 
 illos benedicebat eos. et cum egressus esset in uiam, procurrens 
 quidam genu flexo ante eum rogabat eum: magister 
 bone, quid faciam, ut uitam aeternam percipiam? Iesus autem 
 dixit ei: quid me dicis bonum? nemo bonus nisi unus deus. 
 praecepta nosti: ne adulteres, ne occidas, ne fureris, ne 
 falsum testimonium dicas, ne fraudem feceris, honora patrem 
 tuum et matrem. et ille respondens ait illi: magister, haec 
 omnia seruaui a iuuentute mea. Iesus autem intuitus eum 
 dilexit eum et dixit illi: unum tibi deest: uade, quaecumque 
 habes uende et da pauperibus, et habebis thesaurum in caelo: 
 et ueni. sequere me. qui contristatus in uerbo abiit maerens: 
 erat enim habens multas possessiones. et circumspiciens Iesus 
 ait discipulis suis: quam difficile qui pecunias habent in regnum 
 dei introibunt! discipuli autem obstupescebant in uerbis eius. 
 at Iesus rursus respondens ait illis: filioli, quam difficile est 
 confidentes in pecuniis in regnum dei introire! facilius est 
 camelum per foramen acus transire quam diuitem intrare in 
 regnum dei. qui magis admirabantur dicentes ad semet ipsos: 
 et quis potest saluus fieri? et intuens illos Iesus ait: apud 
 homines inpossibile est, sed non apud deum: omnia enim 
 possibilia sunt apud deum. coepit Petrus ei dicere: ecce nos 
 dimisimus omnia et secuti sumus te. respondens Iesus ait: 
 amen dico uobis, nemo est qui reliquerit domum, aut fratres, 
 aut sorores, aut matrem, aut patrem, aut filios, aut agros 
 propter me et propter euangelium, qui non accipiat centies

 

 
 
 
 tantum nunc in tempore hoc, damus, et fratres, et sorores, 
 et matres, et filios, et agros, cam persecutionibus, et in saeculo 
 futuro uitam aeternam. multi autem erunt primi nouissimi 
 et nouissimi primi. Et paulo post: Scitis quia hi qui 
 uidentur principari gentibus dominantur eis et principes eorum 
 potestatem habent ipsorum. non ita est autem in uobis: sed 
 quicumque uoluerit fieri maior, erit uester minister, et 
 quicumque uoluerit in uobis primus esse, erit omnium seruus. 
 nam et filius hominis non uenit, ut ministraretur ei, sed ut 
 ministraret et daret animam suam redemptionem pro multis. 
 
 
 Et aliquanto post: Et respondens Iesus ait eis : habete 
 fidem dei! amen dico uobis, quicumque dixerit huic monti: 
 tollere et mittere in mare! et non haesitauerit in corde suo, 
 sed crediderit quia quodcumque dixerit: fiat! fiet ei. propterea 
 dico uobis: omnia quaecumque orantes petitis credite quia 
 accipietis, et uenient uobis. et cum stabitis ad orandum, 
 dimittite, si quid habetis aduersus aliquem, ut et pater uester, 
 qui in caelis est, dimittat uobis peccata uestra. quod si uos 
 non dimiseritis, nec pater uester, qui in caelis est, dimittet 
 uobis peccata uestra, Item post aliquantum: Respondens 
 autem Iesus dixit illis: reddite igitur quae sunt Caesaris 
 Caesari, et quae sunt dei deo. Et alio loco: Et accessit 
 unus de scribis, qui audierat illos conquirentes, et uidens quia 
 bene illis responderit interrogauit eum, quod esset primum 
 omnium mandatum. Iesus autem respondit ei: quia primum

 

 

 

 
 
 
 omnium mandatum est: audi, Israhel, dominus deus noster 
 dominus unus est, et diliges dominum deum tuum ex toto 
 corde tuo, et ex tota anima tua, et ex tota mente tua, et ex 
 tota uirtute tua: hoc est primum mandatum. secundum autem 
 simile illi: diliges proximum tuum tamquam te ipsum. maius 
 horum . aliud mandatum non est et ait illi scriba: bene, 
 magister, in ueritate dixisti, quia unus est, et non est alius 
 praeter eum: et ut diligatur ex toto corde, et ex toto intellectu, 
 et ex tota anima, et ex tota fortitudine, et diligere proximum 
 tamquam se ipsum maius est omnibus holocaustomatibus et 
 sacrificiis. Iesus autem uidens quod sapienter respondisset 
 dixit illi: non es longe a regno dei. et nemo iam audebat 
 eum interrogare. Et paulo post: Cauete a scribis, qui 
 uolunt in stolis ambulare, et salutari in foro, et in primis 
 cathedris sedere in synagogis, et primos discubitus caenis: 
 qui deuorant domus uiduarum sub obtentu prolixae orationis, 
 hi accipiunt prolixius iudicium. et sedens Iesus contra gazophylacium 
 aspiciebat quomodo turba iactarent in gazophylacium: 
 et multi diuites iactabant multa. cum uenisset autem 
 una uidua pauper, misit duo minuta, quod est quadrans. et 
 conuocans discipulos ait illis: amen dico uobis, quoniam uidua 
 haec pauper plus omnibus misit qui miserunt in gazophylacium. 
 omnes enim ex eo quod abundabat illis miserunt, haec uero

 

 
 
 
 de penuria sua omnia quae. habuit misit, totum. uictum suum. 
 E t paulo post: Et cum duxerint uos tradentes, nolite praecogitare 
 quid loquamini, sed quod datum fuerit uobis in illa 
 hora id loquimini. non enim estis uos loquentes, sed spiritus 
 sanctus. Et post paululum: Et eritis odio omnibus propter 
 nomen meum. qui autem sustinuerit in finem, hic saluus erit 
 Et alio loco: Videte, uigilate orantes: nescitis enim quando 
 tempus sit. sicut homo, qui peregre profectus reliquit domum 
 suam et dedit seruis. suis potestatem cuiusque operis, et ianitori 
 praecipiat, ut uigilet. uigilate ergo: nescitis enim quando 
 dominus domus ueniat: sero, an media nocte, an galli cantu, 
 an mane: ne, cum uenerit repente, inueniat uos dormientes. 
 quod autem uobis dico, omnibus dico: uigilate.

XXVII. DE EVANGELIO SECVNDVM LVCAM. 
 Gloria in altissimis deo, et in terra pax hominibus bonae 
 uoluntatis. Et aliquanto post: Et interrogabant eum turbae 
 dicentes: quid ergo faciemus? respondens autem dicebat illis: 
 qui habet duas tunicas, det non habenti: et qui habet escas, 
 similiter faciat uenerunt autem et publicani, ut baptizarentur, 
 et dixerunt ad illum: magister, quid faciemus? at ille dixit 
 ad eos: nihil amplius quam quod constitutum est uobis faciatis.

 

 

 
 
 
 interrogabant autem eum et milites dicentes: quid faciemus 
 et nos? et ait illis: neminem concutiatis, neque calumniam 
 faciatis, et contenti estote stipendiis uestris. Et post aliquantum: 
 Beati pauperes, quia uestrum eat regnum dei. 
 beati qui nunc esuritis, quia saturabimini. beati qui nunc 
 fletis, quia ridebitis. beati eritis, cam uos derint homines 
 et cam separauerint uos et et exprobrauerint et eiecerint nomen 
 uestrum tamquam malum propter filium hominis. gaudete 
 in illa die et exultate: ecce enim merces uestra multa in 
 caelo. secundum haec enim faciebant prophetis patres eorum. 
 uerum tamen uae uobis diuitibus, quia habetis consolationem 
 uestram. uae uobis qui saturati estis, quia esurietis. uae 
 uobis qui ridetis nunc, quia lugebitis et flebitis. uae cum 
 bene uobis dixerint omnes homines: secundum haec faciebant 
 prophetis patres eorum. sed uobis dico qui auditis: diligite 
 inimicos uestros, benefacite his qui uos oderunt. benedicite 
 maledicentibus uobis. orate pro calumniantibus uos. et qui 
 te percutit in maxillam praebe et alteram, et ab eo qui 
 aufert tibi uestimentum tuum etiam tunicam noli prohibere 
 omni autem petenti tribue, et qui aufert quae tua sunt 
 ne repetas et prout uultis, at faciant uobis homines, facite 
 illis similiter. et si diligitis eos qui uos diligunt, quae uobis 
 eat gratia? nam et peccatores diligentes se diligunt et si

 

 
 
 
 benefeceritis his qui uobis benefaciunt, quae uobis est gratia? 
 siquidem peccatores hoc faciunt et si mutuum dederitis 
 his a quibus speratis recipere, quae gratia eat uobis? nam 
 et peccatores peccatoribus faenerant, ut recipiant aequalia. 
 uerum tamen diligite inimicos uestros: benefacite et mutuum 
 date nihil desperantes: et erit merces uestra multa, et eritis 
 filii altissimi: quia ipse benignus est super ingratos et malos. 
 estote ergo misericordes, sicut et pater uester misericors est. 
 nolite iudicare, et non iudicabimini. nolite condemnare, et 
 non condemnabimini. dimittite, et dimittemini date, et 
 dabitur uobis. mensuram bonam, et confertam, et coagitatam, 
 et supereffluentem dabunt in sinum uestrum. eadem quippe 
 mensura, qua mensi fueritis, remetietur uobis. dicebat autem 
 illis et similitudinem: numquid potest caecus caecum ducere? 
 nonne ambo in foueam cadunt? non est discipulus super 
 magistrum: perfectus autem omnis erit sicut magister eius. 
 quid autem uides festucam ia oculo fratris tui, trabem autem, 
 quae in oculo tuo est, non consideras ? et quomodo potes 
 dicere fratri tuo: frater, sine eiciam festucam de oculo tuo, 
 ipse in oculo tuo trabem non uidens? hypocrita, eice primum 
 trabem de oculo tuo, at tunc perspicies, ut educas festucam 
 de oculo fratris tui non est enim arbor bona quae facit fructus 
 malos, neque arbor mala faciens fructum bonum. unaquaeque 
 arbor de fructu suo cognoscitur. neque enim de spinis colligunt 
 ficus, neque de rubo uindemiant uuas. bonus homo de 
 bono thesauro cordis sui profert bonum, et malus homo de

 
 
 
 malo profert malum. ex abundantia enim cordis os loquitur. 
 quid autem uocatis me: domine, domine, et non facitis quae 
 dico? omnis qui uenit ad me et audit sermones meos et facit 
 eos, ostendam uobis cui similis est. similis est homini aedificanti 
 domum, qui fodit in altum et posuit fundamenta super 
 petram. inundatione autem facta inlisum est flumen domui 
 illius, et non potuit eam mouere : fundata enim erat super 
 petram. qui autem audit et non facit, similis est homini aedificanti 
 domum suam super terram sine fundamento: in quam 
 inlisus est fluuius, et continuo cecidit, et facta est ruina domus 
 illius magna. Et post aliquantum: Cui ergo similes dicam 
 homines generationis huius? et cui similes sunt? pueris sedentibus 
 in foro et loquentibus ad inuicem et dicentibus: 
 cantauimus uobis tibiis et non saltastis, lamentauimus et non 
 plorastis. uenit enim Iohannes baptista neque manducans 
 panem neque bibens uinum, et dicitis: daemonium habet. 
 uenit filius hominis manducans et bibens, et dicitis: ecce 
 homo deuorator et bibens uinum, amicus publicanorum et peccatorum. 
 et iustificata est sapientia ab omnibus filiis suis. Item 
 post aliquantum: Est autem haec parabola: semen est 
 uerbum dei. qui autem secus uiam sunt qui audiunt: deinde 
 uenit diabolus et tollit uerbum de corde eorum, ne credentes

 

 
 
 
 salui fiant. nam qui supra petram, qui cum audierint, cum 
 gaudio suscipiunt uerbum, et hi radices non habent, qui ad 
 tempus credunt et in tempore temptationis recedunt. quod 
 autem in spinis cecidit, hi sunt qui audierunt et a sollicitudinibus 
 et diuitiis et uoluptatibus uitae euntes suffocantur 
 et non referunt fructum. quod autem in bonam terram, hi 
 sunt qui in corde bono et optimo audientes uerbum retinent 
 et fructum adferunt in patientia. nemo autem lucernam accendens 
 operit eam uaso aut subtus lectum ponit, sed supra 
 candelabrum ponit, ut intrantes uideant lumen. non enim est 
 occultum quod non manifestetur, nec absconditum quod non 
 cognoscatur et in palam ueniat. uidete ergo quomodo audistis. 
 qui enim habet, dabitur illi, et quicumque non habet, etiam 
 quod putat se habere auferetur ab illo. Et post aliquantum 
 : Conuocatis autem duodecim apostolis dedit illis uirtutem 
 et potestatem super omnia daemonia et ut languores 
 curarent. et misit illos praedicare regnum dei et sanare infirmos, 
 et ait ad illos: nihil tuleritis in uia, neque uirgam 
 neque peram neque panem neque pecuniam neque duas tunicas 
 habeatis, et in quamcumque domum intraueritis, ibi manete 
 et inde ne exeatis. et quicumque non receperit uos, exeuntes 
 de ciuitate illa etiam puluerem pedum uestrorum excutite in 
 testimonium super illos. Item post aliquantum: Dicebat 
 autem ad omnes: si quis uult post me uenire, abneget semet 
 ipsum et tollat crucem suam et sequatur me. qui enim 
 uoluerit animam suam saluam facere, perdet illam. nam

 

 
 
 
 qui perdiderit animam suam propter me, saluam faciet illam. 
 quid enim proficit homo, si lucretur totum mundum, se autem 
 ipsum perdat, et detrimentum sui fiat ? nam qui in* erubuerit 
 et meos sermones, hunc filius hominis erubescet, cum uenerit 
 in maiestate sua et patris et sanctorum angelorum. Et alio 
 loco: Intrauit autem cogitatio in eos, quis eorum maior esset. 
 at Iesus uidens cogitationes cordis illorum, adprehendens 
 puerum statuit eum secus se et ait illis: quicumque susceperit 
 puerum istum in nomine meo, me recipit; et quicumque me 
 receperit, recipit eam qui me misit. nam qui minor est inter 
 omnes uos, hic maior est. Et post aliquantum: Ait autem 
 ad alterum: sequere me. ille autem dixit: domine, permitte 
 mihi primum ire sepelire patrem meum. dixitque Iesus: 
 sine ut mortui sepeliant mortuos suos: tu autem uade, adnuntia 
 regnum dei. et ait alter: sequar te, domine, sed primum 
 permitte mihi renuntiare his qui domi sunt. ait ad illum Iesus: 
 nemo mittens manum suam in aratrum et aspiciens retro 
 aptus est regno dei. Et paulo post: Ecce ego mitto uos 
 sicut agnos inter lupos, nolite portare sacculum, neque peram, 
 neque calciamenta, et neminem per uiam salutaueritis. in 
 quamcumque domum intraueritis, primum dicite: pax huic 
 domui. et si ibi fuerit filius pacis, requiescet super illam pax 
 uestra, sin autem, ad uos reuertetur. in eadem autem domo 
 manete edentes et bibentes quae apud illos sunt: dignus enim 
 est operarius mercede sua. nolite transire de domo in domum 
 et in quamcumque ciuitatem intraueritis et susceperint uos,

 

 
 
 
 manducate quaecumque adponuntur uobis, et eurste infirmos, 
 qui ia illa sunt, et dicite illis: adpropinquauit in uos regnum 
 dei ia quamcumque ciuitatem intraueritis et non receperint 
 uos, exeuntes in plateas eius dicite: etiam puluerem, qui adhaesit 
 nobis de ciuitate uestra, extergimus uos: tamen hoc 
 scitote, quia adpropinquauit regnum dei. dico uobis: quia 
 Sodomis in die illa remissius erit quam illi ciuitati. E t post 
 paululum: Verum tamen in hoc nolite gaudere, quia spiritus 
 uobis subiciuntur: gaudete autem, quod nomina uestra scripta 
 sunt in caelis. Et paulo post: Ecce quidam legis peritus 
 surrexit temptans illum et dicens; magister, quid faciendo 
 uitam aeternam possidebo? at ille dixit ad eam: in lege quid 
 scriptum est? quomodo legis? ille respondens dixit: diliges 
 dominum deum tuum ex toto corde tuo et ex tota anima tua 
 et ex omnibus uiribus tuis et ex omni mente tua, et proximum 
 tuam sicut te ipsum. Et paulo post; Quis horum trium 
 uidetur tibi proximus fuisse illi qui incidit in latrones? at 
 ille dixit: qui feeit misericordiam in illum. et ait illi Iesus: 
 uade et fac similiter. Et post paululum: Martha, Martha, 
 sellieita ea et turbaris erga plurima: porro unum est necessarium. 
 Maria optimam partem elegit, quae non auferetur ab 
 ea. Item post paululum: Cum oratis, inquit, dicite: 
 pater, sanctificetur nomen tuum: adueniat regnum tuum:

 

 
 
 
 panem nostrum cotidianum da nobis hodie: et dimitte nobis 
 peccata nostra, siquidem et ipsi dimittimus omni debenti nobis : 
 et ne nos inducas in temptationem. et ait ad illos: quis 
 uestrum habebit amicum et ibit ad illum media nocte et dicet 
 illi: amice, commoda mihi tres panes, quoniam amicus meus 
 uenit de uia ad me et non habeo quod ponam ante illum: 
 et ille de intus respondens dicat: noli mihi molestus esse: 
 iam ostium clausum est, et pueri mecum sunt in cubili: non 
 possum surgere et dare tibi. dico uobis, etsi non dabit illi 
 surgens eo quod amicus eius sit, propter inportunitatem tamen 
 eius surget et dabit illi quotquot habet necessarios. et ego 
 uobis dico: petite, et dabitur uobis: quaerite, et inuenietis: 
 pulsate, et aperietur uobis. omnis enim qui petit accipit, et 
 qui quaerit inuenit, et pulsanti aperietur. quis autem ex 
 uobis patrem petit panem, numquid lapidem dabit illi? aut 
 piscem, numquid pro pisce serpentem dabit illi? aut si petierit 
 ouum, numquid porriget illi scorpionem? si ergo uos, 
 cum sitis mali, nostis bona data dare filiis uestris, quanto 
 magis pater uester de caelo dabit spiritum bonum petentibus 
 se? Et paulo post: Factum est autem cum haec diceret, 
 extollens uocem quaedam mulier de turba dixit illi: beatus 
 uenter, qui te portauit, et ubera, quae suxisti. at ille dixit: 
 immo beati qui audiunt uerbum dei et custodiunt. Et paulo 
 post: Et cum loqueretur, rogauit illum quidam Pharisaeus, 
 ut pranderet apud se: et ingressus recubuit. Pharisaeus autem

 

 
 
 
 coepit intra se reputans dicere, quare non baptizatus esset 
 ante prandium. et ait dominus ad illum: nunc uos, Pharisaei, 
 quod de foris est calicis et catini mundatis, quod autem intus 
 est uestrum plenum est rapina et iniquitate. stulti, nonne 
 qui fecit quod de foris est, etiam quod de intus est fecit? 
 uerum tamen quod superest date elemosynam, et ecce omnia 
 munda sunt uobis. sed uae uobis, Pharisaei, qui decimatis 
 mentam et rutam et omne holus, et praeteritis iudicium et 
 caritatem dei. haec autem oportuit facere, et illa non omittere. 
 uae nobis, Pharisaei, quia diligitis primas cathedras in synagogis 
 et salutationes in foro. uae nobis, quia estis ut monumenta 
 quae non parent, et homines ambulantes supra nesciunt. 
 respondens autem quidam ex legis peritis ait illi: magister, 
 haec dicens etiam nobis contumeliam facis. at ille ait: etiam 
 nobis legis peritis uae, quia oneratis homines oneribus, quae 
 portari non possunt, et ipsi uno digito uestro non tangitis 
 sarcinas. Et alio in loco: Adtendite a fermento Pharisaeorum, 
 quae est hypocrisis. Et paulo post: Dico autem 
 nobis amicis meis: ne terreamini ab his qui occidunt corpus 
 et post haec non habent amplius quod faciant. ostendam 
 autem nobis quem timeatis: timete eum qui, postquam occiderit; 
 habet potestatem mittere in gehennam: ita dico uobis, 
 hunc timete. nonne quinque passeres ueneunt dipondio? et 
 unus ex illis non est in obliuione coram deo. sed et capilli 
 capitis uestri omnes numerati sunt. nolite ergo timere:

 

 
 
 
 tis passeribus pluris estis. dico autem uobis: omnis quicumque 
 confessus fuerit me coram hominibus, et filius hominis 
 confitebitur in illo coram angelis dei: qui autem negauerit 
 me coram hominibus, denegabitur coram angelis dei et omnis 
 qui dicit uerhum in filium hominis, remittetur illi: ei autem 
 qui in spiritum sanctum blasphemauerit non remittetur. cum 
 autem inducent uos in synagogas et ad magistratus et potestates, 
 nolite solliciti esse, qualiter a. quid respondeatis, 
 aut quid dicatis: spiritus enim sanctus docebit 
 uos in ipsa hora quae oporteat dicere. ait autem quidam ei 
 de turba: magister, dic fratri meo, ut diuidat mecum hereditatem. 
 at ille dixit ei: homo, quis constituit iudicem aut 
 diuisorem supra uos? dixitque ad illos: uidete et cauete ab 
 omni auaritia, quia non in abundantia cuiusquam uita eius 
 est ex his quae possidet. dixit autem similitudinem ad illos 
 dicens : hominis cuiusdam diuitis uberes fructus ager attulit, 
 et cogitabat intra se dicens: quid faciam, quod non habeo quo 
 congregem fructus meos? et dixit: hoc faciam: destruam 
 horrea mea et maiora faciam, et illuo congregabo omnia quae 
 nata sunt mihi et bona mea, et dicam animae meae: anima, 
 habes multa bona posita in annos plurimos: requiesce, combibe, 
 epulare. dixit autem illi dans : stulte, hac nocte animam 
 tuam repetunt a te: quae autem parasti cuius erunt? sic est 
 omnia qui sibi thesaurizat et non est in deum diues dixitque 
 ad discipulos suos: ideo dico uobis, nolite solliciti esse animae

 
 
 
 quid manducetis, neque corpori quid uestiamini. anima plus 
 est quam esca, et corpus quam uestimentum. considerate 
 corues, quia non seminant neque metunt, quibus non est cellarium 
 neque horreum, et deus pascit illos: quanto magis uos 
 pluris estis illis? quis autem uestrum cogitando potest adicere 
 ad staturam suam cubitum an m ? si ergo neque quod 
 minimum est potestis, quid de ceteris solliciti estis? considerate 
 lilia quomodo crescunt: non laborant, non neunt. 
 dico autem uobis: nec Salomon oumi gloria sua uestiebatur 
 sicut unum et istis. si autem faenum agri quod hodie in 
 agro est et cras in clibanum mittitur, deus sie uestit 
 magis uos pusiillue fidei? et uos nolite quaerer, quld manducetis, 
 aut quid bibatis, et nolite in sublime tolli. haec enim 
 omnia gentes mundi quaerunt: pater autem uester scit, quoniam 
 his indigetis. uerum tamen quaerite regnum dei, et haec omnia 
 adicientur uobis. nolite timere, pusillus grex, quia complacuit 
 patri uestro dare uobis regnum. uendite quae possidetis et 
 date elemosynam. facite uobis sacculos, qui non ueterescunt, 
 thesaurum non deficientem in caelis, quo fur non adpropiat, 
 neque tinea corrumpit. ubi enim thesaurus uester est, ibi et 
 cor uestrum erit. Et post paululum: Et uos estote parati, 
 quia qua hora non putatis filius hominis uenit. ait autem ei 
 Petrus: domine, ad nos dicis hanc parabolam, an et ad omnes ? 
 dixit autem dominus: quis putas est fidelis seruus et prudens,

 

 
 
 
 quem constituet dominus supra familiam suam, ut det in tempore 
 tritici mensuram? beatus ille seruus, quem, cum uenerit 
 dominus, inueniet ita facientem. uere dico uobis, supra omnia 
 quae possidet constituet eum. quod si dixerit seruus ille in 
 corde suo: moram facit dominus meus uenire, et coeperit 
 percutere pueros et ancillas, et edere, et bibere, et inebriari: 
 ueniet dominus serui illius in die, qua non sperat, et hora, 
 qua nescit, et diuidet eam partemque eius cum infidelibus 
 ponet. ille autem seruus, qui cognouit uoluntatem domini 
 sui et non praeparauit et non fecit secundum uoluntatem eius, 
 uapulabit multis: qui autem non cognouit et fecit digna plagis, 
 uapulabit paucis. omni autem cui multum datum est multum 
 quaeretur ab eo, et cui commendauerunt multum, plus repetent 
 ab eo. Item paulo post: Hypocritae, faciem terrae 
 et caeli nostis probare, hoc autem tempus quomodo non probatis? 
 quid autem et a uobis ipsis non iudicatis quod iustum 
 est? Et aliquanto post: Contendite intrare per angustam 
 portam: quia multi, dico uobis, quaerunt intrare et non poterunt. 
 Et alio loco: Dicebat autem ad inuitatos parabolam 
 intendens, quomodo primos accubitus eligerent, dicens ad 
 illos: cum inuitatus fueris ad nuptias, non discumbas in primo 
 loco, ne forte honoratior te sit inuitatus ab eo, et ueniens is 
 qui te et illum uocauit dicat tibi: da huic locum, et tunc

 

 
 
 
 incipias cum rubore nouissimum locum tenere. sed cum 
 uocatus fueris, uade, recumbe in nouissimo loco, ut cum 
 uenerit qui te inuitauit, dicat tibi: amice, ascende superius: 
 tunc erit tibi gloria coram simul discumbentibus. quia omnis 
 qui se exaltat, humiliabitur, et qui se humiliat, exaltabitur. 
 dicebat autem et ei qui se inuitauerat: cum facis prandium 
 aut caenam, noli uocare amicos tuos, neque fratres tuos, neque 
 cognatos, neque uicinos diuites, ne forte et ipsi te reinuitent 
 et fiat tibi retributio. sed cum facis conuiuium, uoca 
 pauperes, debiles, claudos, caecos, et beatus eris, quia non 
 habent retribuere tibi: retribuetur enim tibi in retributione 
 iustorum. Et post paululum: Si quis uenit ad me et non 
 odit patrem suum et matrem, et uxorem, et filios, et fratres, 
 et sorores, adhuc autem et animam suam, non potest meus 
 discipulus esse. et qui non baiulat crucem suam et uenit 
 post me, non potest meus esse discipulus. quis enim ex uobis 
 uolens turrem aedificare non prius sedens conputat sumptus, 
 qui necessarii sunt, si habet ad perficiendum, ne, posteaquam 
 posuerit fundamentum et non potuerit perficere, omnes qui 
 uident incipiant inludere ei dicentes: quia hic homo coepit 
 aedificare et non potuit consummare? aut qui rex iturus 
 committere bellum. aduersus alium regem non sedens prius 
 cogitat, si potest cum decem milibus occurrere ei qui cum 
 uiginti milibus uenit ad se ? alioquin adhuc illo longe agente 
 legationem mittens rogat ea quae pacis sunt. sic ergo omnis

 

 
 
 
 ex uobis qui non renuntiat omnibus quae possidet non potest 
 meus esse discipulus. Et post aliquantum: Et ego uobis 
 dico: facite uobis amicos de mammona iniquitatis, ut cum 
 defeceritis, recipiant uos in aeterna tabernacula. qui fidelis 
 eat in minimo, et in maiori fidelis est. et qui in modico ini- 
 quus est, et in maiori iniquus est . si ergo in iniquo mammona 
 fideles non fuistis, quod uerum est quis credet uobis? ei 
 si in alieno fideles non fuistis, quod uestrum est quis dabit 
 uobi? nemo potest duobus dominis seruire: aut enim unum odiet 
 et alterum diliget, aut uni adhaerebit et alteram contemnet. 
 non potestis deo seruire et mammonae. audiebant autem 
 haec omnia Pharisaei, qui erant auari, et deridebant illum. 
 et ait illis: uos estis qui iustificatis uos coram hominibus, 
 deus autem nouit corda uestra: quia quod hominibus altum 
 est abominatio est ante deum. Et post paucos uersus: 
 Omnis qui dimittit uxorem suam et ducit alteram moechatur. 
 Et post paululum: Inpossibile est at non ueniant scandala: 
 uae autem illi per quem ueniunt. utilius est illi, si lapis 
 molaris inponatur circa collum eius, et proiciatur in mare, 
 quam ut scandalizetur unum de pusillis istis. adtendite uobis: 
 si peccauerit frater tuus, increpa illum, et si paenitentiam 
 egerit, dimitte illi. et si septies in die peccauerit in te et 
 si septies in die conuersus fuerit ad te dicens: paenitet me, 
 dimitte illi. Et alio loco: Dixit autem ad quosdam qui in 
 se confidebant tamquam iusti et aspernabantur ceteros

 

 
 
 
 parabolam istam: duo homines ascenderunt in templum, ut orarent, 
 unus Pharisaeus et alter publicanus. Pharisaeus stans 
 haec apud se orabat: domine, gratias ago tibi, quia non sum 
 sicut ceteri homines, raptores, iniusti, adulteri, uelut etiam 
 hic publicanus: ieiuno bis in sabbato, decimas do omnium 
 quae possideo. et publicanus a longe stans nolebat nec oculos 
 ad caelum leuare, sed percutiebat pectus suum dicens: deus, 
 propitius esto mihi peccatori. dico uobis, descendit hic iustificatus 
 in domum suam ab illo: quia omnis qui se exaltat 
 humiliabitur, et qui se humiliat exaltabitur. adferebant autem 
 ad illum et infantes, ut eos tangeret. quod cum uiderent 
 discipuli, increpabant illos. Iesus autem conuocans illos dixit: 
 sinite pueros uenire ad me et nolite eos uetare. talium est 
 enim regnum dei. amen dico uobis, quicumque non acceperit 
 regnum dei sicut puer, non intrabit in illud. et interrogauit 
 eum quidam princeps dicens: magister bone, quid faciens 
 uitam aeternam possidebo? dixit autem Iesus: quid me dicis 
 bonum? nemo bonus nisi solus deus. mandata nosti: non 
 occides, non moechaberis, non furtum facies, non falsum 
 testimonium dices, honora patrem tuum et matrem. qui ait: 
 haec omnia custodiui a iuuentute mea. quo audito Iesus ait 
 ei: adhuc unum tibi deest: omnia quaecumque habes uende 
 et da pauperibus, et habebis thesaurum in caelo, et ueni, 
 sequere me. his ille auditis contristatus est, quia diues \'erat 
 ualde. uidens autem illum Iesus tristem factum dixit: quam 
 difficile qui pecunias habent in regnum dei intrabunt! facilius 
 est enim camelum per foramen acus transire quam diuitem 
 intrare in regnum dei. et dixerunt qui audiebant: et quis 
 potest saluus fieri? ait illis: quae inpossibilia sunt apud

 

 

 

 
 
 
 homines, possibilia sunt apud deum. ait autem Petrus: ecce 
 nos dimisimus omnia et secuti sumus te. qui dixit eis: amen 
 dico dico uobis, nemo est -qui relinquit domum, aut parentes, aut 
 fratres, aut uxorem, a<it filios propter regnum dei, et non 
 recipiat multo plura in hec tempore et in saeculo uenture 
 uitam aeternam. Et alibi: Stans autem Zachaeus dixit ad 
 dominum: ecce dimidium bonorum meorum, domine, do 
 pauperibus, et si quid aliquem defraudaui, defraudaui quadruplum. 
 ait Iesus ad eum: quia hodie salus domui huic facta est, 
 eo quod et ipse filius est Abrahae. uenit enim filius hominis 
 quaerere et saluum facere quod perierat. Et post aliquantum: 
 Reddite ergo quae Caesaris sunt Caesari, et 
 quae dei sunt deo. Et alio loco: Audiente autem omni 
 populo dixit discipulis suis: adtendite ab scribis, qui uolunt 
 ambulare in stolis et amant salutationes in foro et primas 
 cathedras in synagogis et primos discubitus in conuiuiis, qui 
 deuorant domus uiduarum simulantes longam orationem: M 
 accipient damnationem maiorem. Respiciens autem uidit 
 eos qui mittebant munera sua in gazophylacio diuites : uidit 
 autem at quandam uiduam pauperculam mittentem aera minuta 
 duo, \'et dixit: uere dico uobis, quia uidua haec pauper plus 
 quam omnes misit. nam et omnes hi ex abundanti sibi miserunt 
 in munera dei: haec autem et eo quod deest illi omnem 
 uictum suum, quem habuit, misit. Item alio loco: Ponite

 

 
 
 
 ergo in cordibus uestris, non praemeditari quemadmodum 
 respondeatis. ego enim dabo uobis os et sapientiam, cui non 
 poterunt resistere et contradicere -omnes aduersarii uestri. 
 trademini autem a parentibus, et fratribus, et cognatis, et 
 amicis, et morte adficient ex uobis, et eritis odio omnibus 
 propter nomen meum: et capillus de capite uestro non peribit 
 in patientia uestra possidebitis animas uestras. Et post aliquantum: 
 Adtendite autem uobis, ne forte grauentur corda 
 uestra a crapula et ebrietate et curis huius uitae, et superueniat 
 in uos repentina dies illa. tamquam laqueus enim 
 superueniet in omnes qui sedent super faciem omnis terrae. 
 uigilate itaque omni tempore orantes, ut digni habeamini 
 fugere ista omnia quae futura sunt et stare ante filium hominis. 
 Item post aliquantum: Facta est autem contentio inter 
 eos, quis eorum uideretur esse maior. dixit autem eis: reges 
 gentium dominantur eorum, et qui potestatem habent super 
 . eos benefici uocantur. uos autem non sic, sed qui maior est, 
 in uobis fiat sicut iunior, et qui praecessor est sicut ministrator. 
 nam quis maior est, qui recumbit, an qui ministrat? nonne 
 qui recumbit? ego autem in medio uestrum sum sicut qui 
 ministrat. Et alio in loco: Orate, ne intretis in temptationem.

XXVIII. DE EVANGELIO SECVNDVM IOHANNEM. 
 Quomodo potestis uos credere, qui gloriam ab inuicem 
 accipitis, et gloriam quae a solo est deo non quaeritis?

 

 

 
 
 
 
 Et paulo post: Dixit autem Iesus: nec ego te condemnabo. 
 uade et amplius iam noli peccare. Et paulo post: Si uos 
 manseritis in sermone meo, uere discipuli mei eritis, et cognoscetis 
 ueritatem, et ueritas liberabit uos. Et post paululum : 
 Amen, amen dico uobis, quia omnis qui facit peccatum seruus 
 est peccati. Et alibi: Amen, amen dico uobis, si quis 
 sermonem meum seruauerit, non uidebit mortem in aeternum. 
 
 Et post aliquantum : Qui amat animam suam, perdet eam: 
 et qui odit animam suam in hoc mundo, in uitam aeternam 
 custodit eam. si quis mihi ministrat, me sequatur: et ubi 
 sum ego, illic et minister meus erit. si quis mihi ministrauerit, 
 honorificabit eum pater meus. Et alio- loco: Dilexerunt 
 enim gloriam hominum magis quam gloriam dei. Et 
 alibi: Vos uocatis me magister et domine, et bene dicitis, 
 sum enim: si ergo ego laui uestros pedes dominus et magister, 
 et uos debetis alter alterius lauare pedes. exemplum enim 
 dedi uobis, ut quemadmodum ego feci uobis, ita et uos faciatis. 
 Et paulo post: Mandatum nouum do uobis, ut diligatis 
 inuicem, sicut dilexi uos, ut et uos diligatis inuicem. 
 in hoc cognoscent omnes quia mei discipuli estis, si dilectionem 
 habueritis ad inuicem. Et paulo post: Si diligitis 
 me, mandata mea seruate. Et post paululum : Qui habet 
 mandata mea et seruat ea, ille est qui diligit me: qui autem 
 diligit me, diligetur a patre meo, et ego diligam eum et

 

 
 
 
 manifestabo ei me ipsum. Et post III uersus : Si quia 
 diligit me, sermonem meum seruabit, et pater meus diligit 
 eum et ad eum ueniemus et mansionem apud eum faciemus. 
 qui non diligit me, sermones meos non seruat. Et paulo 
 post: Manete in me, et ego in uobis. sicut palmes non 
 potest facere fructum a semet ipso, nisi manserit in uite, sic 
 nec uos, nisi in me manseritis. ego sum uitis, uos palmites: 
 qui manet in me et ego in eo, hic fert fructum multum. 
 quia sine me nihil potestis facere.. si quis in me non manserit, 
 mittetur foras sicut palmes et aruit, et colligent eos et in. 
 ignem mittunt, et ardent. si manseritis in me, et uerba mea 
 in uobis manserint: quodcumque uolueritis petetis, et fiet 
 uobis. in hoc clarificatus est pater meus, ut fructum plurimum 
 adferatis et efficiamini mei discipuli. sicut dilexit me pater, 
 et ego dilexi uos: manete in dilectione mea.. si praecepta 
 mea seruaueritis, manebitis in dilectione mea: sicut et ego 
 patris mei praecepta seruaui et maneo in dilectione eius. 
 haec locutus sum uobis, ut gaudium meum in uobis sit et 
 gaudium uestrum impleatur. hoc est praeceptum meum, ut 
 diligatis inuicem, sicut dilexi uos. maiorem hac dilectionem 
 nemo habet, ut animam suam quis ponat pro amicis suis. 
 Et paulo post: Haec mando uobis, ut diligatis inuicem. 
 
 Haec de quattuor euangeliis in hoc opere ponenda 
 existimaui: ubi intellegi potest, tres euangelistas, 
 Marcum scilicet et Marcum et Lucam, ideo 
 plura nobis dedisse praecepta uiuendi, quia eam 
 maxime secuti sunt partem, quae actiua dicitur. 
 quia uero Iohannes contemplatiuam magis tenuit, 
 ideo. cum eius euangelium superemineat ceteris,

 

 
 
 
 multo pauciora tamen in eo morum praecepta conperimus. 
 
 Hinc iam de illo libro, cui titulum dederunt 
 Actus apostolorum, commemorabimus quae inuenimus 
 omnino paucissima. eo quippe rerum gestarum 
 continetur historia, quibus aedificatur fides, 
 magisque ibi exempla quam praecepta conscripta 
 sunt. \'

XXVIIII. DE LIBRO ACTVVM APOSTOLORVM. 
 Iacobus ergo loquens: Propter quod, inquit, ego 
 iudico non inquietari eos qui ex gentibus conuertentur ad 
 dominum, sed scribere ad eos, ut abstineant se a contaminationibus 
 simulacrorum et fornicatione et suffocatis et sanguine. 
 Et paulo post: Visum est enim spiritui sancto et nobis 
 nihil ultra inponere uobis oneris quam haec necessaria, ut 
 abstineatis uos ab immolatis simulacrorum et sanguine et 
 suffocato et fornicatione, a quibus custodientes uos bene agetis. 
 ualete. Et post multa, cum Paulus apostolus praepositis 
 ecclesiae, quos congregauerat, loqueretur : 
 Adtendite, inquit, uobis et uniuerso gregi, in quo uos spiritus 
 sanctus posuit episcopos regere ecclesiam dei, quam adquisiuit 
 sanguine suo. Et paulo post idem ad eosdem: Argentum 
 aut aurum aut uestem nullius concupiui. ipsi scitis 
 quoniam ad ea quae mihi opus erant et his qui mecum sunt 
 ministrauerunt manus istae. omnia ostendi uobis, quoniam

 

 
 
 
 sic laborantes oportet suscipere infirmos ac meminisse uerbi 
 domini Iesu, quoniam ipse dixit: beatius est magis dare quam, 
 accipere. Et alio. loco, cum Iacobus et qui cum eo 
 erant Paulo apostolo loquerentur, dixerunt ei : 
 Vides, frater, quot. milia sunt in Iudaeis qui crediderunt, et 
 omnes aemulatores sunt legis. audierunt autem et de te, 
 quia discessionem doceas a Moyse eorum qui per gentes sunt 
 Iudaeorum, dicens non debere eos circumcidere filios suos 
 neque secundum consuetudinem ingredi. quid ergo est? 
 utique oportet conuenire multitudinem: audient enim te superuenisse: 
 hoc ergo fac quod tibi dicimus. sunt nobis uiri 
 quattuor uotum habentes super se: his adsumptis sanctifica 
 te cum illis et inpende in illis, ut radant capita, et scient 
 omnes quia quae de te audiernt falsa sunt: sed ambulans 
 et ipse custodiens legem. de his autem qui crediderunt ex 
 gentibus nos scripsimus iudicantes, ut abstineant se ab idolis 
 immolato et sanguine et suffocato et fornicatione. 
 
 Haec de libro Actuum apostolorum nostro huic 
 operi congruentia quae hic poneremus satis esse 
 conperimus. ubi uidemus apostolos eis qui ex 
 gentibus crediderunt nulla uoluisse onera ueteris 
 legis Bponere, quantum attinet ad corporalis 
 abstinentiam uoluptatis, nisi ut obseruarent ab 
 his tribus, id est ab eis quae idolis immolarentur 
 et a sanguine et a fornicatione. unde nonnulli 
 putant tria tantum crimina esse mortifera, idolatriam 
 et homicidium et fornicationem, ubi utique 
 et adulterium et omnis praeter uxorem concubitus 
 intellegitur. quasi non sint mortifera

 

 
 
 
 erimina quaecumque alia sunt praeter haec tria 
 quae a regno dei separant, aut inaniter et fallaciter 
 dictum sit: Neque fures, neque auari, neque ebriosi, 
 neque maledici, neque rapaces regium dei possidebunt. 
 
 Sed oportet nos repressa disputatione nostra ad 
 epistulas apostolicas iam uenire et uidere etiam 
 in ipsis quid huic operi conuenienter aptetur.

XXX. DE EPISTVLA PAVLI APOSTOLI AD ROMANOS. 
 Non enim erubesco euangelium. uirtus enim dei est in 
 salutem omni credenti, Iudaeo primum et Graeco. iustitia 
 enim dei in eo reuelatur ex fide in fidem, sicut scriptum 
 est: iustus autem ex fide mea uiuet. reuelatur enim ira dei 
 de caelo super omnem impietatem et iniustitiam hominum 
 eorum, qui ueritatem in iniustitiam detinent: quia quod notum 
 est dei manifestum est in illis: deus enim in illis manifestauit. 
 inuisibilia enim ipsius a creatura mundi per ea quae facta 
 sunt intellecta conspiciuntur, sempiterna quoque eius uirtus 
 et diuinitas, ut sint inexcusabiles, quia, cum cognouissent 
 deum, non sicut deum glorificauerunt aut gratias egerunt, 
 sed euanuerunt in cogitationibus suis, et obscuratum est 
 insipiens cor eorum: dicentes enim se esse sapientes stulti 
 facti sunt, et mutauerunt gloriam incorruptibilis dei in similitudinem 
 imaginis corruptibilis hominis et uolucrum et quadrupedum 
 et serpentium. propter quod tradidit illos deus in

 

 
 
 
 desideria cordis eorum in inmunditia, ut contumeliis adficiant 
 corpora sua in semet ipsis, qui commutauerunt ueritatem dei 
 in mendacium, et coluerunt et seruierunt creaturae potius 
 quam creatori, qui est benedictus in saecula. amen. propterea 
 tradidit illos deus in passiones ignominiae. nam feminae 
 eorum inmutauerunt naturalem usum in eum usum, qui est 
 contra naturam. similiter autem et masculi relicto naturali 
 usu feminae exarserunt in desideriis suis in inuicem, masculi 
 in masculos turpitudinem operantes et mercedem, quam 
 oportuit, erroris sui in semet ipsis recipientes. et sicut non 
 probauerunt deam\ habere in notitiam, tradidit illos deus in 
 reprobum sensum, ut faciant quae non conuenit: repletos 
 omni iniquitate, malitia, fornicatione, auaritia, nequitia, plenos 
 inuidia, homicidio, contentione, dolo, malignitate, susurrones, 
 detractores, deo odibiles, contumeliosos, superbos, elatos, 
 inuentores malorum, parentibus non oboedientes, insipientes, 
 inconpositos, sine affectione, absque foedere, sine misericordia: 
 qui cum iustitiam dei cognouissent, non intellexerunt quoniam 
 qui talia agunt digni sunt morte, non solum qui ea faciunt, 
 sed et qui consentiant facientibus. Propter quod inexcusabilis 
 es, o homo omnis, qui iudicas. in quo enim iudicas alterum, 
 te ipsum condemnas: eadem enim agis qui iudicas. scimus 
 enim quoniam iudicium dei est secundum ueritatem in eos 
 qui talia agunt. existimas autem hoc, o homo, qui iudicas 
 eos qui talia agunt, et facis ea, quia tu effugies iudicium 
 dei? an diuitias bonitatis eius et patientiae et longanimitatis 
 contemnis, ignorans quoniam benignitas dei ad paenitentiam 
 te adducit? secundum duritiam autem tuam et inpaenitens 
 cor thesaurizas tibi iram in diem irae et reuelationis iusti

 

 
 
 
 iudicii dei, qui reddet unicuique secundum opera eius : his 
 quidem qui secundum patientiam boni operis gloriam et 
 honorem et incorruptionem quaerentibus uitam aeternam : his 
 autem qui ex contentione et qui non adquiescunt ueritati 
 credunt autem iniquitati ira et indignatio. tribulatio et angustia 
 is omnem animam hominis operantis malum, Iudaei primum 
 et Graeci. gloria autem et honor et pax omni operanti bonum, 
 Iudaeo primum et Graeco. Et post paululum: Non enim 
 auditores legis iusti sunt apud deum, sed factores legis 
 iustificabuntur. Item paulo post: Qui ergo alium doces, 
 te ipsum non doces? qui praedicas non furandum, furaris ? 
 qui dicis non moechandum, moecharis? qui abominaris idola, 
 sacrilegium facis? qui in lege gloriaris. per praeuaricationem 
 legis deum inhonoras? nomen enim dei per uos blasphematur 
 inter gentes, sicut scriptum est. Et aliquanto post: Iustificati 
 igitur ex fide pacem habeamus ad deum per dominum 
 nostrum Iesum Christum: per quem et accessum habemus 
 fide in gratia ista, in qua stamus, et gloriamur in spe gloriae 
 filiorum dei. non solum autem, sed et gloriamur in tribulationibus, 
 scientes quia tribulatio patientiam operatur, patientia 
 autem probationem, probatio uero spem: spes autem BOQ confundit, 
 quia caritas dei diffusa est in cordibus nostris per 
 spiritum sanctum, qui datus est nobis. Et alio loco: Non 
 ergo regnet peccatum in uestro mortali corpore, ut oboediatis 
 concupiscentiis eius. sed neque exhibeatis membra uestra 
 arma iniquitatis peccato, sed exhibete uos deo tamquam ex 
 mortuis uiuentes et membra uestra arma iustitiae deo. Et

 

 
 
 
 post paululum: Humanum dico propter infirmitatem carnis 
 uestrae. sicut enim exhibuistis membra uestra seruire inmundi* 
 tiae et iniquitati ad iniquitatem, ita nunc exhibete membra 
 uestra seruire iustitiae in sanctificationem. Et alio in loco: 
 Ergo, fratres, debitores sumus non carni, ut secundum carnem 
 uiuamus. si enim secundum carnem uixeritis, moriemini: si 
 autem spiritu facta carnis mortificatis, uiuetis. quicumque 
 enim spiritu dei aguntur, hi filii sunt dei. Et post paucos 
 uersus : Heredes quidem dei, coheredes autem Christi: si 
 tamen conpatiamur, ut et conglorificemur. Et paulo post: 
 Si autem quod non uidemus speramus, per patientiam expectamus. 
 Et post paucos uersus: Scimus autem quoniam 
 diligentibus deum omnia cooperantur in bonum. Et paulo 
 post: Quis nos separabit a caritate Christi? tribulatio? an 
 angustia? an persecutio? an fames? an nuditas? an periculum? 
 an gladius? sicut scriptum est: quia propter te mortificamur 
 tota die, aestimati sumus ut oues occisionis. sed in his 
 omnibus superamus propter eum qui dilexit nos. certus sum 
 enim quia neque mors, neque uita, neque angeli, neque principatus, 
 neque instantia, neque futura, neque fortitudines, neque 
 altitudo, neque profundum, neque creatura alia poterit nos 
 separare a caritate dei, quae est in Christo Iesu domino nostro. 
 Et alio in loco: Corde enim creditur ad iustitiam: ore 
 autem confessio fit ad salutem. dicit enim scriptura: omnis 
 qui credit in illum non confundetur. non enim est distinctio

 

 
 
 
 Iudaei et Graeci. nam idem dominus omnium, diues in omnes 
 qui inuocant illum. omnis enim quicumque inuocauerit nomen 
 domini saluus erit. Et alio loco: Tu autem fide sta: noli 
 altum sapere, sed time. si enim deus naturalibus ramis non 
 pepercit, ne forte nec tibi parcat. uide ergo bonitatem et 
 seueritatem dei: in eos quidem qui ceciderunt seueritatem, 
 in te autem bonitatem, si permanseris in bonitate. Et paulo 
 post: Obsecro itaque uos, fratres, per misericordiam dei, ut 
 exhibeatis corpora uestra hostiam uiuam, sanctam, deo placentem, 
 rationabile obsequium uestrum. et nolite conformari 
 huic saeculo, sed reformamini in nouitate sensus uestri: ut 
 probetis quae sit uoluntas dei bona et placens et perfecta. 
 dico enim per gratiam, quae data est mihi, omnibus qui sunt 
 inter uos, non plus sapere quam oportet sapere, sed sapere 
 ad sobrietatem, unicuique sicut deus diuisit mensuram fidei. 
 sicut enim in uno corpore multa membra habemus, omnia 
 autem membra non eundem actum habent, ita multi unum 
 corpus sumus in Christo, singuli autem alter alterius membra, 
 habentes autem donationes secundum gratiam, quae data est 
 nobis, differentes: siue prophetiam, secundum rationem fidei: 
 siue ministerium, in ministrando: siue qui docet, in doctrina: 
 qui exhortatur, in exhortando: qui tribuit, in simplicitate: qui 
 praeest, in sollicitudine: qui miseretur, in hilaritate. dilectio 
 sine simulatione. odientes malum, adhaerentes bono: caritatem 
 fraternitatis inuicem diligentes, honore inuicem praeuenientes: 
 sollicitudine non pigri: spiritu feruentes, domino seruientes, 
 spe gaudentes, in tribulatione patientes, orationi instantes, 
 necessitatibus sanctorum communicantes, hospitalitatem sectantes. 
 benedicite persequentibus, benedicite et nolite

 

 
 
 
 maledicere. gaudere cum gaudentibus, flere cum flentibus. id 
 ipsum inuicem sentientes. non alta sapientes, sed humilibus 
 consentientes. nolite esse prudentes apud uosmet ipsos. nulli 
 malum pro malo reddentes: prouidentes bona, non tantum 
 coram deo, sed etiam coram omnibus hominibus. si fieri 
 potest, quod ex uobis est, cum omnibus hominibus pacem 
 habentes. non uosmet ipsos defendentes, carissimi, sed date 
 locum irae. scriptum est enim: mihi uindictam et ego retribuam, 
 dicit dominus. sed si esurierit inimicus tuus, cib\'a 
 illum : si sitit, potum da illi: hoc enim faciens carbones ignis 
 congeres super caput eius. noli uinci a malo, sed uince in 
 bono malum. Omnis anima potestatibus sublimioribus subdita 
 sit. non est enim potestas nisi a deo. quae autem sunt, a 
 deo ordinatae sunt. itaque qui resistit potestati, dei ordinationi 
 resistit. qui autem resistunt, ipsi sibi damnationem adquirunt. 
 nam principes non sunt timori boni operis, sed mali. 
 uis autem non timere potestatem? bonum fac, et habebis 
 laudem ex illa. dei enim minister est tibi in bonum. si 
 autem malum feceris, time non enim sine causa gladium 
 portat. dei enim- minister est, uindex in ira ei qui malum 
 . agit. ideo necessitate subditi estote non solum propter iram, 
 sed et propter conscientiam. ideo enim et tributa praestatis, 
 ministri enim dei sunt, in hoc ipsum seruientes. reddite 
 omnibus debita: cui tributum, tributum: cui uectigal, uectigal: 
 cui timorem, timorem: cui honorem, honorem. nemini quicquam 
 debeatis, nisi ut inuicem diligatis. qui enim diligit 
 proximum, legem impleuit. nam: non adulterabis, non occides, 
 non furaberis, non falsum testimonium dices, non concupisces,

 

 
 
 
 et si quod est aliud mandatum, in hoc uerbo instauratur: 
 diliges proximum tuum sicut te ipsum. dilectio proximi malum 
 non operatur. plenitudo ergo legis dilectio. et hoc scientes 
 tempus, quia hora est nos iam de somno surgere. nunc enim 
 proprior est nostra salus, quam cum credidimus. nox praecessit, 
 dies autem adpropinquauit. abiciamus ergo opera 
 tenebrarum et induamur arma lucis. sicut in die honeste 
 ambulemus, non in comessationibus et ebrietatibus, non in 
 cubilibus et inpudicitiis, non in contentione et aemulatione: 
 sed induimini dominum Iesum Christum. et carnis curam ne 
 feceritis in desideriis. Infirmum autem in fidem adsumite, 
 non in disceptationibus cogitationum. alius enim credit manducare 
 omnia: qui autem. infirmus est, holera manducet. is 
 qui manducat non manducantem non spernat: et qui non 
 manducat manducantem non iudicet: deus enim illum adsumpsit. 
 tu quia es qui iudices alienum seruum? suo domino 
 stat aut cadit: stabit autem, potens est enim deus statuere 
 illum. nam alius iudicat diem inter diem, alius iudicat 
 omnem diem. unusquisque in suo sensu abundet. qui sapit 
 diem, domino sapit : et qui manducat, domino manducat: 
 gratias enim agit deo. et qui non manducat, domino non 
 manducat, et gratias agit deo. nemo enim nostrum sibi uiuit 
 et nemo sibi moritur. siue enim uiuimus, domino uiuimus: 
 siue morimur, domino morimur. siue ergo uiuimus, siue 
 morimur, domini sumus. in hoc enim et Christus mortuus est 
 et resurrexit, ut mortuorum et uiuorum dominetur. tu autem 
 quid iudicas fratrem tuum? aut tu quare spernis fratrem

 

 
 
 
 tuum ? omnes enim stabimus ante tribunal dei. scriptum est 
 enim : uiuo ego, dicit dominus, quoniam mihi flectet omne 
 genu, et omnis lingua confitebitur deo. itaque unusquisque 
 nostrum pro se rationem reddet deo. non ergo amplius inuicem 
 indicemus. sed hoc iudicate magis, ne ponatis offendiculum 
 fratri uel scandalum. scio et confido in domino Iesu, quia 
 nihil commune per ipsum, nisi ei qui existimat quid commune 
 esse, illi commune est. si enim propter cibum frater tuus 
 contristatur, iam non secundum caritatem ambulas. noli cibo 
 tuo illum perdere, pro quo Christus mortuus est. non rgo 
 blasphemetur bonum nostrum. non est regnum dei esca et 
 potus, sed iustitia et pax et gaudium in spiritu sancto. qui 
 enim in hoc seruit Christo, placet deo, et probatus est hominibus. 
 itaque quae pacis sunt, sectemur, et quae aedificationis 
 sunt in inuicem. noli propter escam destruere opus dei. 
 omnia quidem munda sunt, sed malum est homini qui per 
 offendiculum manducat bonum est non manducare carnem 
 -et non bibere uinum neque in quo frater tuus offendit aut 
 scandalizatur aut infirmatur. tu fidem, quam habes penes 
 temet ipsum, habe coram deo. beatus qui non iudieat semet 
 ipsum in eo quo probat. qui autem discernit, si manducauerit, 
 damnatus est, quia non ex fide. omne autem quod non est 
 ex fide peccatum est. Debemus autem nos firmiores inbecillitates 
 infirmorum sustinere et non nobis placere. unusquisque 
 nostrum proximo placeat in bonum ad aedificationem. etenim.. 
 Christus non sibi placuit, sed, sieut scriptum est: inproperia 
 aproperantium tibi ceciderunt super me. quaecumque autem

 

 
 
 
 scripta sunt, ad nostram doctrinam scripta sunt, ut per patientiam 
 et consolationem scripturarum spem habeamus. deus 
 autem patientiae et solatii det uobis id ipsum sapere in 
 alterutrum secundam Iesum Christum, ut unianimes uno ore 
 honorificetis deum et patrem domini nostri Iesu Christi. 
 propterea suscipite inuicem, sicut et Christus suscepit uos 
 in honorem dei. Et aliquanto post: Probauerunt enim 
 Machedonia et Achaia conlationem aliquam facere in pauperes 
 sanctorum, qui sunt in Hierusalem. placuit enim eis, et 
 debitores sunt eorum: nam si spiritalium eorum participes 
 facti sunt gentiles, debent et in carnalibus ministrare eis. 
 Et post paucissimos uersus: Obsecro igitur uos, fratres, 
 per dominum nostrum Iesum Christum, et per caritatem 
 spiritus, ut adiuuetis me in orationibus pro me ad deum. Et 
 paulo post: Rogo autem uos, fratres, ut obseruetis eos qui 
 discessiones et offendicula praeter doctrinam, quam uos 
 didicistis, faciunt: et declinate ab eis. huiusmodi enim Christo 
 domino nostro non seruiunt, sed suo uentri, et per dulces 
 sermones et benedictiones seducunt corda innocentium. uestra 
 enim oboedientia in omnem locum diuulgata est. gaudeo 
 igitur in uobis: sed nolo uos sapientes esse in bone et simplices 
 in malo.

XXXI. DE EPISTVTLA AD CORINTHIOS PRIMA. 
 Obsecro autem uos, fratres, per nomen domini Iesu Christi, 
 ut id ipsum dicatis omnes, et non sint in uobis scismata.

 

 
 
 
 sitis autem perfecti in eodem . sensu et in eadem sententia. 
 significatum est enim mihi de uobis, fratres mei, ab his qui 
 sunt Cloes quia contentiones inter uos sunt. hoc autem dico, 
 quod unusquisque uestrum dicit: ego quidem sum Pauli, ego 
 autem Apollo, ego uero Cephae, ego autem Christi. diuisus 
 est Christus? numquid Paulus crucifixus est pro uobis? aut 
 in nomine Pauli baptizati estis? Et post paululum: Ex 
 ipso autem uos estis in Christo Iesu, qui factus est sapientia 
 nobis a deo et iustitia et sanctificatio et redemptio, ut, quemadmodum 
 scriptum est, qui gloriatur, in domino glorietur. 
 
 
 Et alio loco: Cum enim sit in uobis zelus et contentio, 
 nonne carnales estis et secundum hominem ambulatis? cum 
 enim quis dicit: ego quidem sum Pauli, alius autem: ego 
 Apollo, nonne homines estis ? Et post paululum: Nescitis 
 quia templum dei estis et spiritus dei habitat in uobis ? si 
 quis autem templum dei uiolauerit, - disperdet illum deus. 
 templum enim dei sanctum est, quod estis uos. nemo se 
 seducat: si quis uidetur inter uos sapiens esse in hoc saeculo, 
 stultus fiat, ut sit sapiens. sapientia enim huius mundi stultitia 
 est apud deum. Et post paucos uersus: Itaque nolite 
 ante tempus iudicare, quoad usque ueniat dominus, qui et 
 inluminabit abscondita tenebrarum et manifestabit consilia 
 cordium: et tunc laus erit unicuique a deo. haec autem, 
 fratres, transfiguraui in me et Apollo propter uos, ut in nobis 
 discatis, ne supra quam scriptum est unus aduersus alterum 
 infletur pro alio. quis enim te discernit? quid autem habes

 

 

 

 
 
 
 quod non accepisti? si autem accepisti, quid gloriaris quasi 
 non acceperis ? Et post paululum: Vsque in hanc horam et 
 esurimus, et sitimus, et nudi sumus, et colaphis caedimur, 
 et instabiles sumus, et laboramus operantes manibus nostris. 
 maledicimur et benedicimus, persecutionem patimur et sustinemus, 
 blasphemamur et obsecramus. tamquam purgamenta 
 huius mundi facti sumus omnium peripsema usque adhuc. 
 non ut confundam uos, haec scribo, sed ut filios meos carissimos 
 moneo. Item post paululum: Omnino auditur inter 
 uos fornicatio, et talis fornicatio, qualis nec inter gentes, ita 
 ut uxorem patris aliquis habeat et uos inflati estis, et non 
 magis luctum habuistis, ut tollatur de medio uestrum qui 
 hoc opus fecit? ego quidem, absens corpore, praesens autem 
 spiritu. iam iudicaui ut praesens eum qui sic operatus est, 
 in nomine domini nostri Iesu Christi congregatis uobis et meo 
 spiritu cum uirtute domini Iesu tradere huiusmodi in interitum 
 carnis, ut spiritus saluus sit in diem domini Iesu. non 
 bona gloriatio uestra. nescitis quia modicum fermentum totam 
 massam corrumpit? expurgate uetus fermentum, ut sitis noua 
 consparsio, sicut estis azymi. etenim pascha nostrum immolatus 
 est Christus. itaque epulemur non in fermento ueteri, 
 neque in fermento malitiae et nequitiae, sed in azymis sinceritatis 
 et ueritatis. scripsi uobis in epistula, ne commisceamini 
 fornicariis: non utique fornicariis huius mundi aut auaris 
 aut rapacibus aut idolis seruientibus: alioquin debueratis de 
 hoc mundo exisse. nunc autem scripsi uobis non commisceri, 
 si is qui frater nominatur est fornicator aut auarus aut 
 idolis seruiens aut maledicus aut ebriosus aut rapax, cum 
 eiusmodi nec cibum sumere. quid enim mihi de his qui foris

 

 
 
 
 sunt iudicare? nonne de his qui intus sunt uos iudicatis? 
 nam eos qui foris sunt deus iudicabit. auferte malum ex 
 uobis ipsis. Audet aliquis uestrum habens negotium aduersus 
 alterum iudicari apud iniquos, et non apud sanctos? an nescitis 
 quoniam sancti de mundo iudicabunt? et si in uobis iudicabitur 
 mundus, indigni estis qui de minimis indicetis? nescitis 
 quoniam angelos iudicabimus? quanto magis saecularia? 
 saecularia igitur iudicia si habueritis, contemptibiles qui sunt 
 in ecclesia, illos constituite ad iudicandum. ad uerecundiam 
 uestram dico. sic non est inter uos sapiens quisquam, qui 
 possit iudicare inter fratrem suum? sed frater cum fratre 
 iudicio-contendit, et hoc apud infideles? iam quidem omnino 
 delictum est in uobis, quod iudicia habetis inter uos. quare 
 non magis iniuriam accipitis? quare non magis fraudem patimini? 
 sed uos iniuriam facitis et fraudatis, et hoc fratribus. 
 an nescitis quia iniqui regnum dei non possidebunt? nolite 
 errare: neque fornicarii, neque idolis seruientes, neque adulteri; 
 neque molles, neque masculorum concubitores, neque fures, 
 neque auari, neque ebriosi, neque maledici, neque rapaces 
 regnum dei possidebunt. Et post paululum: Nescitis 
 quoniam corpora uestra membra Christi sunt? tollens ergo 
 membra Christi faciam membra meretricis? absit. an nescitis 
 quoniam qui adhaeret meretrici unum corpus efficitur? erunt, 
 inquit, duo in carne una. qui autem adhaeret domino, unus 
 spiritus est. fugite fornicationem. omne peccatum quodcumque 
 fecerit homo extra corpus est: qui autem fornicatur, in corpus 
 suum peccat. an nescitis quoniam membra uestra templum 
 est spiritus sancti, qui in uobis est, quem habetis a deo, et 
 non estis uestri? empti enim estis pretio magno: glorificate

 

 

 
 
 
 et portate dominum in corpore uestro. De quibus autem 
 scripsistis mihi, bonum est homini mulierem non tangere: 
 propter fornicationes autem unusquisque suam uxorem habeat, 
 et unaquaeque suum uirum habeat. uxori uir debitum reddat, 
 similiter autem et uxor uiro. mulier sui corporis potestatem 
 non habet, sed uir. similiter autem et uir sui corporis 
 potestatem non habet, sed mulier. nolite fraudare inuicem, 
 nisi forte ex consensu ad tempus, ut uacetis orationi: et 
 iterum reuertimini in id ipsum, ne temptet uos satanas 
 propter incontinentiam uestram. hoc autem dico secundum 
 . indulgentiam, non secundum imperium. uolo autem omnes 
 homines esse sicut me ipsum: sed unusquisque proprium 
 habet donum ex deo, alius quidem sic, alius uero sic. dico 
 autem non nuptis et uiduis, bonum est illis si sic maneant, sicut 
 et ego. quod si se non continent, nubant. melius est enim 
 nubere quam uri. his autem qui matrimonio iuncti sunt 
 praecipio, non ego, sed dominus, uxorem a uiro non discedere: 
 quod si discesserit, manere innuptam, aut uiro suo reconciliari. 
 et uir uxorem non dimittat. nam ceteris ego dico, non dominus: 
 si quis frater uxorem habet infidelem, et haec consentit habitare 
 cum illo, non dimittat illam: et si qua mulier habet 
 uirum infidelem, et hic consentit habitare cum illa, non 
 dimittat uirum. sanctificatus est enim uir infidelis in muliere 
 fideli, et sanctificata est mulier infidelis in uiro fideli. alioquin 
 filii uestri inmundi essent, nunc autem sancti sunt. quod si 
 infidelis discedit, discedat. non est enim seruituti subiectus 
 frater aut soror in eiusmodi, in pace autem uocauit nos deus. 
 unde enim scis, mulier, si uirum saluum facies? aut unde

 

 
 
 
 scis, uir, si mulierem saluam facies? nisi unicuique sicut 
 diuisit dominus, unumquemque sicut uocauit deus, ita ambulet: 
 sicut in omnibus ecclesiis doceo. circumcisus aliquis uocatus 
 est? non adducat praeputium. in praeputio aliquis uocatus 
 est? non circumcidatur. circumcisio nihil est, et praeputium 
 nihil est, sed obseruatio mandatorum dei. unusquisque in 
 qua uocatione uocatus est, in ea permaneat. seruus uocatus 
 es? non sit tibi curae: sed et si potes liber fieri, magis utere. 
 qui enim in domino uocatus est seruus, libertus est domini: 
 similiter qui liber uocatus est, seruus est Christi. pretio 
 empti estis: nolite fieri serui hominum. unusquisque in quo 
 uocatus est frater, in hoc permaneat apud deum. de uirginibus 
 autem praeceptum domini non habeo: consilium autem do, 
 tamquam misericordiam consecutus a domino, ut sim fidelis. 
 existimo ergo hoc bonum esse propter instantem necessitatem, 
 quoniam bonum est homini sic esse. alligatus es uxori? 
 noli quaerere solutionem. solutus es ab uxore? noli quaerere 
 uxorem. si autem acceperis uxorem, non peccasti: et si 
 nupserit uirgo, non peccauit. tribulationem tamen carnis 
 habebunt huiusmodi. ego autem uobis parco. hoc itaque 
 dico, fratres: tempus breue est: reliquum est, ut et qui 
 habent uxores tamquam non habentes sint, et qui fient tamquam 
 non flentes, et qui gaudent tamquam non gaudentes, 
 et qui utuntur hoc mundo tamquam non utantur: praeterit 
 enim figura huius mundi. uolo autem uos sine sollicitudine 
 esse. qui sine uxore est, sollicitus est quae domini sunt, 
 quomodo placeat deo. qui autem cum uxore est, sollicitus 
 est quae sunt huius mundi, quomodo placeat uxori, et diuisus 
 est. et mulier innupta et uirgo cogitat quae domini sunt, ut 
 sit sancta et corpore et spiritu. quae autem nupta est,

 
 
 
 cogitat quae sunt mundi, quomodo placeat uiro. porro hoc 
 ad utilitatem uestram dico: non ut laqueum uobis iniciam, 
 sed ad id quod honestum est et quod facultatem praebeat sine 
 inpedimento dominum obseruandi. si quis autem turpem se 
 uideri existimat super uirginem suam, quod sit superadulta, 
 et ita oportet fieri, quod uult faciat: non peccat: nubat. nam 
 qui statuit in corde suo firmus, non habens necessitatem, 
 potestatem autem habet suae uoluntatis, et hoc iudicauit in 
 corde suo seruare uirginem suam, bene facit. igitur et qui 
 matrimonio iungit uirginem suam, bene facit, et qui non 
 iungit, melius facit. mulier alligata est quanto tempore uir 
 eius uiuit: quod si dormierit uir eius, liberata est: cui uult, 
 nubat, tantum in domino. beatior autem erit, si sic permanserit, 
 secundum meum consilium. puto autem quod et 
 ego spiritum dei habeam. De his autem quae idolis sacrificantur 
 scimus quia omnes scientiam habemus. scientia 
 inflat : caritas uero aedificat si quis se existimat scire aliquid, 
 nondum cognouit quemadmodum oporteat eum scire. si quis 
 autem diligit deum, hic cognitus est ab eo. de escis autem 
 quae idolis immolantur, scimus quia nihil est idolum in mundo. 
 Et post paululum: Sed non in omnibus est scientia. quidam 
 autem conscientia usque nunc idoli, quasi idolothytum manducant: 
 et conscientia ipsorum, cum sit infirma, polluitur. 
 esca autem nos non commendat deo. neque si non manducauerimus, 
 deficiemus, neque si manducauerimus, abundabimus. 
 uidete autem, ne forte haec licentia uestra offendiculum fiat

 

 
 
 
 infirmis. si enim quis uiderit eum qui habet scientiam in 
 idolio recumbentem, nonne conscientia eius, cum sit infirma, 
 aedificabitur ad manducandum idolothyta? et peribit infirmus 
 in tua scientia frater, propter quem Christus mortuus est. 
 sic autem peccantes in fratres et percutientes conscientiam 
 eorum infirmam in Christum peccatis. quapropter si esca 
 scandalizat fratrem meum, non manducabo carnem in aeternum, 
 ne fratrem meum scandalizem. Et post pauca: 
 Numquid non habemus potestatem manducandi et bibendi? 
 Numquid non habemus potestatem sororem mulierem circumducendi, 
 sicut et ceteri apostoli et fratres domini et Cephas? 
  aut solus ego et Barnabas non habemus potestatem hoc 
 operandi? quis militat suis stipendiis umquam? quis plantat 
 uineam, et de fructu eius non edit? quis pascit gregem, et 
 de lacte gregis non manducat? numquid secundum hominem 
 haec dico? an et lex haec non dicit? scriptum est enim in 
 lege Moysi: non alligabis os boui trituranti. numquid de 
 bubus cura est deo? an propter nos utique dicit? nam propter 
 nos scripta sunt, quoniam debet in spe arare qui arat et qui 
 triturat in spe fructus percipiendi. si nos uobis spiritalia 
 seminauimus, magnum est si uestra carnalia metamus? si 
 alii potestatis uestrae participes sunt, non potius nos? sed 
 non usi sumus hac potestate, sed omnia sustinemus ne quod 
 offendiculum demus euangelio Christi. nescitis quoniam qui 
 in sacrario operantur quae de sacrario sunt edunt, qui altario 
 deseruiunt cum altario participantur? ita et dominus ordinauit 
  his qui euangelium adnuntiant de euangelio uiuere. ego autem

 

 
 
 
 nullo horum usus sum. non scripsi autem haec, ut ita fiant 
 in me. bonum est enim mihi magis mori quam ut gloriam 
 meam quis euacuet nam si euangelizauero, non est mihi 
 gloria: necessitas enim mihi incumbit: uae enim mihi est, si 
 non euangelizauero. si enim uolens hoc ago, mercedem habeo: 
 si autem inuitus, dispensatio mihi credita est. quae est ergo 
 merces mea? ut euangelium praedicans sine sumptu ponam 
 euangelium Christi, ut non abutar potestate mea in euangelio. 
 nam cum liber essem ex omnibus, omnium me seruum feci, 
 ut plures lucri facerem. et factus sum ludaeis tamquam 
 Iudaeus, ut Iudaeos lucrarer: his qui sub lege sunt, quasi 
 sub lege essem  cum ipse non essem sub lege, sed sub 
 gratia , ut eos qui sub lege erant lucri facerem: his qui 
 sine lege erant, tamquam sine lege essem  cum sine lege 
 dei non essem, sed in lege essem Christi , ut lucri facerem 
 eos qui sine lege erant. factus sum infirmis infirmus, ut 
 infirmos lucri facerem. omnibus omnia factus sum, ut omnes 
 lucri facerem. omnia autem facio propter euangelium, ut 
 particeps eius efficiar. nescitis quoniam hi qui in stadio 
 currunt omnes quidem currunt, sed unus accipit brauium? 
 sic currite, ut conprehendatis. omnis autem qui in agone 
 contendit, ab omnibus se abstinet: et illi quidem, ut corruptibilem 
 coronam accipiant, nos autem incorruptam. ego igitur 
 sic curro non quasi in incertum, sic pugno non quasi aerem 
 uerberans, sed castigo corpus meum et in seruitutem redigo, 
 ne forte, cum aliis praedicauerim, ipse reprobus efficiar. 
 Nolo enim uos ignorare, fratres, quoniam patres nostri om- . 
 nes sub nube fuerunt. Et post paucissimos uersus:

 
 
 
 Sed non in pluribus eorum beneplacitum est deo: nam prostrati 
 sunt in deserto. haec autem in figura facta sunt nostri, ut 
 non simus concupiscentes malorum, sicut et illi concupierunt 
 neque idolatrae efficiamini sicut quidam ex ipsis, quemadmodum 
 scriptum est: sedit populus manducare et bibere, et 
 surrexerunt ludere. neque fornicemur, sicut quidam ex ipsis 
 fornicati sunt et ceciderunt una die XXIII milia. neque 
 temptemus Christum, sicut quidam eorum temptauerunt et a 
 serpentibus perierunt. neque murmuraueritis, sicut quidam 
 eorum murmurauerunt et perierunt ab exterminatore. haec 
 autem omnia in figura contingebant illis: scripta sunt autem 
 ad correptionem nostram, in quos fines saeculorum deuenerunt. 
 itaque qui se existimat stare uideat, ne cadat. temptatio uos 
 non adprehendat nisi humana. fidelis autem deus est, qui 
 non patitur uos temptari super id quod potestis, sed faciet cum 
 temptatione etiam prouentum, ut possitis sustinere. propter 
 quod, carissimi mihi, fugite ab idolorum cultura. Et paulo 
 post: Sed quae immolant gentes daemonibus immolant, et 
 non deo. nolo autem uos socios fieri daemoniorum. non 
 potestis calicem domini bibere et calicem daemoniorum. non 
 potestis mensae domini participes esse et mensae daemoniorum. 
 an aemulamur dominum? numquid fortiores illo sumus? omnia 
 licent, sed non omnia expediunt. omnia licent, sed non omnia 
 aedificant. nemo quod suum est quaerat, sed quod alterius. 
 omne quod in macello uenit manducate, nihil interrogantes 
 propter conscientiam. si quis autem dixerit: hoc

 

 
 
 
 immolaticium est idolis, nolite manducare propter illum qui indicauit 
 et propter conscientiam. conscientiam autem dico non 
 tuam, sed alterius. ut quid enim libertas mea iudicatur ab alia 
 conscientia? si ego cum gratia participo, quid blasphemor pro 
 eo quod gratias ago ? siue ergo manducatis, sine bibitis, uel 
 aliud quid facitis, omnia in gloriam dei facite. sine offensione 
 estote Iudaeis et gentibus et ecclesiae dei: sicut et ego per 
 . omnia omnibus placeo, non quaerens quod mihi utile est, sed 
 quod multis, ut salui fiant. Imitatores mei estote, sicut et 
 ego Christi. Et post paululum: Omnis uir orans aut 
 prophetans uelato capite deturpat caput suum. omnis autem 
 mulier orans aut prophetans non uelato capite deturpat caput 
 suum. Et post. aliquantum: Hoc autem praecipio non 
 laudans, quod non in melius, sed in deterius conuenitis. 
 primum quidem conuenientibus uobis in ecclesia audio 
 scissuras esse, et ex parte credo. nam oportet haereses 
 esse, ut et qui probati sunt, manifesti fiant in uobis. conuenientibus 
 ergo uobis in unum iam non est dominicam caenam 
 manducare. unusquisque enim suam caenam praesumit 
 ad manducandum, et alius quidem esurit, alius autem ebrius 
 est. numquid domos non habetis ad manducandum et bibendum? 
 aut ecclesiam dei contemnitis, et confunditis eos qui 
 non habent? quid dicam uobis? laudo uos? in hoc non laudo. 
 Et post paucos uersus: Itaque quicumque manducauerit 
 panem, uel biberit calicem domini indigne, reus erit corporis 
 et sanguinis domini. probet autem se ipsum homo, et sic de 
 \'pane illo edat et de calice bibat. qui enim manducat et 
 bibit indigne, iudicium sibi manducat et bibit non diiudicans

 

 
 
 
 corpus. ideo inter uos multi infirmi et inbecilles, et dormiunt 
 multi. quod si nosmet ipsos iudicaremus, non utique iudicaremur. 
 dum iudicamur autem, a domino corripimur, ut non 
 cum hoc mundo damnemur. itaque, fratres mei, cum conuenitis 
 ad manducandum, inuicem expectate. si quis esurit, domi 
 manducet, ut non in iudicium conueniatis. cetera autem, cum 
 uenero, disponam. Et alio loco; Sed deus temperauit 
 corpus, ei cui deerat abundantiorem tribuendo honorem, ut 
 non sit scisma in corpore, sed in id ipsum pro inuicem sollicita 
 sint membra. et si quid patitur unum membrum, conpatiuntur 
 omnia membra: siue glorificatur unum membrum, 
 congaudent omnia membra. uos autem estis corpus Christi 
 et membra de membro. et quosdam quidem posuit deus in 
 ecclesia primum apostolos, secundo prophetas, tertio doctores; 
 deinde uirtutes, exin gratia curationum, opitulationes, genera 
 linguarum. numquid omnes apostoli? numquid omnes prophetae? 
 numquid omnes doctores? numquid omnes uirtutes? 
 numquid omnes gratiam habent curationum? numquid omnes 
 linguis locuntur? numquid omnes interpretantur? aemulamini 
 autem carismata maiora: et adhuc excellentiorem uobis uiam 
 demonstro. Si linguis hominum loquar et angelorum, caritatem 
 autem non habeam, factus sum uelut aeramentum sonans aut 
 cymbalum tinniens. et si habuero prophetiam et nouerim 
 mysteria omnia et omnem scientiam et habuero omnem fidem, 
 ita ut montes transferam, caritatem autem non habuero, nihil

 

 
 
 
 sum. et si distribuero in cibos pauperum omnes facultates 
 meas, et si tradidero corpus meum ut ardeam, caritatem 
 autem non habuero, nihil mihi prodest. caritas patiens est, 
 benigna est. caritas non aemulatur, non agit perperam, non in- 
 Satur, non est ambitiosa, non quaerit quae sua sunt, non inritatur, 
 non cogitat malum, non gaudet super iniquitatem, congaudet 
 autem ueritati. omnia suffert, omnia credit, omnia sperat, omnia 
 sustinet. caritas numquam excidet. Et post aliquot uersus: 
 Nunc autem manet fides, spes, caritas: tria haec, maior 
 autem his est caritas. Sectamini caritatem. Et paulo post: 
 Quoniam aemulatores estis spirituum, ad aedificationem 
 ecclesiae quaerite ut abundetis. Item paulo post: Fratres, 
 nolite pueri effici sensibus, sed malitia paruuli estote, sensibus 
 autem perfecti estote. Et alio loco: Quid ergo est, fratres? 
 cum conuenitis, unusquisque uestrum psalmum habet, doctrinam 
 habet, apocalypsim habet, linguam habet, interpretationem 
 habet: omnia ad aedificationem fiant. Et post paucissimos 
 uersus: Mulieres in ecclesiis taceant: non enim permittitur 
 illis loqui, sed subditas esse, sicut lex dicit si quid autem 
 uolunt discere, domi uiros suos interrogent. turpe est enim 
 mulieri loqui in ecclesia. an a uobis uerbum dei processit, 
 aut in uos solos deuenit? Et post paululum: Nolite 
 seduci: corrumpunt mores bonos conloquia mala. euigilate 
 iuste et nolite peccare. ignorantiam enim dei quidam habent.

 

 
 
 
 ad reuerentiam uobis loquor. Et post paululum: Itaque, 
 fratres mei dilecti, stabiles estote et immobiles, abundantes 
 in opere domini semper, scientes quod labor uester non est 
 inanis in domino. De collectis autem, quae fiunt in sanctos, 
 sicut ordinaui ecclesiis Galatiae, ita et uos facite. per unam 
 sabbati unusquisque uestrum apud se ponat, recondens quod 
 - ei bene placuerit, ut non, cum uenero, tunc collectae fiant. 
 cum autem praesens fuero, quos probaueritis per epistulas, 
 hos mittam perferre gratiam uestram in Hierusalem. quod 
 si dignum fuerit ut ego eam, mecum ibunt. ueniam autem 
 . ad uos, cum Machedoniam pertransiero. nam Machedoniam 
 pertransibo. apud uos etiam forsitan remanebo, uel etiam 
 hiemabo, ut uos me deducatis quocumque iero. nolo enim 
 nos modo in transitum uidere: spero enim me aliquantum 
 temporis manere apud uos, si dominus permiserit. permanebo 
 autem Ephesi usque ad pentecosten. ostium enim mihi apertum 
 est magnum et euidens, aduersarii multi. si autem uenerit 
 Timotheus, uidete, ut sine timore sit apud uos. Et post 
 paululum : Vigilate, state in fide, uiriliter agite et confortamini. 
 omnia uestra in caritate fiant.

XXXII. DE EPISTVLA AD CORINTHIOS SECVNDA. 
 4 Nam gloria nostra haec est, testimonium conscientiae nostrae, 
 quod in simplicitate. et sinceritate dei, et non in sapientia

 

 
 
 
 carnali, sed in gratia dei conuersati sumus in mundo. Et 
 post paululum: Si quis autem contristauit, non me contristauit, 
 sed ex parte, ut non onerem, omnes uos. sufficit illi 
 qui eiusmodi est obiurgatio haec, quae fit a pluribus, ita ut 
 e contra magis donetis et consolemini forte abundantiore 
 tristitia absorbeatur qui eiusmodi est. propter quod obsecro 
 uos, ut confirmetis in illum caritatem. ideo enim scripsi, ut 
 cognoscam experimentum uestrum, an in omnibus oboedientes 
 sitis. cui autem aliquid donastis, et ego. nam et ego quod 
 donaui, si quid donaui, propter nos in persona Christi, ut non 
 circumueniamur a satana: non enim ignoramus cogitationes 
 eius. Et alio loco: Ideo habentes hanc ministrationem, 
 iuxta quod misericordiam consecuti sumus, non deficimus; sed 
 abdicamus occulta dedecoris, non ambulantes in astutia, neque 
 adulterantes uerbum dei, sed in manifestatione ueritatis 
 commendantes nosmet ipsos ad omnem conscientiam hominum 
 coram deo. Et post paucos uersus: Non enim nosmet 
 ipsos praedicamus, sed Iesum Christum dominum, nos autem 
 seruos uestros per Iesum. Et paulo post: Habemus autem 
 thesaurum istum in uasis fictilibus, ut sublimitas sit uirtutis 
 dei, et non ex nobis. in omnibus tribulationem patimur, sed 
 non angustiamur: aporiamur, sed non destituimur: persecutionem 
 patimur, sed non derelinquimur: deicimur, sed non 
 perimus: semper mortificationem Iesu in corpore nostro circumferentes, 
 ut et uita Iesu in corporibus nostris manifestetur. 
 semper enim nos qui uiuimus in mortem tradimur propter

 

 
 
 
 Iesum; ut et uita Iesu manifestetur in carne nostra mortali. 
 ergo mors in nobis operatur, uita autem in nobis. habentes 
 autem eundem spiritum fidei, sicut scriptum est: credidi 
 propter quod locutus sum, et nos credimus propter quod et 
 loquimur. Et post VI uersus: Propter quod non deficimus: 
 sed licet is qui foris est homo noster corrumpatur, tamen is 
 qui intus est renouatur de die in diem. id enim quod in 
 praesenti est momentaneum et leue tribulationis nostrae supra 
 modum in sublimitatem aeternum gloriae pondus operatur in 
 nobis : non contemplantibus nobis quae uidentur, sed quae 
 non uidentur. quae enim uidentur temporalia sunt, quae autem 
 non uidentur aeterna sunt. Et post paululum: Adiuuantes 
 autem et exhortamur, ne in uacuum gratiam dei recipiatis. 
 ait enim: tempore accepto exaudiui te et in die salutis adiuui 
 te. ecce nunc tempus acceptabile, ecce nunc dies salutis:. 
 nemini dantes ullam offensionem, ut non uituperetur ministerium 
 nostram: sed in omnibus exhibeamus nosmet ipsos sicut dei 
 ministros, in multa patientia, in tribulationibus, in necessitatibus, 
 in angustiis, in plagis, in carceribus, in seditionibus, 
 in laboribus, in uigiliis, in ieiuniis, in castitate, in scientia, 
 in longanimitate, in suauitate, in spiritu sancto, in caritate 
 non ficta, in uerbo ueritatis, in uirtute dei: per arma iustitiae 
 a dextris et sinistris, per gloriam et ignobilitatem, per infamiam 
 et bonam famam: ut seductores et ueraces, sicut qui 
 ignoti et cogniti, quasi morientes et ecce uiuimus, ut castigati 
 et non mortificati, quasi tristes semper autem gaudentes, 
 sicut egentes multos autem locupletantes, tamquam nihil 
 habentes et omnia possidentes. Et post paucos uersus: 
 Dilatamini et uos. nolite iugum ducere cum infidelibus. quae

 

 
 
 
 enim participatio iustitiae cum iniquitate? aut quae societas 
 luci ad tenebras? quae autem conuentio Christi ad Belial? 
 aut quae pars fideli cum infideli? qui autem consensus templo 
 dei cum idolis? uos enim estis templum dei uiui, sicut dicit 
 dominus: quoniam inhabitabo in illis et inambulabo, et ero 
 illorum deus, et ipsi erunt mihi populus. propter quod exite 
 de medio eorum et separamini, dicit dominus, et inmundum 
 ne tetigeritis: et ego recipiam uos, et ero uobis in patrem, 
 et uos eritis mihi in filios et filias, dicit dominus omnipotens. 
 Has igitur habentes promissiones, carissimi, mundemus nos 
 ab omni iniquinamento carnis et spiritus, perficientes sanctificationem 
 in timore dei. Et post paululum : Quoniam et 
 si contristaui uos in epistula, non me paenitet: et si paeniteret, 
 uidens quod epistula illa, etsi ad horam, uos contristauit, 
 nunc gaudeo, non quia contristati estis, sed quia contristati 
 estis ad paenitentiam. contristati enim estis secundum deum, 
 ut in nullo detrimentum patiamini ex uobis. quae enim 
 secundum deum tristitia est, paenitentiam in salutem stabilem 
 operatur: saeculi autem tristitia mortem operatur. ecce enim 
 hoc ipsum, secundum deum contristari uos, quantam in uobis 
 operatur sollicitudinem! Et post paucos uersus: Notam 
 autem uobis facimus, fratres, gratiam dei, quae data est in 
 . ecclesiis Machedoniae, quod in multo experimento tribulationis 
 abundantia gaudii ipsorum, altissima paupertas eorum abundauit 
 in diuitias simplicitatis eorum. quia secundum uirtutem,

 

 
 
 
 testimonium illis reddo, et supra uirtutem uoluntarii fuerunt, 
 cum multa exhortatione obsecrantes nos gratiam et communicationem 
 ministerii, quod fit in sanctos: et non sicut sperauimus, 
 sed semet ipsos dederunt primum domino, deinde nobis 
 per uoluntatem dei, ita ut rogaremus Titum, ut quemadmodum 
 coepit ita et perficiat in uos etiam gratiam istam. sed sicut 
 in omnibus abundatis fide et sermone et scientia et omni sol- 
 licitudine et caritate uestra in nos, ut et in hac gratia abundetis : 
 non quasi imperans dico, sed per aliorum sollicitudinem etiam 
 uestrae caritatis ingenium bonum conprobans. scitis enim 
 gratiam domini nostri lesu Christi, quoniam propter uos 
 egenus factus est, cum esset diues, ut inopia illius uos diuites 
 essetis. et consilium in hoc do: hoc enim nobis utile est, qui 
 non solum facere, sed et uelle coepistis ab anno priore. nunc 
 uero et facto perficite, ut quemadmodum promtus est animus 
 uoluntatis, ita sit et perficiendi ex eo quod habetis. si enim 
 uoluntas promta, secundum id quod habet accepta est, non 
 secundum quod non habet. non enim ut aliis sit remissio, 
 uobis autem tribulatio, sed ex aequalitate: in praesenti tempore 
 uestra abundantia illorum inopiam suppleat, et illorum 
 abundantia uestrae inopiae sit supplementum, ut fiat aequalitas, 
 sicut scriptum est: qui multum, non abundauit, et qui modi- . 
 cum, non minorauit. gratias autem deo, qui dedit eandem 
 sollicitudinem pro uobis in corde Titi: quoniam exhortationem 
 quidem suscepit, sed cum sollicitior esset, sua uoluntate profectus 
 est ad uos. misimus autem cum illo fratrem, cuius

 

 

 

 
 
 
 laus est in euangelio per omnes ecclesias  non solum autem, 
 sed et ordinatus ab ecclesiis comes peregrinationis nostrae in 
 hac gratia, quae ministratur a nobis ad domini gloriam et 
 destinatam uoluntatem nostram,  deuitantes hoc, ne quis 
 nos uituperet in hac plenitudine, quae ministratur a nobis. 
 prouidemus enim bona non solum coram deo, sed etiam coram 
 hominibus. Et post VIIII uersus: Nam de ministerio quod 
 fit in sanctos, ex abundantia est mihi scribere nobis. scio 
 enim promtum animum uestrum, pro quo de uobis glorior 
 apud Machedonas, quoniam Achaia parata est ab anno praeterito 
 et uestra aemulatio prouocauit plurimos. misi autem 
 fratres, ut ne quod gloriamur de uobis euacuetur in hac parte: 
 ut, quemadmodum dixi, parati sitis, ne, cum uenerint mecum 
 Machedones et inuenerint uos inparatos, erubescamus nos, ut 
 non dicam uos, in hac substantia. necessarium ergo existimaui 
 rogare fratres, ut peruenirent ad uos et praepararent 
 repromissam benedictionem hanc paratam esse, sic quasi 
 benedictionem, non quasi auaritiam. hoc autem: qui parce 
 seminat, parce et metet, et qui seminat in benedictionibus, de 
 benedictionibus et metet. unusquisque enim prout destinauit 
 corde suo, non ex tristitia, aut ex necessitate: hilarem enim 
 datorem diligit deus: potens est autem deus omnem gratiam 
 abundare facere in uobis, ut in omnibus semper omnem 
 sufficientiam habentes abundetis in omne opus bonum, sicut 
 scriptum est: dispersit, dedit pauperibus, iustitia eius manet

 

 
 
 
 in aeternum. qui autem administrat semen seminanti, et 
 panem ad manducandum praestabit et multiplicabit semen 
 uestrum. et augebit incrementa. frugum iustitiae uestrae, ut in 
 omnibus locupletati abundetis in omnem simplicitatem, quae 
 operatur per nos gratiarum actionem deo  quoniam ministerium 
 huius officii non solum supplet ea quae desunt sanctis, 
 sed etiam abundat per multas gratiarum actiones in domino , 
 per probationem ministerii huius glorificantes deum in oboedientia 
 confessionis uestrae et simplicitate communicationis in 
 illos et in omnes, et ipsorum obsecratione pro uobis, desiderantium 
 uos propter eminentem gratiam dei in uobis. gratias 
 ago deo super inenarrabili dono eius. Et alio loco: Qui 
 autem gloriatur, in domino glorietur. non enim qui se ipsum 
 commendat, ille probatus est, sed quem deus commendat. 
 Et post aliquantum : Ministri Christi sunt? ut minus 
 sapiens dico, plus ego. in laboribus plurimis, in carceribus 
 abundantius, in plagis supra modum, in mortibus frequenter: 
 a Iudaeis quinquies quadraginta una minus accepi, ter uirgis 
 caesus sum, semel lapidatus sum, ter naufragium feci, nocte 
 et die in profundo maris fui: in itineribus saepe, periculis 
 fluminum, periculis latronum, periculis ex genere, periculis 
 gentibus, periculis in ciuitate, periculis in solitudine, periculis 
 in mari, periculis in falsis fratribus, in labore et aerumna, 
 in uigiliis multis, in fame et siti, in ieiuniis multis, in frigore 
 et nuditate: praeter illa quae extrinsecus sunt, instantia mea 
 cotidiana, sollicitudo omnium ecclesiarum. quis infirmatur, et

 

 

 
 
 
 ego non infirmor? quis scandalizatur, et non ego uror? si 
 gloriari oportet, quae infirmitatis meae sunt gloriabor..E t 
 post paululum: Libenter igitur gloriabor in infirmitatibus 
 meis, ut inhabitet in me uirtus Christi propter quod placeo 
 mihi in infirmitatibus, in contumeliis, in necessitatibus, in 
 persecutionibus, in angustiis pro Christo. cum enim infirmor, 
 tunc potens sum. Et post XI uersus : Ecce tertio hoc 
 paratus sum uenire ad uos, et non ero grauis uobis. non 
 enim quaero quae uestra sunt, sed uos. nec enim debent filii 
 parentibus thesaurizare, sed parentes filiis. ego autem libentissime 
 inpendam et superinpendar ipse pro animabus uestris, 
 licet plus uos diligens minus diligar. Et post aliquot 
 uersus: Timeo enim, ne forte, cum uenero, non quales uolo 
 inueniam uos et ego inueniar a uobis qualem non uultis : ne 
 forte contentiones, aemulationes, animositates, dissensiones, 
 detractiones, susurrationes, inflationes, seditiones sint inter uos, 
 ne iterum cum uenero, humiliet me deus apud uos et lugeam 
 multos ex his qui ante peccauerunt et non egerunt paenitentiam 
 super inmunditiam et inpudicitiam, quam gesserunt. 
 Et alio loco: Oramus autem deum, ut nihil mali faciatis: non 
 ut nosuos probati pareamus, sed ut uos quod iustum est faciatis. 
 Et post VI uersus : De cetero, fratres, gaudete, perficimini, 
 exhortamini, idem sapite, pacem habete: et deus dilectionis 
 et pacis erit uobiscum.

XXXIII. DE EPISTVLA AD GALATAS. 
 Si adhuc hominibus placerem, Christi seruus non essem. 
 Et aliquanto post: Nam in Christo Iesu neque circumcisio 
 aliquid ualet neque praeputiam, sed fides, quae per dilectionem 
 operatur. Et alio loco: Vos autem in libertate uocati 
 estis, fratres: tantum ne libertatem in occasionem carnis detis, 
 sed per caritatem spiritus seruite inuicem. omnis enim lex 
 in uno sermone inpletur: diliges proximum tuum sicut te ipsum. 
 quod si inuicem mordetis et comeditis, uidete ne ab inuicem 
 consumamini. dico autem: spiritu ambulate, et desideria 
 carnis non perficietis. caro enim concupiscit aduersus spiritum, 
 spiritus autem aduersus carnem. haec enim inuicem aduersantur, 
 ut non quaecumque uultis. illa faciatis. quod si spiritu 
 ducimini, non estis sub lege. manifesta autem sunt opera 
 carnis, quae sunt inmunditia, fornicatio, luxuria, idolorum. 
 seruitus, ueneficia, inimicitiae, contentiones, aemulationes, irae, 
 rixae, dissensiones, sectae, inuidiae, homicidiae, ebrietates, 
 comissationes, et his similia: quae praedico uobis, sicut praedixi, 
 quoniam qui talia agunt regnum dei non possidebunt. 
 fructus autem spiritus est caritas, gaudium, pax, longanimitas, 
 bonitas, benignitas, fides, modestia, continentia. aduersus 
 huiusmodi non est lex. qui autem sunt Christi, carnem suam

 

 
 
 
 crucifixerunt cum uitiis et concupiscentiis. si spiritu uiuimus, 
 spiritu et ambulemus. non efficiamur inanis gloriae cupidi, 
 inuicem prouocantes,. inuicem inuidentes. Fratres, etsi praeoccupatus 
 fuerit homo in aliquo delicto, uos qui spiritales 
 estis huiusmodi instruite in spiritu lenitatis, considerans te 
 ipsum, ne et tu tempteris. alter alterius onera portate, et 
 sic adimplebitis legem Christi. nam si quis existimat se 
 aliquid esse, cum nihil sit, ipse se seducit. opus autem suum 
 probet unusquisque, et sic in semet ipso tantum habebit 
 gloriam et non in altero. unusquisque enim onus suum 
 portabit. communicet autem is qui cathecizatur uerbum ei 
 qui se cathecizat in omnibus bonis. nolite errare: deus non 
 inridetur. quae enim seminauerit homo, haec et metet: 
 quoniam qui seminat in carne sua de carne et metet corruptionem, 
 qui autem seminat in spiritu de spiritu metet uitam 
 aeternam. bonum autem facientes non deficiamus : tempore 
 enim suo metemus non deficientes. ergo dum tempus habemus, 
 operemur bonum ad omnes, maxime autem ad domesticos 
 fidei.

XXXIIII. DE EPISTVLA AD EPHESIOS. 
 Obsecro itaque uos, fratres, ego uinctus in domino, ut digne 
 ambuletis uocatione qua uocati estis, cum omni humilitate 
 animi et mansuetudine, cum patientia subportantes inuicem 
 in caritate, sollicite seruare unitatem spiritus in uinculo pacis.

 

 
 
 
 Et alio loco: Hoc itaque dico et testificor in domino, ut 
 iam non ambuletis sicut gentes ambulant in uanitate sensus 
 sui, tenebris obscuratum habentes intellectum, alienati a uita 
 dei per ignorantiam, quae est in illis propter caecitatem 
 cordis ipsorum : qui desperantes semet ipsos tradiderunt 
 inpudicitiae in operationem inmunditiae omnis et auaritiae. 
 uos autem non ita didicistis Christum: si tamen illum audistis 
 et in ipso docti estis, sicut est ueritas in Iesu, deponere uos 
 secundum pristinam conuersationem ueterem hominem, qui 
 corrumpitur secundum desideria erroris. renouamini autem 
 spiritu mentis uestrae, et induite nonum hominem, qui secundum 
 deum creatus est in iustitia et sanctitate ueritatis. 
 propter quod deponentes - mendacium, loquimini ueritatem 
 unusquisque cum proximo suo, quoniam sumus inuicem membra. 
 irascimini et nolite peccare. sol non occidat super iracundiam 
 uestram. nolite locum dare diabolo. qui furabatur, iam non 
 furetur: magis autem laboret operando manibus quod bonum 
 est, ut habeat unde tribuat necessitatem patienti. omnis sermo 
 malus ex ore uestro non procedat, sed si quis bonus ad 
 aedificationem oportunitatis, ut det gratiam audientibus. et 
 nolite contristare spiritum sanctum dei, in quo signati estis 
 in die redemptionis. omnis amaritudo et ira et indignatio 
 et clamor et blasphemia tollatur a uobis \'cum omni malitia. 
 estote autem inuicem benigni, misericordes donantes inuicem, 
 sicut et deus in Christo donauit uobis. Estote ergo imitatores 
 dei, sicut filii carissimi, et ambulate in dilectione, sicut et

 

 
 
 
 Christus dilexit nos, et tradidit se ipsum pro nobis oblationem 
 et hostiam deo in odorem suauitatis. fornicatio autem et omnis 
 inmunditia aut auaritia nec nominetur in uobis, sicut decet 
 sanctos, aut turpitudo, aut stultiloquium, aut scurrilitas, quae 
 ad rem non pertinet, sed magis gratiarum actio. hoc enim 
 scitote intellegentes, quod omnis fornicator, aut inmundus, aut 
 auarus, quod est idolorum seruitus, non habent hereditatem 
 in regno Christi et dei. nemo uos seducat inanibus uerbis: 
 propter haec enim uenit ira dei in filios diffidentiae. nolite 
 ergo effici participes eorum. eratis enim aliquando tenebrae, 
 nunc autem lux in domino: ut filii lucis ambulate - fructus 
 enim lucis est in omni bonitate et iustitia et ueritate  probantes 
 quid sit beneplacitum deo. et nolite communieare 
 operibus infructuosis tenebrarum: magis autem et redarguite. 
 quae enim in occulto fiunt ab ipsis, turpe est et dicere. 
 omnia autem quae arguuntur a lumine manifestantur. omne 
 enim quod manifestatur lumen est. propter quod dicit: 
 surge qui dormis et exurge a mortuis, et inluminabit tibi 
 Christus. uidete itaque, fratres, quomodo caute ambuletis, 
 non quasi insipientes, sed ut sapientes, redimentes tempus, 
 quoniam dies mali sunt. propterea nolite fieri inprudentes, 
 sed intellegentes quae sit uoluntas domini, et nolite inebriari 
 uino, in quo est luxuria: sed implemini spiritu, loquentes 
 uobismet ipsis in psalmis et hymnis et canticis spiritalibus, 
 cantantes et psallentes in cordibus uestris domino, gratias 
 agentes semper pro omnibus in nomine domini nostri lesu 
 Christi deo et patri, subiecti inuicem in timore Christi. 
 mulieres uiris suis subditae sicut domino: quoniam uir caput 
 est mulieris, sicut Christus caput est ecclesiae, ipse saluator

 
 
 
 corporis. sed sicut ecclesia subiecta est Christo, ita et 
 mulieres uiris suis in omnibus. uiri, diligite uxores uestras, 
 sicut et Christus dilexit ecclesiam, et se ipsum tradidit pro 
 ea, ut illam. sanctificaret, mundans lauacro aquae in uerbo: 
 ut exhiberet ipse sibi gloriosam ecclesiam, non habentem 
 maculam aut rugam, aut aliquid eiusmodi, sed ut sit sancta 
 et inmaculata. ita et uiri debent diligere uxores suas ut 
 corpora sua. qui suam uxorem diligit, se ipsum diligit. nemo . 
 umquam carnem suam odio habuit, sed nutrit et fouet eam, 
 sicut et Christus ecclesiam: quia membra sumus corporis 
 eius de carne eius et de ossibus eius. propter hoc relinquet 
 homo patrem et matrem suam et adhaerebit uxori suae, et 
 erunt duo in carne una. sacramentum hoc magnum est: ego 
 autem dico in Christo et in ecclesia. uerum tamen et uos 
 singuli, unusquisque suam uxorem sicut se ipsum diligat: 
 uxor autem ut timeat uirum. Filii, oboedite parentibus 
 uestris in domino. hoc enim iustum est. honora patrem tuum 
 et matrem, quod est mandatum primum in promissione, ut 
 bene sit tibi et sis longaeuus super terram. et patres, nolite 
 ad iracundiam prouocare filios uestros, sed educate eos in 
 disciplina et correptione domini. serui, oboedite dominis 
 carnalibus cum timore et tremore, in simplicitate cordis uestri, 
 sicut Christo: non ad oculum seruientes, quasi hominibus 
 placentes, sed ut serui Christi facientes uoluntatem dei ex 
 animo, cum bona uoluntate seruientes ut domino et, non 
 hominibus, . scientes quoniam unusquisque quodcumque fecerit 
 bonum hoc recipiet a domino, siue seruus, siue liber. et

 

 
 
 
 domini, eadem facite illis remittentes minas, scientes. quia et illorum 
 et uester dominus est in caelis et personarum acceptio 
 non est apud eum. de cetero, fratres, confortamini in domino 
 et in potentia uirtutis eius. induite uos armaturam dei, ut 
 possitis stare aduersus insidias diaboli: quia non est nobis 
 conluctatio aduersus carnem et sanguinem, sed aduersus 
 principes et potestates, aduersus mundirectores tenebrarum 
 harum, contra spiritalia nequitiae in caelestibus. propterea 
 accipite armaturam dei, ut possitis resistere in die malo et 
 in omnibus perfecti stare. state ergo succincti lumbos uestros 
 in ueritate et induti loricam iustitiae et calciati pedes in 
 . praeparatione euangelii pacis: in omnibus sumentes scutum 
 fidei, in quo possitis omnia tela nequissimi ignea extinguere. 
 et galeam salutis adsumite et gladium spiritus, quod est 
 uerbum dei, per omnem orationem et obsecrationem orantes 
 omni tempore in spiritu, et in ipso uigilantes in omni instantia 
 et obsecratione pro omnibus sanctis, et pro me, ut detur 
 mihi sermo in apertione oris mei cum fiducia notum facere 
 mysterium euangelii, propter quod legatione fungor in catena, 
 ita ut in ipso audeam prout oportet me loqui.

XXXV. DE EPISTVLA AD PHILIPPENSES. 
 Quia m nullo confundar, sed in omni fiducia sicut semper, 
 et nunc magnificabitur Christus in corpore meo, siue per uitam,

 

 
 
 
 siue per mortem. mihi enim uiuere Christus et mori lucrum. 
 quod uiuere in carne hic fuctus operis est, et quid eligam 
 ignoro. coartor e duobus: desiderium habens dissolui et cum 
 Christo esse, multo magis melius: permanere autem in carne 
 necessarium est propter uos. Et post VI uersus: Tantum 
 digne euangelio Christi conuersamini, ut siue cum uenero et 
 uidero uos, siue absens audiam de uobis, quia statis in uno 
 spiritu unanimes, conlaborantes fide euangelii, et in nullo 
 terreamini ab aduersariis, quae est in illis causa perditionis, 
 uobis autem salutis: et hoc a deo. quia uobis donatum est 
 pro Christo, non solum ut in eum credatis, sed ut etiam pro 
 illo patiamini : idem certamen habentes, quale et uidistis in 
 me, et nunc audistis de me. Si qua ergo consolatio in Christo, 
 si quod solatium caritatis, si qua societas spiritus, si qua 
 uiscera et miserationes, implete gaudium meum, ut idem 
 sapiatis, eandem caritatem habentes, unanimes, id ipsum 
 sentientes. nihil per contentionem, neque per inanem gloriam, 
 sed in humilitate superiores sibi inuicem arbitrantes. non quae 
 sua sunt singuli considerantes, sed ea quae aliorum. hoc 
 . enim sentite in uobis quod et in Christo Iesu, qui cum in 
 forma dei esset, non rapinam arbitratus est se esse aequalem 
 deo: sed semet ipsum exinaniuit formam serui accipiens, in 
 similitudinem hominum factus et habitu inuentus ut homo: 
 humiliauit se ipsum, factus oboediens usque ad mortem, 
 mortem autem crucis. propter quod et deus illum exaltauit 
 et donauit illi nomen super omne nomen, ut in nomine Iesu 
 omne genu flectatur caelestium, terrestrium et infernorum, et

 

 
 
 
 omnis lingua confiteatur quia dominus lesus Christus in gloria 
 est dei patris. itaque, carissimi mei, sicut semper oboedistis, 
 non ut in praesentia mei tantum, sed multo magis nunc in 
 absentia mea, cum metu et tremore uestram salutem operamini. 
 deus est enim qui operatur in uobis et uelle et perficere 
 pro bona uoluntate. omnia autem facite sine murmurationibus 
 et haesitationibus, ut sitis sine querella et 
 simplices filii dei sine reprehensione in medio nationis prauae 
 et peruersae, inter quos lucetis sicut luminaria in mundo, 
 uerbum uitae continentes ad gloriam mihi in diem Christi, 
 quia non in uacuum cucurri neque in uacuum laboraui. sed 
 et si immolor supra sacrificium et ministerium fidei uestrae, 
 gaudeo et congratulor omnibus uobis. id ipsum autem et uos 
 gaudete et congratulamini mihi. spero autem in domino Iesu 
 Timotheum cito mittere ad uos, ut et ego bono animo sim, 
 cognoscens quae circa uos sunt. neminem enim habeo tam 
 unanimem, qui sincera affectione pro uobis sollicitus sit. 
 omnes enim sua quaerunt, non quae sunt Christi Iesu. 
 experimentum autem eius cognoscite, quoniam sicut patri filius 
 mecum seruiuit in euangelio. hunc igitur spero me mittere, 
 mox ut uidero quae circa me sunt. confido autem in domino, 
 quoniam et ipse ueniam ad uos cito. necessarium autem 
 existimaui Epaphroditum fratrem et cooperatorem et conmilitonem 
 meum, uestrum autem apostolum et ministrum 
 necessitatis meae, mittere ad uos: quoniam quidem omnes 
 uos desiderabat et maestus erat propter quod audistis illum 
 infirmatum. nam et infirmatus est usque ad mortem, sed 
 deus misertus est eius: non solum autem eius, uerum etiam 
 et mei, ne tristitiam super tristitiam haberem. festinatius 
 ergo misi illum, ut uiso eo iterum gaudeatis et ego sine

 
 
 
 tristitia sim. excipite itaque illum cum omni gaudio in domino, 
 et eiusmodi cum honore habetote: quoniam propter opus 
 Christi usque ad mortem accessit tradens animam suam, ut 
 impleret quod uobis deerat erga meum obsequium. Et paulo 
 post: Fratres, ego me non arbitror adprehendisse: unum 
 autem, quae quidem retro sunt obliuiscens, ad ea uero quae 
 sunt in priora extendens me, ad destinatum persequor, ad 
 brauium supernae uocationis dei in Christo Iesu. quicumque 
 ergo perfecti, hoc sentiamus: et si quid aliter sapitis, et hoc 
 uobis deus reuelauit: uerum tamen ad id quod peruenimus, 
 ut idem sapiamus et in eadem permaneamus regula. imitatores 
 mei estote, fratres, . et obseruate eos qui ita ambulant, 
 sicut habetis formam nostram. multi enim ambulant, quos 
 saepe dicebam uobis, nunc autem et flens dico, inimicos crucis 
 Christi: quorum finis interitus, quorum deus uenter et gloria 
 in confusione ipsorum, qui terrena sapiunt. nostra autem 
 conuersatio in caelis est. Et post XIII uersus : Gaudete 
 in domino semper: iterum dico, gaudete. modestia uestra 
 nota sit omnibus hominibus. dominus in prope est. nihil 
 solliciti sitis, sed in omni oratione et obsecratione cum 
 . gratiarum actione petitiones uestrae innotescant apud deum. 
 et pax dei, quae exuperat omnem sensum, custodiat corda 
 uestra et intellegentias uestras in Christo Iesu. de cetero, 
 fratres, quaecumque sunt uera, quaecumque pudica, quaecumque 
 iusta, quaecumque sancta, quaecumque amabilia, quaecumque 
 bonae famae, si qua uirtus, si qua laus, haec cogitate:

 

 
 
 
 quae et didicistis, et accepistis, et audistis, et uidistis in 
 me, haec agite: et deus pacis erit uobiscum. gauisus sum 
 autem in domino uehementer, quoniam. tandem aliquando 
 refloruistis pro me sentire, sicut et sentiebatis: occupati autem 
 eratis. non quasi autem propter penuriam dico. ego autem 
 didici in quibus sum sufficiens esse. scio et humiliari, scio 
 et abundare  ubique et in omnibus institutus sum  et 
 satiari et esurire et abundare et penuriam pati: omnia 
 possum in eo qui me confortat. uerum tamen bene fecistis 
 communicantes tribulationi meae. scitis autem et uos, Philippenses, 
 quod in principio euangelii, quando profectus sum a 
 Machedonia, nulla mihi ecclesia communicauit in ratione dati 
 et accepti nisi uos soli: quia et Thessalonicam et semel et 
 bis in usum mihi misistis. non quia quaero datum, sed requiro 
 fructum abundantem in rationem uestram. habeo autem omnia 
 et abundo. repletus sum acceptis ab Epaphrodito quae misistis, 
 odorem suauitatis, hostiam acceptam, placentem domino.

XXXVI. DE EPISTVLA AD THESSALONICENSES. 
 Ipsi scitis, fratres, introitum nostrum ad uos, quia non 
 inanis fuit: sed ante passi et contumeliis affecti, sicut scitis, 
 Philippis, fiduciam habuimus in deo nostro loqui apud uos

 

 
 
 
 euangelium dei in multa sollicitudine. exhortatio enim nostra 
 non de errore neque de inmunditia neque in dolo: sed sicut 
 probati sumus a deo, ut crederetur nobis euangelium, ita 
 loquimur, non quasi hominibus placentes, sed deo, qui probat 
 corda nostra. neque enim aliquando fuimus in sermone adulationis, 
 sicut scitis: neque in occasione auaritiae, deus 
 testis est: neque quaerentes ab hominibus gloriam, neque a 
 uobis, neque ab aliis, cum possimus oneri esse ut Christi 
 apostoli: sed facti sumus paruuli in medio uestrum, tamquam 
 si nutrix foueat filios suos. ita desiderantes uos cupide uolebamus 
 tradere uobis non solum euangelium dei, sed etiam 
 animas nostras, quoniam carissimi nobis facti estis. memores. 
 enim estis, fratres, laboris nostri et fatigationis: nocte et die 
 laborantes, ne quem uestrum grauaremus, praedicauimus in 
 uobis euangelium dei. uos testes estis et deus, quam sancte 
 et iuste et sine querella uobis qui credidistis fuimus: sicut 
 scitis, qualiter unumquemque uestrum tamquam pater filios 
 suos deprecantes uos et consolantes testificati sumus, ut 
 ambularetis digne deo, qui uocauit uos in suum regnum et 
 gloriam. ideo et nos gratias agimus deo sine intermissione, 
 quoniam cum accepissetis a nobis uerbum auditus dei, 
 accepistis non ut uerbum hominum, sed sicut est uere uerbum . 
 dei, qui operatur in nobis qui credidistis. uos enim imitatores 
 facti estis, fratres, ecclesiarum dei, quae sunt in Iudaea, in 
 Christo Iesu, quia eadem passi estis et uos a contribulibus 
 uestris sicut et ipsi a Iudaeis. Et alio loco: De cetero 
 ergo, fratres, rogamus uos et obsecramus in domino Iesu, ut 
 quemadmodum accepistis a nobis quomodo uos oporteat

 

 
 
 
 ambulare et placere deo, sicut et ambulatis, ut abundetis 
 magis. scitis enim quae praecepta dederimus uobis per 
 dominum Iesum. haec est enim uoluntas dei, sanctificatio 
 uestra, ut abstineatis uos a fornicatione, ut sciat unusquisque 
 uestrum suum uas possidere in sanctificatione et honore, non 
 in passione desiderii, sicut gentes quae ignorant deum, ut ne 
 quis supergrediatur neque circumueniat in negotio fratrem 
 suum: quoniam uindex est deus de his omnibus, sicut praediximus 
 uobis et testificati sumus. non enim uocauit nos 
 deus in inmunditiam, sed in sanctificationem. itaque qui 
 haec spernit, non hominem spernit, sed deum, qui etiam dedit 
  spiritum suum sanctum in uobis. de caritate autem fraternitatis 
 non necesse habemus scribere uobis: ipsi enim uos a 
 deo didicistis ut diligatis inuicem. etenim facitis illud in 
 omnes fratres in uniuersa Machedonia. rogamus autem uos, 
 fratres, ut abundetis magis et operam detis, ut quieti sitis 
 et ut uestrum negotium agatis et operemini manibus uestris, 
 sicut praecepimus uobis, ut honeste ambuletis ad eos qui 
 foris sunt et nullius aliquid desideretis. nolumus autem uos 
 ignorare, fratres, de dormientibus, ut non contristemini, sicut 
 ceteri qui spem non habent. Et post paucos uersus: 
 Igitur non dormiamus, sicut ceteri : sed uigilemus et sobrii 
 simus. qui enim dormiunt, nocte dormiunt, et qui ebrii sunt. 
 nocte ebrii sunt. nos autem qui diei sumus sobrii simus, 
 induti loricam fidei et caritatis et galeam spem salutis. 
 quoniam non posuit nos deus in iram, sed in adquisitionem 
 salutis per dominum nostrum Iesum Christum, qui mortuus

 

 
 
 
 est pro nobis, ut sine uigilemus, siue dormiamus, simul cum 
 illo uiuamus. propter quod consolamini inuicem, et aedificate 
 alterutrum, sicut et facitis. rogamus autem nos, fratrem, ut 
 noueritis eos qui laborant inter nos et praesunt nobis in 
 domino et monent nos, ut habeatis illos abundantius in caritate 
 propter opus illorum: pacem habete eum eis. rogamus 
 autem nos, fratrem, corripite inquietos, consolamini pusillanimes, 
 suscipite infirmos, patientes estote ad omnes. uidete ne quis 
 malum pro malo alicui reddat: sed semper quod bonum est 
 sectamini in inuicem et in omnes. semper gaudete, sine intermissione 
 orate, in omnibus gratias agite. haec enim uoluntas 
 dei est in Christo Iesu in omnibus uobis. spiritum nolite 
 extinguere. prophetias nolite spernere. omnia autem probate: 
 quod bonum est tenete. ab omni specie mala abstinete uos.

XXXVII. DE EPISTVLA AD QVOS SVPRA. 
 Gratias agere debemus deo semper pro uobis, fratrem, ita 
 \' ut dignum est, quoniam supercrescit fides uestra, et abundat 
 caritas uniuscuiusque omnium uestrum in inuicem: ita ut nos 
 ipsi in uobis gloriemur in ecclesiis dei pro patientia uestra 
 et fide in omnibus persecutionibus uestris et tribulationibus, 
 quas sustinetis in exemplum iusti iudicii dei, ut digni habeamini 
 regno dei, pro quo et patimini, si tamen iustum est 
 apud deum retribuere tribulationem his qui uos tribulant, et 
 uobis qui tribulamini requiem nobiscum in reuelatione domini

 

 

 

 
 
 
 Iesu de caelo cum angelis uirtutis eius et flamma ignis dantis 
 uindictam his qui non nouerunt deum et qui non oboediunt 
 euangelio domini nostri Iesu Christi. qui poenas dabunt in 
 interitum aeternas a facie domini et a gloria uirtutis eius, 
 cum uenerit glorificari in sanctis suis, et admirabilis fieri in 
 omnibus qui crediderunt, quia creditum est testimonium 
 nostrum super uos in die illo. in quo etiam oramus semper 
 pro. uobis, ut dignetur uos uocatione sua deus noster et 
 impleat omnem uoluntatem bonitatis et opus fidei in uirtute: 
 ut clarificetur nomen domini nostri Iesu Christi in uobis, et 
 in illo uos, secundum gratiam dei nostri et domini Iesu 
 Christi, Et alio loco: Denuntiamus autem uobis, fratres, 
 in nomine domini nostri Iesu Christi, ut subtrahatis uos ab 
 omni fratre ambulante inordinate et non secundum traditionem, 
 quam acceperunt a uobis. ipsi enim scitis quemadmodum 
 oporteat imitari nos: quoniam non inquieti fuimus inter uos, 
 neque panem gratis manducauimus ab aliquo, sed in labore 
 et fatigatione nocte et die operantes, ne quem uestrum 
 grauaremus. non quasi non habuerimus potestatem, sed ut 
 nosmet ipsos formam daremus uobis ad imitandum nos. nam 
 et cum essemus apud uos, hoc denuntiabamus uobis, quoniam, 
 si. quis non uult operari, nec manducet. audiuimus enim inter. 
 uos quosdam ambulare inquiete, nihil operantes, sed

 

 
 
 
 curiose agentes. his autem qui eiusmodi sunt denuntiamus 
 et obsecramus in domino Iesu Christo, ut cum silentio operantes 
 suum panem manducent uos autem, fratres, nolite 
 deficere benefacientes. quod si quis non oboedierit uerbo 
 nostro per epistulam, hunc notate, ut non commisceamini cum 
 illo, ut confundatur. et nolite quasi inimicum existimare, sed 
 corripite ut fratrem.

XXXVIII. DE EPISVLA AD COLOSSENSES. 
 Igitur, si conresurrexistis eum Christo, quae sursum sunt 
 quaerite, ubi Christus eat in dextera dei sedens: quae sursum 
 sunt sapite, non quae super terram. mortui enim estis, et 
 uita uestra abscondita est cum Christo in deo. cum Christus 
 apparuerit uita uestra, tunc et uos apparebitis cum illo in 
 gloria. mortificate ergo membra uestra, quae sunt super 
 terram, fornicationem, inmunditiam, libidinem, concupiscentiam 
 malam et auaritiam, quae est idolorum seruitus: propter quae 
 uenit ira dei super filios incredulitatis. in quibus et uos 
 ambulastis aliquando, cum uiueretis in illis; nunc autem 
 deponite st uos omnia, iram, indignationem, malitiam, blasphemiam: 
 turpem sermonem de ore- uestro ne emiseritis. 
 nolite mentiri inuicem, expoliantes uos ueterem hominem. 
 eum actibus eius et induentes nouum, eum qui renouatur in

 

 

 
 
 
 agnitionem, secundam imaginem eius, qui cr.eauit eum: ubi 
 non est gentilis et Iudaeus, circumcisio et praeputium, barbarus 
 et Scytha, seruus et liber, sed omnia et in omnibus 
 Christus. induite ergo uos sicut electi dei, sancti et dilecti, 
 uiscera misericordiae, benignitatem, humilitatem, modestiam, 
 patientiam, subportantes inuicem et donantes uobis ipsis, si 
 quis aduersus aliquem habet querellam: sicut dominus donauit 
 uobis, ita et uos. super omnia autem haec caritatem habete, 
 quod est uinculum perfectionis. et pax Christi exultet in 
 cordibus uestris, in qua et uocati estis in uno corpore: et 
 gratia estote. uerbum Christi habitet in uobis abundanter in 
 omni sapientia: docentes et commonentes uosmet ipsos psalmis, 
 hymnis, canticis spiritalibus in gratia, cantantes in cordibus 
 uestris deo. omne quodcumque facitis in uerbo aut in opere, 
 omnia in nomine domini Iesu, gratias agentes deo et patri 
 per ipsum. mulieres, subditae estote uiris, sicut oportet in 
 domino. uiri, diligite uxores et nolite amari esse ad illas. 
 filii, oboedite parentibus per omnia, hoc enim placitum est 
 in domino. patres, nolite ad indignationem prouocare filios 
 uestros, ut non pusillo animo fiant. serui, oboedite per omnia 
 dominis carnalibus, non ad oculum seruientes quasi hominibus 
 placentes, sed in simplicitate cordis timentes dominum. 
 quodcumque facitis, ex animo operamini, sicut domino et 
 non hominibus, scientes quod a domino accipietis retributionem 
 hereditatis. domino Christo seruite. qui enim iniuriam 
 facit, recipit id quod inique gessit, et non est personarum 
 acceptio apud deum. Domini, quod iustum est et aequum,

 

 
 
 
 seruis praestate, scientes quoniam et uos dominum habetis 
 in caelo. orationi instate, uigilantes in ea cum gratiarum 
 actione: orantes simul et pro nobis, ut deus aperiat. nobis 
 ostium sermonis ad loquendum mysterium Christi, propter 
 quod etiam uinctus sum, ut manifestem illud ita ut oportet 
 me loqui. in sapientia ambulate ad eos qui foris sunt, tempus 
 redimentes. sermo uester semper in gratia sale sit conditus, 
 ut sciatis quomodo oporteat uos unicuique respondere.

XXXVIIII. DE EPISTVLA AD TIMOTHEVM. 
 Finis autem praecepti est caritas de corde puro et conscientia 
 bona et fide non ficta. a quibus quidam aberrantes 
 conuersi sunt in uaniloquium, uolentes esse legis doctores, 
 non intellegentes neque quae locuntur neque de quibus adfirmant. 
 scimus autem quoniam bona est lex, si quis eam 
 legitime utatur: sciens hoc, quia iusto non est lex posita, 
 sed iniustis et non subditis, impiis et peccatoribus, sceleratis 
 et contaminatis, parricidiis et matricidiis, homicidiis, fornicariis, 
 masculorum concubitoribus, plagiariis, mendacibus, periuriis, 
 et si quid aliud sanae doctrinae aduersatur, quae est secundum 
 euangelium gloriae beati dei, quod creditum est mihi. Et 
 post paululum : Obsecro igitur primum omnium fieri 
 obsecrationes, orationes, postulationes, gratiarum actiones pro 
 omnibus hominibus, pro regibus et omnibus qui in sublimitate 
 sunt, ut quietam et tranquillam uitam agamus in omni pietate

 

 
 
 
 et castitate. Item post paululum: Volo ergo uiros orare 
 in omni loco, leuantes puras manus sine ira et disceptatione. 
 similiter et mulieres in habitu ornato cum uerecundia et 
 sobrietate ornantes se, non in tortis crinibus ant auro aut 
 margaritis uel ueste pretiosa, sed quod decet mulieres promittentes 
 pietatem per opera bona. mulier in silentio discat 
 cum omni subiectione. docere autem mulieri non permitto, 
 neque dominari in uirum, sed esse in silentio. Et post aliquot 
 uersus : Oportet ergo episcopum inreprehensibilem esse, 
 unius uxoris uirum, sobrium, prudentem, ornatum, hospitalem, 
 doctorem, non uinolentum, non percussorem, sed modestum, 
 non litigiosum, non cupidum, suae domui bene praepositum, 
 filios habentem subditos cum omni castitate - si quis autem 
 domui suae praeesse nescit, quomodo ecclesiae dei diligentiam 
 habebit ?  non neophytum, ne in superbia elatus in iudicium 
 incidat diaboli. oportet autem illum et testimonium habere 
 bonum ab his qui foris sunt, ut non in obprobrium incidat 
 et laqueum diaboli. diaconos similiter pudicos, non bilingues, 
 non multo uino deditos, non turpe lucrum sectantes, habentes 
 mysterium fidei in conscientia pura. et hi autem probentur 
 primum et sic ministrent nullum crimen habentes. mulier. 
 similiter pudicas, non detrahentes, sobrias; fideles in omnibus. 
 diacones sint unius uxoris uiri, qui filiis suis bene praesunt 
 et suis domibus. qui enim bene ministrauerint, gradum sibi 
 bonum adquirunt et multam fiduciam in fide, quae est in

 

 
 
 
 Christo Iesu. Et post XII uersus: Spiritus autem manifeste 
 dicit quia in nouissimis temporibus discedent quidam a fide,, 
 adtendentes spiritibus erroris et doctrinis daemoniorum, in 
 hypocrisi loquentium mendacium, et cauteriatam habentium 
 suam conscientiam, prohibentium nubere, abstinere a cibis, 
 quos deus creauit ad percipiendum cum gratiarum actione 
 fidelibus et his qui cognouerunt ueritatem. quia omnis creatura 
 dei bona, et nihil abiciendum quod cum gratiarum actione 
 percipitur. sanctificatur enim per uerbum dei et orationem. 
 haec proponens fratribus, bonus eris minister Iesu Christi, 
 nutritus uerbis fidei et bonae doctrinae, quam adsecutus es. 
 ineptas autem et aniles fabulas deuita. exerce te ipsum ad 
 pietatem. nam corporalis exercitatio ad modicum utilis est: 
 pietas autem ad omnia utilis est, promissionem habens uitae 
 quae nunc eat et futurae. fidelis sermo et omni acceptione 
 dignus. in hoc enim laboramus et maledicimur, quia sperauimus 
 in deum uiuum, qui est saluator omnium hominum, 
 maxime fidelium. praecipe haec et doce. nemo adulescentiam 
 tuam contemnat: sed exemplum esto fidelium in uerbo, in 
 conuersatione, in caritate, in fide, in castitate. dum nemo, 
 adtende lectioni, exhortationi, doctrinae. noli neglegere gratiam, 
 quae in te est, quae data est tibi per prophetiam, cum inpositione 
 manuum presbyterii. haec meditare, in his esto, ut 
 profectus tuus manifestus sit omnibus. adtende tibi et doctrinae, 
 insta in illis hoc enim faciens et te ipsum saluum facies et 
 eos qui te audiunt. Seniorem ne increpaueris, sed obsecra 
 ut patrem, iuuenes ut fratres, anus ut matres, iuuenculas ut 
 sorores in omni castitate. uiduas honora, quae uere uiduae

 

 
 
 
 sunt si qua autem uidua filios aut nepotes habet, discant 
 primum domum suam regere et mutuam uicem reddere 
 parentibus: hoc enim acceptum est coram deo. quae autem 
 uere uidua est et desolata, sperauit in deum et instat obsecrationibus 
 et orationibus nocte et die. nam quae in deliciis 
 est, uiuens mortua est. et hoc praecipe, ut inreprehensibiles 
 sint. si quis autem suorum et maxime domesticorum curam 
 non habet, fidem negauit, et est infideli deterior. uidua eligatur 
 non minus sexaginta annorum, quae fuerit unius uiri 
 uxor, in operibus bonis testimonium habens, si filios educauit, 
 si hospitio recepit, si sanctorum pedes lauit, si tribulationem 
 patientibus subministrauit, si omne opus bonum subsecuta 
 est. adulescentiores autem uiduas deuita. cum enim luxuriatae 
 fuerint in Christo, nubere uolunt, habentes damnationem, quia 
 primam fidem inritam fecerunt: simul autem et otiosae esse 
 discunt, circuire domus, non solum otiosae, sed et uerbosae, 
 loquentes quae- non oportet. nolo ergo iuniores nubere, filios. 
 procreare, matres familias esse, nullam occasionem dare aduersario 
 maledicti gratia. iam enim quaedam conuersae sunt 
 retro post satanan. si qua fidelis habet uiduas, subministret. 
 illis, ut non grauetur ecclesia, ut his quae uere uiduae sunt 
 sufficiat qui bene praesunt presbyteri, duplici honore habeantur: 
 maxime qui laborant in uerbo et doctrina. dicit enim 
 scriptura: non infrenabis os boui trituranti, et: dignus est 
 operarius mercede sua. aduersus presbyterum accusationem 
 noli recipere nisi sub duobus et tribus testibus. peccantes

 

 
 
 
 coram omnibus argue, ut ceteri timorem habeant. testor 
 coram deo et Christo Iesu et electis angelis, ut haec custodias 
 sine praeiudicio, nihil faciens in alteram partem declinando. 
 manus cito nemini inposueris neque communicaueris peccatis 
 alienis. te ipsum castum custodi. noli adhuc aquam bibere, 
 sed uino modico utere propter stomachum tuum et frequentes 
 tuas infirmitates. quorundam hominum peccata manifesta 
 sunt praecedentia ad iudicium, quosdam autem et subsecuntur. 
 similiter et facta bona manifesta sunt, et quae aliter se 
 habent abscondi non possunt. Quicumque sunt sub iugo 
 serui, dominos suos omni honore dignos habeant, ne nomen 
 domini et doctrina blasphemetur. qui autem fideles habent 
 dominos, non contemnant, quia fratres sunt, sed magis seruiant, 
 quia fideles sunt et dilecti, qui beneficii participes sunt. 
 haec doce et exhortare. si quis aliter docet et non adquiescit 
 sanis sermonibus domini nostri Iesu Christi et ei quae secundum 
 pietatem est doctrinae, superbus, nihil sciens, sed 
 languens circa quaestiones et pugnas uerborum, ex quibus 
 oriuntur inuidiae, contentiones, blasphemiae, suspiciones malae, 
 conflictationes hominum mente corruptorum et qui priuati 
 sunt ueritate, existimantium quaestum esse pietatem. est 
 autem quaestus magnus pietas cum sufficientia. nihil intulimus 
 in hunc mundum: haut dubium quia nec auferre quid possumus: 
 habentes autem alimenta et quibus tegamur, his contenti 
 sumus. nam qui uolunt diuites fieri, incidunt in temptationem 
 et laqueum diaboli et desideria multa inutilia et nociua, quae

 

 
 

 mergunt homines in interitum et perditionem. radix enim 
 omnium malorum est cupiditas, quam quidam appetentes 
 errauerunt a fide et inseruerunt se doloribus multis. tu autem, 
 o homo dei, haec fuge: sectare uero iustitiam, pietatem, fidem, 
 caritatem, patientiam, mansuetudinem. certa bonum certamen 
 fidei, adprehende uitam aeternam, in qua uocatus es et confessus 
 bonam confessionem coram multis testibus. praecipio 
 tibi coram deo, qui uiuificat omnia, et Christo Iesu, qui 
 testimonium reddidit sub Pontio Pilato, bonam confessionem, 
 ut serues mandatum sine macula, inreprehensibile, usque in 
 aduentum domini nostri Iesu Christi. Et post paucos 
 uersus: Diuitibus huius saeculi praecipe, non superbe sapere 
 neque sperare in incerto diuitiarum, sed in deo, qui praestat 
 - nobis omnia abunde ad fruendum, bene agere, diuites fieri 
 in operibus bonis, facile tribuere, communicare, thesaurizare 
 sibi fundamentum bonum in futurum, ut adprehendant ueram 
 uitam.s o Timothee, depositum custodi, deuitans profanas 
 uocum nouitates et oppositiones falsi nominis scientiae, quam 
 quidam promittentes circa fidem exciderunt. gratia tecum. 
 amen..

XL. DE EPISTVLA AD TIMOTHEVM SECVNDA. 
 Non enim dedit nobis deus spiritum timoris, sed uirtutis 
 et dilectionis et sobrietatis. noli itaque erubescere testimonium 
 domini nostri, neque me uinctum eius, sed conlabora euangelio 
 secundum uirtutem dei. Et post paucissimos uersus:

 

 
 
 
 Formam habens sanorum uerborum, quae a me audisti, in 
 fide et dilee-tioBe in Christo Iesu, bonum depositum custodi 
 per spiritum sanctum, qui habitat in nobis. Et paulo post: 
 Tu ergo, fili mi, confortare in gratiam, quae est in Christo 
 Iesu: et quae audisti a me per multos testes haec commenda 
 fidelibus hominibus, qui idonei erunt et alios docere. labora 
 sicut bonus miles Christi Iesu. nemo militans deo implicat 
 se negotiis saecularibus, ut ei placeat cui se probauit nam 
 et qui certat in agone non coronatur nisi legitime certauerit. 
 laborantem agricolam oportet primum de fructibus accipere. 
 intellege quae dico: dabit enim tibi dominus intellectum in 
 omnibus. memor esto Iesum Christum surrexisse a mortuis 
 ex semine Dauid, secundum euangelium meum, in quo laboro 
 usque ad uincula quasi male operans, sed uerbum dei non 
 est alligatum. ideo omnia sustineo propter electos, ut et ipsi 
 salutem consequantur, quae est in Christo lesu cum gloria 
 caelesti fidelis sermo: nam si commortui sumus, et conuiuemus: 
 si sustinebimus, et conregnabimus: si negabimus, et 
 ille negabit nos: si non credimus, ille fidelis permanet, negare 
 se ipsum non potest. haec commone testificans coram deo. 
 noli uerbis contendere, in nihil utile nisi ad subuersionem 
 audientium sollicite cura te ipsum probabilem exhibere deo, 
 operarium inreprehensibilem, recte tractantem uerbum ueritatis.

 

 
 
 
 profana autem inaniloquia deuita: multum enim proficient 
 ad impietatem, et sermo eorum ut cancer serpit. Et post 
 VI uersus: Cognouit dominus qui sunt eius, et: discedat 
 ab iniquitate omnis qui inuocat nomen domini. in magna 
 autem domo non solum sunt uasa aurea et argentea, sed et 
 lignea et fictilia, et quaedam quidem in honorem, quaedam 
 autem in contumeliam. si quis ergo mundauerit se ab istis, 
 erit uas in honorem sanctificatum et utile domino, ad omne 
 opus bonum paratum. iuuenalia autem desideria fuge: sectare 
 uero iustitiam, fidem, caritatem, pacem cum his qui inuocant 
 dominum de corde puro. stultas autem et sine disciplina 
 quaestiones deuita, sciens quod generant lites. seruum autem 
 domini non oportet litigare, sed mansuetum esse ad omnes, 
 docibilem, patientem, cum modestia corripientem eos qui 
 resistunt: ne quando det illis deus paenitentiam ad agnoscendam 
 ueritatem, et resipiscant a diaboli laqueis, a quo 
 captiui tenentur ad ipsius uoluntatem. Hoc autem scito, 
 quod in nouissimis diebus instabunt tempora periculosa, et 
 erunt homines se ipsos amantes, cupidi, elati, superbi, blasphemi, 
 parentibus non oboedientes, ingrati, scelesti, sine 
 affectione, sine pace, criminatores, incontinentes, inmites, 
 sine benignitate, proditores, proterui, tumidi, uoluptatum 
 amatores magis quam dei, habentes speciem quidem pietatis, 
 uirtutem autem eius abnegantes: et hos deuita. ex his enim 
 sunt qui penetrant domos et captiuas ducunt mulierculas

 

 
 
 
 oneratas peccatis, quae ducuntur a uariis desideriis, semper 
 discentes et numquam ad scientiam ueritatis peruenientes. 
 Et post VIII uersus: Tu autem adsecutus es meam 
 doctrinam, institutionem, propositum,. fidem, longanimitatem, 
 dilectionem, patientiam, persecutiones, passiones, qualia mihi 
 facta sunt Antiochiae, Iconio, Lystris: quales persecutiones 
 sustinui, et ex omnibus me eripuit dominus. et omnes qui 
 uolunt pie uiuere in Christo Iesu persecutiones patiuntur. 
 mali autem homines et seductores proficient in peius, errantes 
 et in errorem mittentes. tu uero permane in his quae didicisti 
 et credita sunt tibi, sciens a quo didiceris. et quoniam . 
 ab infantia sacras litteras nosti, quae te possunt instruere 
 ad salutem per fidem, quae est in Christo Iesu. omnis 
 scriptura diuinitus inspirata est utilis ad docendum, ad 
 arguendum, ad corrigendum, ad erudiendum in iustitia: ut 
 perfectus sit homo dei, ad omne opus bonum instructus. 
 Testificor coram deo et Christo Iesu, qui iudicaturus est. 
 uiuos et mortuos, et aduentum ipsius et regnum eius: praedica 
 uerbum, insta oportune, inportune: argue, obsecra, increpa in 
 omni patientia et doctrina. erit enim tempus, cum sanam 
 doctrinam non sustinebunt, sed ad sua desideria coaceruabunt 
 sibi magistros, prurientes auribus, et a ueritate quidem auditum 
 auertent, ad fabulas autem conuertentur. tu uero uigila,

 

 
 
 
 in omnibus labora, opus fac euangelistae, ministerium tuum 
 imple. ego enim iam delibor, et tempus meae resolutionis 
 instat. bonum certamen certaui, cursum consummaui, fidem 
 seruaui: in reliquo reposita est mihi corona iustitiae, quam 
 reddet mihi dominus in illa die iustus iudex, non solum autem 
 mihi, sed et his qui diligunt. aduentum eius.

XLI. DE EPISTVLA AD TITVM. 
 Huius rei gratia reliqui te Cretae, ut ea\' quae desunt 
 corrigas et constituas per ciuitates presbyteros, sicut ego tibi 
 disposui, si quis sine crimine est, unius uxoris uir, filios 
 habens fideles, non in accusatione luxuriae, aut non subditos. 
 oportet enim episcopum sine crimine esse sicut dei dispensatorem, 
 non superbum, non iracundum, non uinolentum, non 
 percussorem, non turpilucrum: sed hospitalem, benignum, 
 sobrium, iustum, sanctum, continentem, amplectentem eum 
 qui secundum doctrinam est fidelem sermonem, ut potens sit 
 exhortari in doctrina sana et eos qui contradicunt arguere. 
 Et post paucos uersus: Quam ob causam increpa illos. 
 dure, ut sani sint in fide, non adtendentes Iudaicis fabulis 
 et mandatis hominum auersantium se a ueritate. omnia munda 
 mundis: coinquinatis autem et infidelibus nihil mundum : sed

 

 
 
 
 inquinatae sunt eorum et mens et conscientia. confitentur de 
 nosse deum, factis autem negant, cum sint abominati et 
 incredibiles, . et ad omne opus bonum reprobi. Tu autem 
 loquere quae decet sanam doctrinam. senes, ut sobrii sint, 
 pudici, prudentes, sani fide, dilectione, patientia. anus similiter 
 in habitu sancto, non criminatrices, non uino multo seruientes, 
 bene docentes, ut prudentiam doceant adulescentulas, ut uiros 
 suos ament, filios diligant, prudentes, castas, domus curam 
 habentes, benignas, subditas uiris suis, ut non blasphemetur 
 uerbum dei. iuuenes similiter hortare, ut sobrii sint. in . 
 omnibus te ipsum praebe exemplum bonorum operum, in 
 doctrina integritate, grauitate: uerbum sanum inreprehensibile : 
 ut is qui ex aduerso est uereatur nihil habens malum dicere 
 de nobis. seruos dominis suis subditos esse, in omnibus 
 placentes, non contradicentes, non fraudantes, sed in omnibus 
 fidem. bonam ostendentes, ut doctrinam saluatoris nostri dei 
 ornent in omnibus. apparuit enim gratia dei saluatoris omnibus 
 hominibus, erudiens nos, ut abnegantes inpietatem et saecularia 
 desideria sobrie et iuste et pie uiuamus in hoc saeculo, expectantes 
 beatam spem et aduentum gloriae magni dei et 
 saluatoris nostri Iesu Christi, qui dedit semet ipsum pro nobis, 
 ut nos redimeret ab omni iniquitate et emundaret sibi populum 
 acceptabilem, sectatorem bonorum operum. haec loquere et 
 exhortare et argue cum omni imperio. nemo te contemnat. 
 Admone illos, principibus et potestatibus subditos esse, dicto

 

 
 
 
 oboedire, ad omne opus bonum paratos esse, neminem blasphemare, 
 non litigiosos esse, modestos, omnem ostendentes 
 mansuetudinem ad omnes homines. Et post paucos uersus: 
 Fidelis sermo est, et de his uolo te confirmare, ut curent 
 bonis operibus praeesse qui credunt deo. haec sunt bona et 
 utilia hominibus. stultas autem quaestiones et genealogias et 
 contentiones et pugnas legis deuita: sunt enim inutiles et 
 uanae. haereticum hominem post unam et secundam correptionem 
 deuita, sciens quia subuersus est qui eiusmodi est et 
 \'delinquit proprio iudicio condemnatus.

XLII. DE EPISTVLA AD PHILEMONEM. 
 Gaudium enim magnum habui et consolationem in caritate 
 tua, quia uiscera sanctorum requieuerunt per te, frater. Et 
 paulo post: Quem ego uolueram mecum detinere, ut pro 
 te mihi ministraret in uinculis euangelii: sine consilio autem 
 tuo nihil uolui facere, uti ne uelut ex necessitate bonum tuum 
 esset, sed uoluntarium.

XLIII. DE EPISTVLA AD HEBRAEOS. 
 Videte, fratres, ne forte sit in aliquo uestrum cor malum 
 incredulitatis discedendi a deo uiuo: sed adhortamini nosmet

 

 
 
 
 ipsos per singulos dies, donec \'hodie\' cognominatur, ut non 
 obduretur quis ex uobis fallacia peccati. participes enim Christi 
 effecti sumus, si tamen initium substantiae eius usque ad finem 
 firmum retineamus. dum dicitur: hodie si uocem eius audieritis, 
 nolite obdurare corda uestra quemadmodum in exacerbatione. 
 Et post paucos uersus: Timeamus ergo, ne 
 forte relicta pollicitatione introeundi in requiem eius existimetur 
 ex nobis aliquis deesse. etenim et nobis nuntiatum est, 
 quemadmodum et illis: sed non profuit illis sermo auditus 
 non admixtis fidei ex his qui audierunt. Et alio loco: 
 Habentes ergo pontificem magnum, qui penetrauit caelos, 
 Iesum filium dei, teneamus confessionem. Et post IIII 
 uersus: Adeamus ergo cum fiducia ad thronum gratiae, ut 
 misericordiam consequamur et gratiam inueniamus in auxilio 
 oportuno. Et paulo post: Non enim iniustus deus, ut 
 obliuiscatur operis uestri et dilectionis, quam ostendistis in 
 nomine ipsius, qui ministrastis sanctis et ministratis. cupimus 
 autem unumquemque uestrum eandem ostendere sollicitudinem 
 ad expletionem spei usque in finem, ut non segnes efficiamini, 
 uerum imitatores eorum qui fide et patientia hereditabunt 
 promissiones. Et post VII uersus: Homines enim per 
 maiorem sui iurant, et omnis controuersiae eorum finis ad 
 confirmationem eorum est iuramentum. Et post aliquantum: 
 Teneamus spei nostrae confessionem indeclinabilem 
  fidelis enim est qui repromisit  et consideremus

 

 

 

 
 
 
 inuicem in prouocatione caritatis et bonorum operum: non 
 deserentes collectionem nostram, sicut est consuetudinis quibusdam, 
 sed consolantes, et tanto magis quanto uideritis adpropinquantem 
 diem. uoluntarie enim peccantibus nobis post 
 acceptam notitiam ueritatis iam non relinquitur pro peccatis 
 hostia. terribilis quaedam expectatio iudicii et ignis aemulatio, 
 quae consumptura est aduersarios. inritam quis faciens legem 
 Moysi sine ulla miseratione duobus uel tribus testibus moritur: 
 quanto magis putatis deteriora mereri subplicia, qui filium 
 dei conculcauerit et sanguinem testamenti pollutum duxerit, 
 in quo sanctificatus est, et spiritui gratiae contumeliam fecerit? 
 scimus enim qui dixit: mihi uindictam et ego reddam, et 
 iterum: quia iudicabit dominus populum suum. horrendum 
 est incidere in manus dei uiuentis. rememoramini autem 
 pristinos dies, in quibus inluminati magnum certamen sustinuistis 
 passionum. et in altero quidem obprobriis et tribulationibus 
 spectaculum facti, in altero autem socii taliter conuersantium 
 effecti. nam et uinctis conpassi estis, et rapinam 
 bonorum uestrorum cum gaudio suscepistis, cognoscentes uos 
 habere meliorem et manentem substantiam. nolite itaque 
 amittere confidentiam uestram, quae magnam habet remunerationem. 
 patientia enim uobis necessaria est, ut uoluntatem dei 
 facientes reportetis promissionem. adhuc enim modicum

 

 
 
 
 quantulum qui uenturus est ueniet et non tardabit: iustus 
 autem meus ex fide uiuet: quod si subtraxerit se, non placebit 
 animae meae. Et aliquanto post: Ideoque et nos tantam 
 habentes inpositam nubem testium, deponentes omne pondus 
 et circumstans nos peccatum, per patientiam curramus ad 
 propositum nobis certamen, aspicientes in auctorem fidei et 
 consummatorem Iesum: qui proposito sibi gaudio sustinuit 
 crucem confusione contempta atque in dextera sedis dei sedet. 
 recogitate enim eum qui talem sustinuit a peccatoribus aduersus 
 semet ipsos contradictionem, uti ne fatigemini animis 
 uestris deficientes. nondum usque ad sanguinem restitistis 
 aduersum peccatum repugnantes: et obliti estis consolationis, 
 quae nobis tamquam filiis loquitur dicens: fili mi, noli neglegere 
 disciplinam domini neque fatigeris, dum ab eo argueris. 
 quem enim diligit dominus, castigat: flagellat autem omnem 
 filium, quem recipit. in disciplina perseuerate: tamquam filiis 
 nobis offert deus. quis enim filius quem non corripit pater? 
 quod si extra disciplinam estis, cuius participes facti sunt 
 omnes, ergo adulteri et non filii estis. deinde patres quidem 
 carnis nostrae habuimus eruditores et uerebamur: non multo 
 magis obtemperabimus patri spirituum et uiuemus? et illi

 

 

 
 
 
 quidem in tempore paucorum dierum secundum uoluntatem 
 suam erudiebant nos, hic autem ad id quod utile est in 
 recipiendo sanctificationem eius. omnis autem disciplina in 
 praesenti quidem uidetur non esse gaudii, sed maeroris, postea 
 autem fructum pacatissimum exercitatis per eam reddit iustitiae. 
 propter quod remissas manus et soluta genua erigite, 
 et gressus rectos facite pedibus uestris, ut non claudicans 
 erret, magis autem sanetur. pacem sequimini cum omnibus 
 et sanctimoniam, sine qua nemo uidebit deum. contemplantes 
 ne quis desit gratiae dei, ne qua radix amaritudinis sursum 
 germinans inpediat et per illam inquinentur multi: ne quis 
 fornicator aut profanus ut Esau, qui propter unam escam 
 uendidit primogenita sua. Et alio loco: Caritas fraternitatis 
 maneat. et hospitalitatem nolite obliuisci. per hanc latuerunt 
 quidam, angelis hospitio receptis. mementote uinctorum tamquam 
 simul uincti, et laborantium tamquam et ipsi in corpore 
 manentes. honorabile conubium in omnibus et thorus inmaculatus: 
 fornicatores enim et adulteros iudicabit deus. sint mores 
 sine auaritia, contenti praesentibus. ipse enim dixit: non te 
 deseram neque derelinquam: ita ut confidenter dicamus: 
 dominus mihi adiutor est, non timebo, quid faciat mihi homo. 
 mementote praepositorum uestrorum, qui uobis locuti sunt

 

 
 
 
 uerbum dei: quorum intuentes exitum conuersationis imitamini 
 fidem. Iesus Christus heri et hodie, ipse et in saecula. 
 doctrinis uariis et peregrinis nolite abduci. optimum est gratia 
 stabiliri cor, non escis, quae non profuerunt ambulantibus. 
 habemus altare, de quo edere non habent potestatem qui 
 tabernaculo deseruiunt. quorum enim animalium infertur 
 sanguis pro peccato in sancta per pontificem, horum corpora 
 cremantur extra castra. propter quod et Iesus, ut sanctificaret 
 per suum sanguinem populum extra portam passus 
 est exeamus igitur ad eum extra castra, inproperium -eius 
 portantes. non enim habemus hic manentem oiuitatem,$ed 
 futuram inquirimus. per ipsum ergo offeramus hostiam laudis 
 semper deo, id est fructum labiorum confitentium nomini eius. 
 beneficentiae -autem et communicationis nolite obliuisci: talibus 
 enim hostiis promeretur deus. oboedite praepositis uestris et 
 subiacete eis: ipsi enim peruigilant, quasi rationem pro anima..bas 
 uestris reddituri, ut cum gaudio hoc faciant et non 
 gementes: hoc enim non expedit uobis. orate pro nobis. 
 confidimus enim, quia bonam conscientiam habemus in omnibus 
 bene uolentes conuersari.

XLIIII. DE EPISTVLA PETRI PRIMA. 
 Modicum nunc si oporteat contristari in uariis temptationibus, 
 ut probatum uestrae fidei multo pretiosius sit auro quod perit 
 per ignem. Et alio loco: Propter quod succincti lumbos 
 mentis uestrae, sobrii perfecte sperate in eam quae offertur 
 uobis gratiam in reuelatione Iesu Christi: quasi filii oboedientiae, 
 non configurati prioribus ignorantiae uestrae desideriis, 
 sed secundum eum qui uocauit uos sanctum et ipsi sancti 
 in omni conuersatione sitis, quoniam scriptum est: sancti 
 eritis, quoniam et ego sanctus sum. et si patrem inuocatis 
 eum qui sine acceptione personarum iudicat secundum uniuscuiusque 
 opus, in timore incolatus uestri tempore conuersamini. 
 Et post aliquot uersus: Animas uestras castificantes in 
 oboedientia caritatis, in fraternitatis amore simplici, ex corde 
 inuicem diligite adtentius: renati. Et post paucos uersus: 
 Deponentes igitur omnem malitiam et omnem dolum et simulationem 
 et inuidias et omnes detractiones, sicut modo geniti 
 infantes, rationabiles sine dolo lac concupiscite. Et post

 

 
 
 
 paucos uersus: Carissimi, obsecr.o [uos] tamquam aduenas 
 et peregrinos abstinere uos a carnalibus desideriis, quae 
 militant aduersus animam. conuersationem uestram inter 
 gentes habentes bonam, ut in eo quod detractant de uobis 
 tamquam de malefactoribus, uos ex bonis operibus considerantes 
 glorificent deum nostrum in die uisitationis. subiecti 
 estote omni humanae ordinationi propter deum, siue regi quasi 
 praecellenti, siue ducibus tamquam ab eo missis ad uindictam 
 malefactorum, laudem uero bonorum  quia sic est uoluntas 
 dei, ut benefacientes obmutescere faciatis inprudentium hominum 
 ignorantiam , quasi liberi, et non quasi uelamen 
 habentes malitiae libertatem, sed sicut serui dei. omnes 
 honorate, fraternitatem diligite, deum timete, regem autem 
 honorificate. serui, subditi cum omni timore dominis uestris, 
 non tantum bonis et modestis, sed etiam dyscolis. haec est 
 enim gratia, si propter conscientiam dei sustinet quis tristitias, 
 patiens iniuste. quae enim gloria est, si peccantes punimini 
 et suffertis? sed si bene facientes patimini et patientes sustinetis, 
 haec gratia apud deum. in hoc enim uocati estis: quia 
 et Christus passus est pro nobis, relinquens uobis exemplum, 
 ut sequamini uestigia eius. Et alio loco: Similiter mulieres

 

 
 
 
 subditae sint suis uiris, ut et si qui non credunt uerbo, per 
 mulierum conuersationem sine uerbo lucri fiant, considerantes 
 in timore castam conuersationem uestram. quarum sit non 
 extrinsecus capillaturae aut circumdatio auri aut indumenti 
 uestimentorum cultus: sed qui absconditus est cordis homo 
 in incorruptibilitate quieti et modesti spiritus, quod est in 
 conspectu dei locuplex. sic enim aliquando et mulieres sanctae 
 sperantes in deo ornabant se, subiectae propriis uiris, sicut 
 Sarra oboediebat Abrahae dominum eum uocans: cuius estis 
 filiae bene facientes et non timentes ullam perturbationem. 
 uiri similiter, cohabitantes secundum scientiam, quasi infirmiori 
 uaso muliebri inpertientes honorem tamquam et coheredibus 
 gratiae uitae, ut ne inpediantur orationes uestrae. in fide 
 autem omnes unianimes, conpatientes, fraternitatis amatores, 
 misericordes, humiles, non reddentes malum pro malo uel 
 maledictum pro maledicto, sed e contrario benedicentes, quia 
 in hoc uocati estis, ut benedictionem hereditate possideatis. 
 qui enim uult uitam diligere et uidere dies bonos, coerceat

 

 

 
 
 
 linguam a malo et labia ne loquantur dolum. declinet autem 
 a malo et faciat bonum, inquirat pacem et sequatur eam: 
 quia oculi domini super iustos et aures eius in preces eorum, 
 uultus autem domini super facientes mala. et quis uobis 
 noceat, si boni aemulatores fueritis? sed si quid patimini 
 propter iustitiam, beati. timorem autem eorum ne timueritis, 
 et non conturbemini. dominum autem Christum sanctificate 
 in cordibus uestris, parati semper ad satisfactionem omni 
 poscenti uos rationem de ea quae in uobis est spe: sed cum 
 modestia et timore, conscientiam habentes bonam, ut in eo 
 quod detrahunt uobis, confundantur qui calumniantur uestram 
 bonam in Christo conuersationem. melius est enim benefacientes, 
 si uelit uoluntas dei, pati quam malefacientes. Et 
 post aliquot uersus : Christo igitur passo in carne et uos 
 eadem cogitatione armamini: quia qui passus est carne desiit 
 a peccatis, ut iam non hominum desideriis, sed uoluntate dei 
 quod reliquum est in carne uiuat temporis. sufficit enim 
 praeteritum tempus ad uoluntatem gentium consummandam, 
 qui ambulauerunt in luxuriis, desideriis, uinolentiis, comissationibus, 
 potationibus et inlicitis idolorum cultibus. Et post 
 paucos uersus : Estote itaque prudentes et uigilate in

 

 
 
 
 orationibus, ante omnia mutuam in uosmet ipsos caritatem continuam 
 habentes, quia caritas operit multitudinem peccatorum, hospitales 
 inuicem sine murmuratione, unusquisque sicut accepit 
 gratiam, in alterutrum illam administrantes sicut boni dispensatores 
 multiformis gratiae dei. si quis loquitur, quasi 
 sermones dei: si quis ministrat, tamquam ex uirtute, quam 
 administrat deus, ut in omnibus honorificetur deus per Iesum 
 Christum, cui est gloria et imperium in saecula. carissimi, 
 nolite mirari in feruore, qui ad temptationem uobis fit: nolite 
 pauere quasi noui aliquid uobis contingat, sed communicantes 
 Christi passionibus gaudete, ut et in reuelatione gloriae eius 
 gaudeatis exultantes. si exprobramini in nomine Christi, beati: 
 quoniam gloriae et uirtutis dei spiritus super uos requiescit: 
 ab illis blasphematur, a uobis autem honorificatur. nemo 
 autem uestrum patiatur quasi homicida aut fur aut maledicus 
 aut alienorum appetitor: si autem ut Christianus, non erubescat, 
 glorificet autem deum in isto nomine. quoniam tempus ut 
 incipiat iudicium de domo dei. si autem primum a nobis, 
 qui finis eorum qui non credunt dei euangelio? et si iustus 
 uix saluabitur, impius et peccator ubi apparebit? itaque et 
 . hi qui patiuntur secundum uoluntatem dei, fideli creatori

 

 
 
 
 commendant animas suas in benefactis. Seniores ergo qui in 
 uobis sunt obsecro consenior et testis Christi passionum, qui 
 et eius quae in futuro reuelanda est gloriae communicator, 
 pascite qui est in uobis gregem dei, prouidentes non coactos, 
 sed spontanee secundum deum, neque turpis lucri gratia, sed 
 uoluntarie, neque dominantes in cleris, sed formae facti gregis 
 ex animo. et cum apparuerit princeps pastorum, percipietis 
 inmarcescibilem gloriae coronam. similiter, adulescentes, subditi 
 estote senioribus. omnes autem inuicem humilitatem 
 insinuate, quia deus superbis resistit, humilibus autem dat 
 gratiam. humiliamini igitur sub potenti manu dei, ut uos 
 exaltet in tempore uisitationis, omnem sollicitudinem uestram 
 proicientes in eum, quoniam ipsi cura est de uobis. sobrii 
 estote, uigilate: quia aduersarius uester diabolus tamquam 
 leo rugiens circuit quaerens quem deuoret. cui resistite fortes 
 in fide, scientes eadem passionum ei quae in mundo est uestrae 
 fraternitati fieri. deus autem omnis gratiae, qui uocauit nos 
 in aeternam suam gloriam in Christo Iesu, modicum passos

 

 
 
 
 ipse perficiet, confirmabit, solidabit ipsi imperium in saecula 
 saeculorum. amen.

XLV. DE EPISTVLA EIVSDEM SECVNDA. 
 Per quae maxima nobis et pretiosa promissa donauit, ut 
 per haec efficiamini diuinae consortes naturae, fugientes eius 
 quae in mundo est concupiscentiae corruptionem. uos autem 
 curam omnem subinferentes ministrate in fide uestra uirtutem, 
 in uirtute autem scientiam, in scientia autem abstinentiam, 
 in abstinentia autem patientiam, in patientia autem pietatem, 
 in pietate autem amorem fraternitatis, in amore autem fraternitatis 
 caritatem. haec enim nobis cum adsint et superent, non 
 uacuos nec sine fructu uos constituent in domini nostri Iesu 
 Christi cognitionem. cui enim nen praesto sunt, caecus est 
 et manu temptans, obliuionem accipiens purgationis ueterum 
 suorum delictorum. quapropter, fratres, magis satagite, ut 
 per bona opera certam uestram uocationem et electionem 
 faciatis. haec enim facientes non peccabitis aliquando. Et 
 post paululum : Sicut et in nobis erunt magistri mendaces, 
 qui introducent sectas perditionis et eum qui emit 
 eos dominum negant, superducentes sibi celerem perditionem.

 

 
 
 
 et multi sequentur eorum luxurias, per quos uia ueritatis 
 blasphemabitur et in auaritia fictis uerbis de nobis negotiabuntur. 
 quibus iudicium iam olim non cessat, perditio eorum 
 non dormitat. Et alio loco: Nouit dominus pios eripere 
 de temptatione, iniquos uero in die iudicii cruciandos reseruare. 
 magis autem eos qui post carnem in concupiscentia inmunditiae 
 ambulant dominationemque contemnunt. audaces, sibi placentes, 
 sectas non metuunt, blasphemantes, ubi angeli, fortitudine 
 et uirtute cum sint maiores, non portant aduersum se execrabile 
 iudicium. hi uero uelut inrationabilia pecora naturaliter 
 in captionem et in perniciem in his quae ignorant blasphemantes 
 in corruptionesua et peribunt, percipientes mercedem 
 iniustitiae, uoluntatem existimantes diei delicias, coinquinationes 
 et maculae deliciis affluentes, in conuiuiis suis luxuriantes 
 uobiscum, oculos habentes plenos adulterio et incessabiles 
 delicti, pellicentes animas instabiles, cor exercitatum auaritiae 
 habentes, maledictionis filii, derelinquentes rectam uiam errauerunt 
 Et post paucos uersus : Superbiam enim uanitatis

 

 
 
 
 loquentes pellicent in desideriis carnis luxuriae eos qui paululum 
 effugiunt, qui in errore conuersantur, libertatem illis promittentes, 
 cum ipsi serui sint corruptionis: a quo enim quis 
 superatus est, huius et seruus est si enim refugientes coinquinationes 
 mundi in cognitione domini nostri et saluatoris 
 Iesu Christi his rursum inpliciti superantur, facta sunt eis 
 posteriora deteriora prioribus. melius enim erat illis non 
 cognoscere uiam iustitiae quam post agnitionem retrorsum 
 conuerti ab eo quod illis traditum est sancto mandato. contigit 
 enim illis illud ueri prouerbii: canis reuersus ad suum 
 uomitum, et: sus lota in uolutabro luti. Et post aliquantum: 
 Cum haec omnia dissoluenda sint, quales oportet esse uos in 
 sanctis conuersationibus et pietatibus, expectantes et properantes 
 in aduentum diei dei. Et paulo post: Carissimi, haec 
 expectantes satagite inmaculati et inuiolati inueniri in pace, 
 et domini nostri longanimitatem salutem arbitramini. Et alio 
 loco: Vos igitur, fratres, praescientes custodite, ne insipientium 
 errore transducti excidatis a propria firmitate. crescite

 

 
 
 
 uero in gratia et in cognitione domini nostri et saluatoris 
 Iesu Christi. ipsi gloria et nunc et in die aeternitatis. amen.

XLVI. DE EPISTVLA IACOBI. 
 Omne gaudium existimate, fratres mei, cum in temptationibus 
 uariis incideritis, scientes. quod probatio fidei uestrae patientiam 
 operatur. patientia autem opus perfectum habeat, ut sitis 
 perfecti et integri, in nullo deficientes. si quis autem uestrum 
 indiget sapientiam, postulet a deo, qui dat omnibus affluenter 
 et non inproperat, et dabitur ei. postulet autem in fide, nihil 
 haesitans: qui enim haesitat, similis est fluctui maris, qui a 
 uento mouetur et circumfertur. non enim aestimet homo ille 
 quod accipiat aliquid a domino, uir duplex animo inconstans 
 in omnibus uiis suis. glorietur autem frater humilis in exaltatione 
 sua, diues autem in humilitate sua, quoniam sicut 
 flos faeni transiet. exortus est enim sol cum ardore et arefecit 
 faenum, et flos eius decidit et decor uultus eius deperiit: ita 
 et diues in itineribus suis marcescet. beatus uir, qui suffert 
 temptationem, quia cum probatus fuerit, accipiet coronam 
 uitae, quam repromisit deus diligentibus se. Et post

 

 
 
 
 paululum: Nolite itaque errare, fratres dilectissimi. omne datum 
 optimum et omne donum perfectum desursum est descendens 
 a patre luminum. Et post paucos uersus: Scitis, fratres 
 mei dilecti: sit autem omnis homo uelox ad audiendum, tardus 
 autem ad loquendum et tardus ad iracundiam. ira enim 
 iustitiam dei non operatur. propter quod abicientes omnem 
 inmunditiam et abundantiam malitiae, in mansuetudine suscipite 
 insitum uerbum, quod potest saluare animas uestras. estote 
 autem factores uerbi, et non auditores tantum fallentes uosmet 
 ipsos. quia si quis auditor est uerbi et non factor, hic conparabitur 
 uiro consideranti uultum natiuitatis suae in speculo: 
 considerauit enim se et abiit, et statim oblitus est qualis 
 fuerit. qui autem perspexerit in legem perfectam libertatis 
 et permanserit, non auditor obliuiosus factus, sed factor operis, 
 hic beatus in facto suo erit. si quis autem putat se religiosum 
 esse, non refrenans linguam suam, sed seducens cor suum, 
 huius uana est religio. religio munda et inmaculata apud 
 f deum et patrem haec est: uisitare pupillos et uiduas in tribulatione 
 eorum, inmaculatum se custodire ab hoc saeculo. Fratres 
 mei, nolite in personarum acceptione habere fidem domini 
 nostri Iesu Christi gloriae. Et post aliquot uersus: 
 Audite, fratres mei dilectissimi: nonne deus elegit pauperes 
 in hoc mundo diuites in fide et heredes regni quod

 

 
 
 
 repromisit dens diligentibus se ? uos autem exhonorastis pauperem. 
 nonne diuites per potentiam opprimunt nos, et ipsi trahunt 
 uos ad iudicia? nonne. ipsi blasphemant bonum nomen, quod 
 inuocatum est super uos? si tamen legem perficitis regalem 
 secundum scripturas: diliges proximum tuum sicut te ipsum, 
 bene facitis. si autem personas accipitis, peccatum operamini, 
 redarguti a lege quasi transgressores. Et post paucos 
 uersus : Iudicium enim sine misericordia illi qui non fecit 
 misericordiam. superexaltat autem misericordia iudicio. Et 
 post aliquantum : Nolite plures magistri effici, fratres mei, 
 scientes quoniam maius iudicium sumitis. in multis enim 
 offendimus omnes. si quis in uerbo non offendit, hic perfectus 
 est uir, potest etiam freno circumducere totum corpus. Et 
 alio-loco: Linguam autem nullus hominum domare potest: 
 inquietum . malum, plena ueneno mortifero. in ipsa benedicimus 
 deum et patrem, et in ipsa maledicimus homines, qui ad 
 similitudinem - dei facti sunt. ex ipso ore procedit benedictio 
 maledietio. non oportet, fratres mei, haec ita fieri. Et 
 post paucos uersus: Quis sapiens et disciplinatus inter

 

 

 

 
 
 
 nos? ostendat ex bona conuersatione operationem suam in 
 mansuetudine sapientiae. quod si zelum amerum habetis et 
 contentiones in cordibus uestris, nolite gloriari et mendaces 
 esse aduersus ueritatem. non est ista sapientia desursum 
 descendens, sed terrena, animalis, diabolica. ubi enim zelus 
 et contentio, ibi inconstantia et omne opus prauum. quae 
 autem desursum est sapientia, primum quidem pudica est, 
 deinde pacifica, modesta, suadibilis, bonis consentiens, plena 
 misericordia et fructibus bonis, non diiudicans, sine simulatione. 
 fructus autem iustitiae in pace seminatur facientibus pacem. 
 Vnde bella et lites in uobis? nonne hinc, ex concupiscentiis 
 uestris, quae militant in membris uestris ? Item post paucos 
 uersus : Petitis, et non accipitis, eo quod male petatis, ut 
 in concupiscentiis uestris insumatis. adulteri, . nescitis quia 
 amicitia huius mundi inimica est dei? quicumque ergo uoluerit 
 amicus esse saeculi huius, inimicus dei constituitur. Et paulo 
 . post: Propter quod dicit: deus superbis resistit, humilibus 
 autem dat gratiam. subditi igitur estote deo: resistite autem 
 diabolo, et fugiet a uobis. adpropiate deo, et adpropinquabit 
 uobis. emundate manus, peccatores, et purificate corda, 
 duplices animo. miseri estote et lugete. plorate: risus uester 
 I

 

 
 
 
 in luctum conuertatur et gaudium in maerorem. humiliamini 
 in conspectu domini, et exaltabit uos. nolite detrahere de 
 alterutro, fratres. Et post paucos uersus: Vnus est 
 legislator et iudex, qui potest perdere et liberare. tu autem 
 quis es, qui iudicas proximum? ecce nunc qui dicitis: hodie 
 aut crastino ibimus in illam ciuitatem, et faciemus quidem 
 ibi annum et mercabimur et lucrum faciemus  qui ignoratis, 
 quid erit in crastinum: quae enim est uita uestra? uapor est 
 ad modicum parens, deinde exterminatur  pro eo ut 
 dicatis: si dominus uoluerit et si uixerimus, faciemus hoc 
 aut illud. nunc autem exultatis in superbiis uestris: omnis 
 exultatio talis maligna est. scienti igitur bonum facere et 
 non facienti peccatum est illi. Age nunc, diuites, plorate 
 ululantes in miseriis quae aduenient uobis. diuitiae uestrae 
 putrefactae sunt, et uestimenta uestra a tineis comesta sunt. 
 aurum et argentum uestrum aeruginauit, et aerugo eorum in 
 testimonium uobis erit, et manducabit carnes uestras sicut 
 ignis. thesaurizastis in nouissimis diebus. ecce merces operariorum, 
 qui messuerunt regiones uestras, qui fraudati sunt a 
 uobis, clamant, et clamor ipsorum in aures domini sabaoth 
 introiuit. epulati estis super terram, et in luxuriis enutristis

 

 

 
 
 
 corda uestra in die occisionis. adduxistis, occidistis iustum: 
 non resistit uobis. patientes igitur estote, fratres, usque ad 
 aduentum domini. Et paulo post: Patietites estote et uos, 
 confirmate corda uestra, quoniam aduentus domini adpropinquabit. 
 nolite ingemiscere, fratres, in alterutrum, ut non 
 iudicemini. Et alio loco: Ante omnia autem, fratres mei, 
 nolite iurare, neque per caelum, neque per terram, neque 
 aliud quodcumque iuramentum: sit autem uestrum: est est, 
 non non, ut non sub iudicio decidatis. tristatur aliquis uestrum? 
 oret aequo animo et psallat. infirmatur quis in uobis? 
 inducat presbyteros ecclesiae, et orent super eum, unguentes 
 eum oleo \'in nomine domini: et oratio fidei saluabit infirmum, 
 et adleuabit eum dominus, et si in peccatis sit, dimittentur 
 ei. confitemini ergo alterutrum peccata uestra et orate pro 
 inuicem, ut saluemini. multum nim ualet de[recatio iusti 
 adsidua. Et post aliquot uersus: Fratres mei, si quis 
 ex uobis errauerit a ueritate et conuerterit quis eum, scire 
 debet quoniam qui conuerti fecerit peccatorem ab errore uiae 
 suae saluabit animam eius a morte, et operit multitudinem 
 peccatorum.

XLVII. DE EPISVLA IOHANNIS PRIMA. 
 Si dixerimus quoniam societatem habemus cum eo et in 
 tenebris ambulemus, mentimur et non faciemus ueritatem: si 
 autem in luce ambulemus, sicut et ipse est in luce, societatem 
 habemus ad inuicem et sanguis Iesu Christi, filii eius, mundat 
 nos ab omni peccato. si dixerimus quoniam peccatum non 
 habemus, ipsi nos seducimus et ueritas in nobis non est. si 
 confiteamur peccata nostra, fidelis est, ut remittat nobis peccata 
 et emundet nos ab omni iniquitate. si dixerimus quoniam non 
 peccauimus, mendacem faciemus eum et uerbum eius non est 
 in nobis. Filioli, haec scribo, ut non peccetis: sed et si quis 
 peccauerit, aduocatum habemus apud patrem Iesum Christum 
 iustum, et ipse est propitiatio pro peccatis nostris, non pro 
 nostris autem tantum, sed etiam pro totius* mundi. et in hoc 
 scimus quoniam cognouimus eum, si mandata eius obseruemus. 
 qui dicit se nosse eum et mandata eius non custodit, mendax 
 est: in hoc ueritas non est. qui autem seruat uerbum 
 eius, uere in hoc caritas dei perfecta est. in hoc scimus 
 quoniam in ipso sumus. qui dicit se in ipso manere, debet 
 sicut ille ambulauit et ipse ambulare. Et post aliquot

 

 
 
 
 uersus: Qui dicit se in luce esse et fratrem suum odit, in 
 tenebris est usque adhuc. qui diligit fratrem suum, in lumine 
 manet et scandalum in eo non est. qui autem odit fratrem 
 suum, in tenebris est et in tenebris ambulat et nescit quo 
 eat, quoniam tenebrae obcaecauerunt oculos eius. Et paulo 
 post: Nolite diligere mundum neque ea quae in mundo 
 sunt: quoniam omne quod est in mundo, concupiscentia carnis 
 et concupiscentia oculorum est et superbia uitae, quae non 
 est ex patre, sed ex mundo est. et mundus transit et concupiscentia 
 eius, qui autem facit uoluntatem dei, manet in 
 aeternum. Et alio loco: Omne mendacium ex ueritate non 
 est. Et post paululum: Carissimi, nunc filii dei sumus, 
 et nondum apparuit quid erimus. scimus quoniam, cum 
 apparuerit, similes ei erimus, quoniam uidebimus eum sicuti 
 est. et omnis qui habet spem hanc in eo sanctificat se, sicut 
 ille sanctus est. omnis qui facit peccatum et iniquitatem facit, 
 et peccatum est iniquitas. et scimus quoniam ille apparuit, 
 ut peccata tolleret, et peccatum in eo non est. omnis qui in 
 eo manet non peccat: omnis qui peccat non uidit eum, nec 
 cognouit eum. filioli, nemo uos seducat. qui facit iustitiam, 
 iustus est, sicut et ille iustus est. qui facit peccatum, ex 
 diabolo est, quoniam ab initio diabolus peccat. in hoc apparuit

 

 
 
 
 filius dei, ut dissoluat opera diaboli. omnis qui natus est ex 
 deo peccatum non facit, quoniam semen ipsius in eo manet, 
 et non potest peccare, quoniam ex deo natus est. in hoc 
 manifesti sunt filii dei et filii diaboli. omnis qui non est 
 iustus non est de deo, et qui non diligit fratrem suum: quoniam 
 haec est adnuntiatio, quam audistis ab initio, ut diligamus 
 alterutrum. Et post paucos uersus: Nolite mirari, fratres, 
 si odit uos mundus. nos scimus quoniam translati sumus de 
 morte in uitam, quoniam diligimus fratres: qui non diligit, 
 manet in morte. omnis qui odit fratrem suum homicida est, 
 et scitis quoniam omnis homicida non habet uitam aeternam 
 in se manentem. in hoc cogonouimus caritatem, quoniam ille 
 pro nobis animam suam posuit: et nos debemus pro fratribus 
 animas ponere. qui habuerit substantiam mundi et uiderit 
 fratrem suum necesse habere et clauserit uiscera sua ab eo, 
 quomodo caritas dei manet in eo? filioli mei, non diligamus 
 uerbo nec lingua, sed opere et ueritate. in hoc cognoscimus 
 quoniam ex ueritate sumus, et in conspectu eius suademus 
 corda nostra: quoniam, si reprehenderit nos cor, maior est 
 deus corde nostro et nouit omnia. carissimi, si cor non reprehenderit 
 nos, fiduciam habemus ad deum, et quicquid petierimus 
 percipiemus ab eo, quoniam mandata eius custodimus 
 et ea quae placita sunt coram eo facimus. et hoc est

 

 
 
 
 mandatum eius, ut credamus in nomine filii eius Iesu\' Christi et 
 diligamus alterutrum, sicut dedit mandatum nobis. et qui 
 seruat mandata eius in illo manet, et ipse in eo. et in hoc 
 scimus quoniam manet in nobis de spiritu quem nobis dedit. 
 Carissimi, nolite omni spiritui credere, sed probate spiritus 
 si ex deo sunt: quoniam multi pseudoprophetae exierunt in 
 mundum. in hoc cognoscitur spiritus dei: omnis spiritus, qui 
 confitetur legum Christum in carne uenisse, ex deo est, et 
 omnis spiritus, qui soluit Iesum, ex deo non est: et hoc est 
 antichristi, quod audistis quoniam uenit, et nunc iam in mundo 
 est. uos ex deo estis, filioli, et uicistis eos, quoniam maior 
 qui in nobis est quam qui in mundo. ipsi de mundo sunt: 
 ideo de mundo locuntur, et mundus eos audit. nos ex deo 
 sumus: qui nouit deum, audit nos: qui non est ex deo, non 
 audit nos. in hoc cognoscimus spiritum ueritatis et spiritum 
 erroris. carissimi, diligamus inuicem, quoniam caritas ex deo 
 est, et omnis qui diligit ex deo natus est et cognoscit deum. 
 qui non diligit, non nouit deum, quoniam deus caritas est. 
 Et paulo post: Carissimi, si sic deus dilexit nos, et nos 
 debemus alterutrum diligere. deum nemo uidit umquam. si 
 diligamus inuicem, deus in nobis manet, et caritas eius in 
 nobis perfecta est. Item paulo post: Quisquis confessus 
 fuerit quoniam Iesus est filius dei, deus in eo manet et ipse

 

 
 
 
 in deo. et nos . cognouimus et credimus caritati, quam habet 
 deus nobis. deus cantas est, et* qui manet in caritate, in 
 deo I manet et deus in eo. in hoc perfecta est caritas nobiscum, 
 ut fiduciam habeamus in die iudicii: quoniam sicut ille 
 est, et nos sumus in hoc mundo. timor non ille in caritate, 
 sed perfecta caritas foras mittit timorem: quoniam timor 
 - poenam habet, qui autem timet, non est perfectus in caritate. 
 nos ergo diligamus deum, quoniam prior deus dilexit nos. si 
 quia dixerit quoniam diligo deum, et fratrem suum odit, 
 mendax est. qui enim non diligit fratrem suum, quem uidet, 
 deum, quem non uidet, quomodo potest diligere? et hoc 
 mandatum habemus ab eo, ut qui diligit deum, diligat et. 
 fratrem suum. Omnis credit quoniam Iesus est Christa 
 ex deo natus est, et omnis qui diligit eum qui genuit diligit 
 eum qui natus est ex eo. in hoc cognouimus quoniam diligimus 
 natos dei, cum deum diligamus et mandata eius faciamus. 
 haec est enim caritas dei, ut mandata eius custodiamus: 
 et mandata eius grauia non sunt quoniam omne quod natum 
 est ex deo uincit mundum. Et post paululum: Haec est enim 
 fiducia, quam habemus ad eum, quia quodcumque petierimus 
 secundum uoluntatem eius audit nos: et scimus quoniam 
 audit nos. Et post III uersus: Qui scit fratrem suum 
 peccare peccatum non ad mortem, petet, et dabit ei uitam,

 

 
 
 
 peccantibus non ad mortem. est peccatum ad mortem: non 
 pro illo dico, ut roget. omnis iniquitas peccatum est, et est 
 peccatum non ad mortem. scimus quoniam omnis qui natus 
 est ex deo non peccat, sed generatio dei conseruat eum, et 
 malignus non tangit eum. Et alio loco: Filioli, custodite 
 uos a simulacris.

XLVIII. DE EPISTVLA EIVSDEM SECVNDA. 
 Non tamquam mandatum nouum scribens tibi, sed quod 
 habuimus ab initio, ut diligamus alterutrum. et haec est 
 caritas, ut ambulemus secundum mandata eius. hoc mandatum 
 est, ut quemadmodum audistis ab initio, in eo ambuletis. Et 
 post uersus paucos: Omnis qui praecedit et non manet 
 in doctrina Christi deum non habet: qui permanet in doctrina. 
 hic et filium et patrem habet. si quis uenit ad uos et hanc 
 doctrinam non adfert, nolite recipere eum in domum, nec haue 
 ei dixeritis. qui enim dicit illi haue, communicat operibus 
 eius nalignis.

XLVIIII. DE EPISTVLA EIVSDEM TERTIA. 
 Carissime, fideliter facis quicquid operaris in fratres, et hoc 
 in peregrinos, qui testimonium reddiderunt caritati tuae in 
 conspectu ecclesiae: quos bene facies deducens digne deo. 
 pro nomine enim profecti sunt nihil accipientes a gentibus. 
 nos ergo debemus suscipere huiusmodi, ut cooperatores simus 
 ueritatis. Et post paululum: Carissime, noli imitari malum, 
 sed quod bonum est. qui bene facit, ei deo est: qui male 
 facit, non uidit deum.

L. DE EPISTVLA IVDAE. 
 Subintroierunt enim quidam homines, qui olim praescripti 
 sunt in hoc iudicium, impii, dei nostri gratiam transferentes 
 in luxuriam, et solum dominatorem et dominum nostrum 
 legum negantes. Et paulo post: Hi sunt in epulis suis 
 maculae, conuiuantes sine timore, semet ipsos pascentes. Et 
 alio loco: Hi sunt murmuratores querellosi, secundum

 

 
 
 
 desideria sua ambulantes, et os illorum loquitur blasphemiam. 
 uos autem, carissimi, memores estote uerborum quae dicta 
 sunt ab apostolis domini nostri Iesu Christi, qui dicebant 
 uobis, quoniam nouissimo tempore uenient inlusores, secundum 
 sua desideria ambulantes inpietatum. hi sunt qui se 
 segregant, animales., spiritum non habentes. uos autem, 
 carissimi, superaedificantes uosmet ipsos sanctissimae uestrae 
 fidei, in spiritu sancto orantes, , ipsos uos in dilectione dei 
 seruate. et hos quidem arguite iudicatos, illos uero saluate 
 de igne rapientes, illis autem miseremini in timore, odientes 
 et eam quae carnis est maculatam tunicam.

LI. DE LIBRO CVIVS NOMEN EST APOCALVPSIS IOHANNIS. 
 Si homines, immo quia homines intelleguntur 
 moneri, cum angeli monentur, in omnibus eisdem 
 praeceptis discimus falsos fratres per patientiam

 

 
 
 
 sustinendos propter nomen dei, et per paenitentiam 
 ad prima bona opera redeundum, et usque ad 
 mortem persecutiones pro fide tolerandas, et in 
 caritate feruendum. circa finem autem libri, cum 
 de sancta ciuitate loqueretur: Nec intrabit, inquit, 
 in ea aliquid coinquinatum et faciens abominationem et mendacium. 
 Et alibi: Beati qui lauant stolas suas, ut sit potestas 
 eorum in ligno uitae et portis intrent ciuitatem. foris canes 
 et uenefici et inpudici et homicidae et idolis seruientes et 
 omnis qui amat et facit mendacium. ego Iesus misi angelum 
 meum testificari uobis.