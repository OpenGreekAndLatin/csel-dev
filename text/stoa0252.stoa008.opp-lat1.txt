LIBER PRIMVS. 
 
 Cum poetarum studiosa consuetudo gentilium fabulosi carminis 
 nugas nobilium commendet pompa uerborum, et siue clamoribus 
 coturnatae tragoediae seu ridiculi Getae comica foeditatė 
 uel quibuslibet metricae numeris disciplinae priscorum scelerata 
 temporum gesta, nonnulla etiam probrae narrationis arte composita 
 Niliaci papyro gurgitis calamo perarante contradant: 
 cur ego, qui decacordo psalterio inter beati dogmatis choros 
 Dauiticae modulationis cantus exercens spiritalia reuerenter

 
 
 
 dicta respondeo, mirabiles Christi salubresque uirtutes pressa 
 uoce reticeam, cum ueritatis opus arripere et fidelis instrumento 
 sermonis dona debeam caelestis gratiae non tacere? nulli siquidem 
 iustius humani cordis et sensus famulatur officium 
 quam omnipotenti Domino, qui sensus instituit, corda fundauit 
 ut deuota semper Creatori materies proprium non relinquat 
 auctorem, cui fabricam sui iuris nec subtrahi conuenit nec 
 perire, cui dicione perpetua in aetheriis arcibus una est cum 
 Patre potentia, par splendoris claritas, communis apicis indiuisa 
 sublimitas, honor aequus, eadem uirtus, sociale fastigium, regnum 
 temporibus infinitum, iugi semper manens aeternitate 
 principium, sceptri societate consors gloria, similis et maiestas. 
 haec est ad salutis domicilium dirigens uia, haec firmis 
 gressibus ad paschalia dona panditur semita. hic nostri ponemus 
 operis fundamenta, huc igitur aegras cuncti mentes aduertite, 
 hanc morbis medicinam letalibus adhibete, quos noxiae disputationis 
 uana serpit intentio et Attici dogmatis insanabilis 
 disciplina Cecropiae sauciat ueneno doctrinae, ut cum uitales 
 auras, diuinae legis spiramenta flagrantis odorem gratiae

 

 

 
 
 
 suauitatis hauriatis, Athenaei paedoris ingluuiem sensu deinceps 
 puriore linquatis. quid tenebrosis erroribus labyrintheos, Thesidae, 
 circumitis anfractus et inuolutis exitu pereunte uestigiis 
 caligantia caecis ambagibus antra lustratis? quid adhuc 
 labruscam bonae uiti praeponitis? quid nitidis saliunculam 
 rosariis antefertis ? quid in lapideis simulacris et aereis figuris 
 inani cultu confidere, an fana profana, ueneranda metallica, 
 proderit animas seruitute damnare? parcite, quaeso, iam parcite 
 squalentibus harenosi pulueris glebis et sterilium nuda perfrui 
 siccitate camporum, ubi numquam grauidis arua uisceribus 
 laborem sudantis agricolae fecunda norunt releuare mercede. 
 nec de caespitis cruenti germinibus toxica letalis suci nutrimenta 
 uellatis, quae cibis semper amica tartareis uitae nesciunt, 
 famulari sed morti. quin potius iucunda florei graminis prata 
 et amoenos beatae sedis accessus per liquidos puri fontis 
 latices introite, ubi uitalium seminum diuinis aquis animata 
 fecunditas nutrit segetem reuulsa sentium asperitate crescentium, 
 quae nimia frugis ubertate multiplicis Dei queat

 
 
 
 esse iam messis ac spem futurae mercis aperiens centenis 
 cumulis fructum maxima recondat in horrea.

Omnipotens indinidni Deus numinis et aeterni, qui totum 
 sacro nutu contines mundum, qui machinam caeli tuorum 
 digitorum operatione firmasti et potentis uerbi fabricam condidisti, 
 qui rapidam pelagi fluctuantis insaniam limitem 
 terrenae uicinitatis obruere terminis prohibes constitutis, qui 
 solis radiantis aspectus et cornigeros lunae uultus diei noctique 
 conterminans utriusque luminis uices sacro moderationis 
 libramento dispensas, qui stellarum numerum potestates signa 
 nomina loca cursus ac tempora solus colligis, solus agnoscis; 
 qui rudis terrae membra torpentia per diuersos motus uiuis 
 animasti corporibus, qui hominem fructus arboreos uetita 
 praesumptione mandentem postquam morte condemnas, melioris 
 cibi sacramento resuscitas et a uiperei morsus uoluptuosa 
 fallacia potu sanguinis inmaculati conseruas; qui humani 
 generis nomen praeter quos custos arca munierat repentina 
 surgentis inundatione diluuii mersum penitus ac sepultum ex 
 una rursus progenie multiplicas restitutum, ut mysticae

 

 
 
 
 demonstratione uirtutis, quod carnis delicta necauerant, fida 
 ligni protectione uallatum per unum totius mundi baptisma 
 panderes abluendum: illam mihi placidus uiam, illam supplici 
 demonstra nunc semitam, quae ad salutaris urbis moenia 
 paucorum dirigit angusto calle uestigia, Hierusalem scilicet 
 ciuitatem Dominicam, Christi passione nostrum pascha 
 gestantem, ut per hanc corporalis gratiae hospitalitate fungentem 
 ad illam spiritalis gloriae mereamur patriam peruenire, et sit 
 lucerna pedibus meis uerbum tuum, Domine, quo recti 
 fulgor itineris ad illa me florei graminis loca perducat, qua 
 nitidum bonus pastor ouile conseruat, qua uirginis ouis agnum 
 niuea claritate purissimum grex omnis sequitur candidatus. 
 non est uia difficilis, si te ducem praebere dignaberis. omnia 
 tuae subiacent potestati, omnis tuis imperiis natura succumbit 
 et in aduersas species ac figuras iussu dominante pertransit. 
 si uelis glacialibus segetes annuas flauere temporibus, producit 
 falcibus agilem hiems pigra messorem, si uernalis plagae temperie, 
 cum prima florum palla tellus adoperta resplendet, grauidis 
 uineam pampinis iubeas parturire, musteo uinitor in amne 
 tripudians uiscera felicis uuae nectarea temulentae calcis grata 
 propulsabit iniuria: cunctorumque temporum uices mutatis 
 fructibus non rennuent Creatori seruire. mirabilium siquidem

 

 
 
 
 diuinorum cana pandit fides indicium et antiqua patrum testis 
 origo priscorum, nec abolenda saeculis aeuo senescente transactis 
 inmortalia caelestium uirtutum signa perdurant. ex 
 quibus metu trepidantis ingenii pauca saltim audaci relatione 
 perstringere uix nostris animis et cordi permittimus inbecilli, 
 ut siluam magnae densitatis ingrediens aliquos enitar extrema 
 digitorum summitate ramos adtingere. nam etsi humano corpori 
 centum simul ora subpeditent centenisque linguarum 
 motibus uox ferrea clamare non cesset, quis cuncta ualeat 
 expedire quorum numeris nec astra caeli densissima nec bibula 
 maris harena conueniat?

Primus, ex quo in claram mundi faciem rerum confusa 
 materies, quae chaos dicta est, uerbo fabricante surrexit, Enoch 
 Deo gratissimus et dilectus uiuacem gloriam consecutus, per 
 innumeros annorum cursus humanae modum naturae transgrediens, 
 nascendo terrae munus impleuit sed morti miraculum, 
 cui subtractus est, concitauit.

Marcebant Sarrae iam senectute membra languentia, et 
 grandaeuo situ sanguis extinctus annosi corporis uenas desperatae 
 prolis sterilitate damnauerat, cum senioris uiri fecundata 
 conubio sinum gelidi repente uentris extendit et tumidis nouo 
 partu praecordiis natum sera felicitate progenitum in spem

 
 
 
 futurae gentis et populi ad lactei potus ubera mater tremebunda 
 suspendit.

Quem genitor munus Deo obtulit, cuius fuerat in desperatione 
 promissio; stetit puer ad iugulum et factus est aries 
 holocaustum. o sancti mens intemerata pontificis! humana 
 respuit, diuina prospexit, filio dum uitam denegat adquisiuit. 
 Abraham gladium protulit ut feriret, et Dominus sacrificium 
 sibi mutauit ut parceret. grande scilicet gerebatur in hac pietate 
 mysterium, quod pro humani generis uita sponte se Christus 
 mitis agnus offerret ad uictimam.

Loth peritura fugiebat ex Sodoma, cuius uxor incautae 
 praesumptionis audacia, dum respicit quod euasit, mutata salis 
 remansit in statuam non pro sapientia, sed pro poena. nullus 
 enim ad contempta semel mundi discrimina praecipiti rursus 
 cupiditate conuersus iucundae salutis laetitia perfruetur. nec 
 enim dignus est arator ille uentura fructuum fertilitate gaudere, 
 qui sulcum uomeris recto cursu firmandi retro sui uultus 
 auersione confundens praeteriti laboris ordinem dissiparit.

Rubus, innocuis quondam ignibus inuolutus, non ardens

 
 
 
 uidebatur ardere, cuius materies nec incendiis alimenta praestabat 
 nec circumfusi caloris igne correpta detrimentis exusti 
 roboris subiacebat. ita diuini fomitis temperabatur adtactus, 
 ut blandiente ramis aestuantibus flamma splendor in frondibus 
 cerneretur esse non poena.

Mitis uirgae natura tractabilis in inmitem et intractabilem 
 mutata est draconem: quae uipereos motus tam sinuoso flexa 
 uolumine quam trisulcas uibrando linguas exercens, geminos 
 inimicae fraudis angues absorbuit atque propriam uirgulti 
 speciem rigida rursus mutatione suscepit.

Per media marinis fluctibus profunda latentia reuolutis in 
 geminum latus undis et aequorea diuinitus aedificatione suspensis 
 pedestris turba transiuit. stetit undique pontus ut murus 
 et cognati gurgitis spoliata uelamine tellus permansit nuda, 
 donec populus pelago gradiens absente per pelagus uestigiis 
 hospitam peregrinis aquosae uiam carperet siccitatis. mutauit 
 natura semitam iussa paululum relaxare constantiam, et 
 innumera lubrici salis campos multitudo transgressa rude 
 baptismatis mysterium nesciendo cernebat, quae per aquarum 
 freta salubria duce Christo transiuerat. ita denique propheta 
 cecinit illa significans: uox Domini super aquas multas. 
 uocem igitur uerbum dici quis dubitat? uerbum patris autem

 

 
 
 
 Christum esse quis abneget? qui ueteris ac noui conditor 
 testamenti inmensum primae legis abyssum suo patefecit 
 aduentu, quatenus recentiore doctrina tamquam remotis 
 undarum molibus intimis ac profundis sequens aetas nil periculi 
 formidans per callem planae libertatis incederet iam 
 secura.

Quid eiusdem plebis cateruas innumeras in desertis terrarum 
 spatiis et totius uictus sterilitate damnatis cibos angelicos 
 panemque caelestis gratiae referam consecutas, ubi nectareus 
 aetheriae maiestatis nimbus inrorans populo dapes ex pluuiis 
 et copiosas ex imbribus escas effudit.

Per squalentia rursus uiolentis arua feruoribus sitiens 
 aestuabat exercitus, qua familiari semper ardore negatis fontibus 
 iacens terra languebat, qua spem bibendi pariter ac uiuendi 
 deficiens aquarum natura subduxerat: cum stupentis saxi uisceribus 
 torpor inclusus spumantem subito fluctuanti caute 
 redundauit in laticem siccaeque ieiuni marmoris uenae potum 
 cunctis uomuere multiplicem. his tribus ergo rebus iam magna 
 sui nuntians sacramenta mysterii Christus erat in pelago, 
 Christus in pane, Christus in saxo.

Asella, uile pecus et stolidum, angelicae potestatis uisione

 
 
 
 perterrita sessorem uerbis adloquitur, et rudentis linguae 
 clamor inconditus humanae uocis affatibus explicatur.

Sol in medio caeli cacumine rapidos anhelantis nammae 
 cursus infrenans contra Gabaon per insolitas diei moras dilato 
 uespere lucem fixus adstrinxit, nec luna suis legibus mota 
 pigrae stationis limen excedens ordinem consueti gressus 
 exercuit, donec gladius uictoris exercitus hostilem funditus 
 amputaret caelestis auxilii coniuratione uirtutem. famulantia 
 denique uidebant ipsa iam sidera per similis uocabuli sacramentum 
 Iesum Dominum nomine praecedente uenturum.

Heliam praeter naturae dispositum corui diurnis epulis 
 transegerunt, alesque uoracis rostri rapacitati subiectus, qui 
 facilem praedam cauo gutturi subministrat, ieiunis morsibus 
 escam deferebat inlaesam. nunc Heliae bonus ac fidus, qui 
 Noe quondam malus ac perfidus in terris abluit culpam in 
 aquarum inundatione contractam. at ille Deo plenus existens, 
 postquam miracula terris plura monstrauit suaque dignum 
 successione per spiritum uelut hereditaria largitate propriae 
 uirtutis munus transtulit in amicum, flammeis raptus equis 
 et curribus per illos clarae serenitatis excessus, qua leuior 
 puri tramitis uia nullos in aetherio campo feruentis rotae 
 sulcos orbita demergente conseruat, dexteriora maioris spatii

 
 
 
 sic petiuit, ut triumphi caelestis axe resplendens humani limitis 
 metam longa fretus uiuacitate contemneret. quam bene 
 uocabulo pariter conuenienter ac merito Heliae claritati uel 
 nomine fulgentis semitae maiestas arrisit! cui si Graio sermone 
 queat una per accentum littera commutari, sol specialiter 
 uideatur expromi.

i Ezechiae, regi iustissimo, in extremis uitae terminis constituto 
 quindecim Dominus sua pietate uel iure annos addidit 
 ad salutem mortisque claudens patefacta iam limina uitam in 
 Occasu languentem ad ortus reuocauit originem.

Ionas in marinos fluctus anxiae puppis trepidatione iactatus 
 uteroque sorbentis ceti reconditus, non sensit aquas in pelago 
 constitutus, uitale scilicet sepulchrum ne moreretur ingressus, 
 tutusque mitissima sub uoraci uentre custodia depositum dei 
 uidebatur esse non praeda, hostilique salubrius protectione 
 seruatus uenit ad terram uomitu, non carina. cui facto 
 diuersitate contrario nauta feritatem praebuit, fera nauigium 
 ministrauit.

Cum inspirante caelitus Deo trium puerorum una cordis 
 intentio Babylonia sacra contemneret pariter ac negaret

 
 
 
 durumque mortis exitium tyrannicae legis atrocitate susciperet, 
 cuius rabies Achaemenii furoris igne succensa torrentem 
 fornacis propriae superabat ardorem, rogos uincti truduntur 
 in medios pyra iuuenes non audente contingere, qui tantum 
 corde feruentes uicerunt imagineum poena deficiente 
 supplicium. o quanta est credentibus salus et gloria! flammis 
 fidei plus calentis restincta torpuit uis camini.

Auctor igitur tam nefandi iudicii dignum facti supplicium 
 non euasit. nam quia uecordi raptus insania humanae pietatis 
 iura dispexerat, ferino uixit ritu per siluas et consortia pecudum 
 sectatus agrestia aulici deliciosa conuiuii, pastus faeno, 
 potatus fluuio permutauit, quem sub huius deformitatis aspectu 
 hirsutum siluis et montibus septem uiderunt tempora peruagatum.

Nec minus Darn postmodum regnatons dum praeteritam 
 furor imitatur insaniam, Danihel, Hebraeorum decus amplissimum, 
 cum feris ieiunio stimulatis includitur et simplicis 
 animae corpus innoxium saeuis uorandum morsibus deputatur. 
 belua tamen facta mitis et placida, ne sanctos artus insano 
 dente laceraret esuriens, coepit amare iam famem; uultusque

 
 
 
 terribiles rabies mollita submittens atque in saeuis faucibus 
 ira blandior conquiescens genuinae feritatis inmemores praedam 
 seruare docuit tunc leones.

Dic ubi post talia tuae sunt leges, pertinax o natura, qui 
 totiens tibi iura subtraxit? qui translatum nescire uirum 
 iussit infernum, sterili maritae fecundam praestitit senectutem, 
 ad aram sponte uenire conpulit pecudem, muliebrem 
 effigiem in salis simulacra conuertit, ramos incendiis aestuantes 
 non ardere monstrauit, uirgultum soluit in colubrum, per 
 marinos fluctus pedestres patefecit incessus, pluentibus nimbis 
 nectareum manna diffudit, ex arentibus saxi uisceribus undas 
 eiecit, ora mutae quadrupedis humana effari uerba permisit, 
 elementa defixis cursibus longa statione suspendit, uolucrum 
 ministeriis hominem pauit et in caelum corusci equitatus axe 
 perduxit, morienti iam regi tria uitae lustra donauit, feri 
 praedonis in utero portum dedit esse naufragio, rore sidereo 
 puerorum membra proluit in camino, regem uagum dumosa 
 per pascua feris ac pecoribus fecit esse conuiuam, leones 
 praedae parcere et rapinam docuit non amare? nempe rerum 
 omnium conditori, cuius cuncta, seu nota, siue latentia uerbi 
 constant machinis fabricata sui operis subiacent fundamenta; 
 et sequitur iubentis imperium creatura quacumque nutu traxerit 
 diuina sententia.

Heu miseri, qui uanis cultibus inclinati Stultum sinistri 
 cordis officium sculptis a se simulacris inpendunt factoremque 
 proprium relinquentes suae manus uenerantur effigies! quis 
 furor est? quae tanta mentes ludit insania, ut turpem uolucrem, 
 obscenissimam bouem, tortum draconem et semihominem 
 canem homo integer membris adoret?

Solem nonnulli nebulosis mentibus obcaecati rerum genitorem 
 illa uolunt opinione censeri, quia terrarum tractus et 
 spatia clarae serenitatis luce perfundens caeli plagas ac sidera 
 flammigera lustrare uelocitate non cessat: cum ab ipsa potius 
 instabili mobilitate, quam rapidis discursibus uagus ignis 
 exercet, officium constet esse, non deum, quique certae dispensationis 
 ordine custodito nunc oritur, nunc ad occasum horis 
 uergentibus inclinatus uices cum nocte partitur. nec ubique 
 semper est constitutus, quique nulla nascentis uidit mundi 
 primordia, nisi peracto sine sole die iam gemino prouidus 
 eum genitor a tertiae lucis instituisset radiare principio.

Sic etiam lunae superuacua plerique uota dependunt, quam 
 crescere semper ac minui praefinitis mensium temporibus 
 intuentur.

Sic stellis quoque litare non desinunt, quae depulsae noctis 
 abscessu matutinae lucis uultibus effugantur.

Hic aquarum cultor est, ille flammarum, sed species sibi 
 natura contrarias non audent uicinas efficere, ne propriore 
 discordia aut ignis ardentior latices debiliores exsiccet aut 
 impar undis ingentibus rogus subito moriatur extinctus.

Alius arboreis radicibus aras instituens, dapes adponens 
 ramos ac robora flebiliter orare non cessat ut natos, domum, 
 rura, coniugium, famulos censumque custodiant. lignee, ligna 
 quid obsecras? surdis operam disperdis exclamans, a mutis 
 responsa nihil auditurus expectas, quae domorum constantiam 
 illa tantum ratione sustentant, si securibus amputata pendentia 
 culminum tecta suffulciant, aut focis adhibita sumendis 
 dapibus famulentur accensa.

Nonnulli dementius holerum ueneratores existunt et in 
 hortis numina rigantes arentia transplantatorum se deorum 
 edocent ueros esse cultores. sed plura de talibus referre iam 
 pudet, ne sanctae religionis in pagina dum numerosos

 
 
 
 stultitiae castigamus errores, aut lilia nimio decore molissima rubus 
 asper exurat aut per uiolaria florentis campi purpurea carduus 
 et spinosis armatus aculeis paliurus exsurgat. igitur increpando 
 iam satis est quod humanis erroribus coli monstra derisimus 
 uel potius tales actus miserando defleuimus. nunc per incepti 
 iuuat ire tramitis institutum montemque sublimem firmo 
 gradu conscendere atque ad urbem, nostrae libertatis auctorem, 
 totarum uirium studio peruenire. ipsa denique tranquillae 
 pacis est domus, ipsa tutum salutis habitaculum, ipsa perpetuum 
 libertatis hospitium. si enim de terrena mortalis regni 
 ciuitate et a mortali fabricatore fundata poeta saecularium ita 
 cecinit litterarum: 
 Et quae tanta fuit Romam tibi causa uidendi ? 
 Libertas... 
 quanto magis caelestium in ciuitate regnorum, quam Deus 
 Dominus instituit fabricator, iura perpetuae libertatis esse 
 credamus, de qua uates ait talium canticorum: aedificans 
 Hierusalem Dominus, et in sequenti nihilominus psalmo 
 similiter explanauit: lauda, Hierusalem, Dominum, 
 lauda Deum tuum, Sion, quoniam confortauit seras

 

 
 
 
 portarum tuarum. benedixit filios tuos in te, 
 qui posuit fines tuos pacem, et cetera. audiamus 
 ipsum quoque rerum omnium conditorem in euangeliis suis, 
 sacrosancto sermone cuius esse memorarit hanc urbem: dico, 
 inquit, uobis non iurare omnino neque per caelum, 
 quia thronus Dei est, neque per terram, quia 
 scabellum est pedum eius, neque per Hierusalem, 
 quia ciuitas magni regis est. tamquam si diceret mea, 
 quod apertius dissimulauit exprimere ut humilitate sermonis 
 culmen suae panderet maiestatis. ita enim cum doceret, am-10 
 monuit dicens: tollite iugum meum super uos et 
 discite a me, quia mitis sum et humilis corde. hic 
 est ubi regia fuluis aula tholis inradiat, ubi petens accipit, 
 quaerens inuenit, pulsanti mox panditur.

Hic ille pretiosus est lapis, qui ab aedificantibus reprobatus 
 in anguli nitet capite constitutus: cuius onus nimis leue sentitur, 
 cuius. iugum suaue plurimum conprobatur. 
 
 Igitur per digesta quaedam ueteris testamenti miracula 
 retulimus, quaenam Pater Filii consortio sanctoque Spiritu 
 secum gesserit constituto. per digesta similiter quaedam noui 
 testamenti miracula referemus, quaenam Filius Paterno consortio 
 sanctoque Spiritu secum gesserit constituto, ut deitatis 
 una potentia inseparabili semper uirtute conspicua et

 

 
 
 
 simplici maiestate sit triplex, et triplici persona sit simplex. haec 
 est fides uera et firma credulitas.

Hanc salutem infelix Arrius habere contempsit. qui per 
 deuios curui callis anfractus dum rectum nititur Iter auertere, 
 tetram dilapsus in foueam caligantis tartari secutus est tenebrosa, 
 tam sensu uacuus et inanis quam tempore iusti supplicii 
 uentre quoque uacuus fusis uisceribus exspirauit. demens, 
 qui paternae diuinitatis iura, nullius exemplo similitudinis coaequanda, 
 caducis putauit gradibus conparari! inter homines 
 namque carnali lege nascentes filius minor est patre, quoniam 
 pater ipse qui filium nunc praecedit paulo ante filius fuit, et 
 qui filius esse nunc cernitur, eum patrem fieri posse non 
 habetur ambiguum. sic per omnem nepotum seriem noua proles 
 excurrit et auorum ataui senio numerantur ingenti. Dominus, 
 autem, qui uerbum, uirtus, sapientia et totum commune 
 Patris est Christus, de lumine lumen exortum, de solo solus 
 est natus, qui nec Patre minor in aliquo, nec est quo crescat, 
 rebus uniuersis excelsior, quippe qui genitus, non creatus, 
 nomen habet pro summitate Principium: ita enim secundum 
 Iohannem Iudaeis requirentibus sese dixit esse principium. 
 quid est ergo principium nisi cacumen excelsum, supra quod

 

 

 
 
 
 nihil penitus reperitur, semper in Patre permanens, quia semper 
 in ipso permanet Pater, rerumque omnium caput unus 
 indiuiduae maiestatis est Deus, non quod Filius hic credatur 
 esse qui Pater est, sed quia Filius hoc credatur esse quod 
 Pater est, sicut per euangelicam locutus est ipse doctrinam 
 dicens: ego in Patre et Paterinme. deinde consequenter 
 adiecit: ego et Pater unum sumus. Arrius unum dici 
 audiat, Sabellius sumus dici cognoscat; alter a trinitate 
 refugiens, alter ab unitate dissentiens: ambo pares errore licet 
 diuersa sectantes. qualiter gentilium dogmatum suis obuiare 
 dictis inuicem conantur auctores, qui brachia nudis humeris 
 proferentes exerta, nihil docendo tradere sed tantum parati 
 sunt longa disputatione certare, quorum prudentia iacet stulta, 
 quia uana est coram Deo mundanae sapientiae fragilis disciplina. 
 hic plus loquitur, ille plus tacet; hic ambulando disputat, 
 ille stando pronuntiat; alius semper inlacrimat, alius 
 inridere non cessat : diuersis igitur modis par uesania. uidetur 
 in cunctis.

Interea dum uiatici laboris sarcinam sermonibus alleuamus 
 spesque simul ac fides in ardua meum comitantur incessum 
 blandius ad arcis summae fastigium deposita difficultate peruenimus. 
 ecce sacrata crucis uexilla iam radiant, ecce magni 
 regis castra piissima coruscum lumen ostentant flatuque sidereo

 

 
 
 
 tuba Dominicae stationis exclamat, militibus suae portae patet 
 accessus: qui militat ingrediatur intrepidus. ianua uos aeternitatis 
 inuitat, quae ianua Christus, scilicet uox paterna. 
 aurea perennis uitae remuneratione gaudebitis qui caelestia 
 Domini uiriliter arma tractatis et in fronte decus affixum, 
 fidelis signi sacramenta monstratis. en ego decus et arma 
 caelestia tuae militiae pars minima, bone rex, baiulo consecrata. 
 hic proprias me sedes accipere, huius urbis in moenibus 
 exigua dignum habitatione concede, tuus semper ut incola 
 tuusque uernaculus paruo sanctae mansionis in angulo constitutus 
 inter beati ordinis ciues albo uitalis paginae postremus 
 merear municipalis adscribi. grandia quidem postulo, sed tibi 
 grandia dare subpeditat magnitudo, quem ille magis offendit, 
 qui spem dubiam de tanta pietate conceperit.

Christe uotis annue, uotis arride qui morientem mundum 
 uiuificare festinans caelitus petisti terrena, humanam sumere 
 dignatus effigiem, aliena quidem suscipiens sed propria non 
 relinquens. hoc Matthaeus adortus inprimis hominem

 

 
 
 
 generaliter expediuit, Marcus ut leo mirabilis per deserta uociferatus 
 iufremuit, Lucas sacerdotali religionis exordio sumpsit 
 similitudinem de iuuenco, Iohannes aquilae uolantis impetu 
 caelum uerbi maiestate penetrauit. quattuor isti proceres ac 
 praecones una te uoce canentes ceu tempora totidem per latissimam 
 totius orbis spatiantur effigiem. sic apostolici quoque culminis 
 et honoris duodenus apex semper effulgens numeris horas 
 imitatur et menses, ut rebus omnibus congregatis annus tibi 
 militet uniuersus. hinc igitur uetusta memorans antiquae 
 mortis exordia nouam properare delector ad uitam, ut qui 
 fletus seminauimus in Adam laetitiam metamus in Christo et 
 Dauiticam mereamur dicere cantilenam: qui seminant in 
 lacrimis in gaudio metent. euntes ibant et flebant, 
 mittentes semina sua. uenientes autem uenient in 
 exsultatione, portantes manipulos suos.

LIBER SECVNDVS. 
 
 Expulerat serpens ille nequissimus de paradisi sede florigera 
 primogenitum dolosis artibus uirum et inlecebris blandi 
 saporis absconditam mortem gustare fecerat mox amaram. nec 
 indignationis diuinae sententiam solus praecepti temerator 
 uitae damno susceperat, sed ab ipso ueniens humana progenies 
 longae mortis fuerat condicioni succumbens. heu, coniunx crudelis 
 et noxia! an ille magis draco perfidus homicida? ille 
 draco perfidus homicida, sed tu coniunx quoque crudelis et noxia. 
 pro dolor! duo tantum fuerant aeterni. postquam crescere 
 coepit origo, tunc periit clademque parturiens a semine detrimenta 
 suscepit. quid illa tempestate numerosa dies ac multiplex, 
 quid felicibus uitae spatiis nongentos proderat annos 
 excedere nepotumque decima senescente progenie sui generis 
 externum sanguinem iam uidere, cum sors humanae condicionis

 
 
 
 extrema inreparabilis horae supremis cursibus occupata, licet 
 serum nequaquam tamen declinaret interitum, longamque temporum 
 per aetatem uita breuis existens nihil esse diutinum, 
 quod fine clauderetur, ingemeret.

nec huic malo remedium 
 spes ulla promitteret adfuturum, sed primi terrigenae meritum 
 sepulchrale cunctas postremi quoque germinis nationes auida : 
 passim fauce sorberet, nisi pius ille rerum creator et conditor, 
 cui proprium est ueniam delictis infundere quam poenaliter 
 inminere, fabricam sui operis ab ipso debilem fundamento 
 firmius per eundem rursus lapidem dignaretur erigere, 
 ne uidelicet imago quae ad similitudinem Dei facta fuerat 
 uiuens dissimilis haberetur ex morte, munusque uenialis indulgentiae 
 largiretur ac pomis, quae parentes acerba uorauerant, 
 filiorum obstupere dentes arceret donaretque mitissimus ac 
 placatus ut unde mortem peccata contraxerant inde uitam 
 pietas renutriret inmensa, ac uelut rosa suauis atque mollissima 
 de spinoso cespite nascitur nil laesura matrem, quam gratia 
 iucunditatis obscurat: ita de stirpe nocentis Euae Maria sacro 
 ueniente cum lumine primae uirginis luem sequens uirgo di-I

 
 
 
 lueret, ut quia prior natura uitiis inquinata durae necis fuerat 
 condicioni subiecta, nascente Christo per hominem homo quoque 
 possit renasci per Christum, originalis maculae foeditatem 
 uetusti corporis innouatione positurus.

Haec postquam prophetica saepius nox praedixit et Gabrihel 
 archangelus Mariae iam praesentia nuntiauit, mox puellae 
 credentis in utero fidelis uerbi mansit adspirata conceptio prolesque 
 siderea nascendi sub lege delituit, quae cuncta suo 
 nasci nutu concessit. tumebant uirginis sinus, et fecunditatem 
 suorum uiscerum corpus mirabatur intactum. grande mundo 
 spondebat auxilium feminei partus sine uiro mysterium, quando 
 nullius maculae naeuo fuscata tenso nutriebat uentre praecordia, 
 genitoris genetrix mox futura.\'

NODUS interea mensis effluxerat et decimi lumen iomortale 
 radiabat claruitque fetu uirgineo spiritalis gratiae manifesta 
 promissio: et uerbum caro factum est et habitauit in 
 nobis, id est, habitauit in homine, cuius se dignatus est 
 carne uestire. infans namque paruus ac maximus, membris

 

 
 
 
 scilicet exiguus, deitate praecelsus, per hospitalis templi sinceram 
 defluens castitatem, non laesit corpus abscedens, quod 
 non laeserat cum uenisset. uere diuinae generationis est hoc 
 secretum: testis uirginis partus ostenditur qui materni pudoris 
 custos ingressus clausis uisceribus et conceptus est et creatus. 
 quae nouae lucis illa tunc claritas mundi totius oras impleuit! 
 quae caelo laetitia! quis ille nitor effulsit, cum Christus splendore 
 sidereo ό , uelutsponsus procedens de thalamo suo, 
 Mariae processit ex utero! cuius ita species diuina uidebatur 
 gratia praenitere, ut Dauiticus ipsum psalmus ita pronuntiet: 
 speciosus forma prae filiis hominum diffusa est 
 gratia in labiis tuis, et cetera. bene autem prae filiis 
 hominum speciosum forma definiuit, quia licet humanae 
 susceperit incarnationis effigiem filiumque hominis in euangelica 
 praedicatione saepe se dixerit, peccatum nos tamen 
 originale foedauerat, quod ipse non habuit qui suae nos natiuitatis 
 puritate mundauit.s o pietas clemens et facilis ad 
 salutem ! ne nos iugum diuturnae premeret seruitutis pro condicione 
 peccati, Dominus serui membra suscepit. audiamus 
 uocem Pauli dicentis Apostoli: semet ipsum exinaniuit formam serui suscepit, et cetera, quique cuncta uestit 
 ab origine mundi nascentia pannis inuolui sua passus est

 

 
 
 
 membra, et cui caeli paruus est limes, terra deficit, maris 
 unda non sufficit plenus mansit in corpore puerili, modico 
 Deus recubans in praesepi.

SaIue, parens optima, tanti regis puerperio consecrata, qui 
 supernis ita iugiter dominatur et infernis, ut eius imperium, 
 potestas et nomen nec initium nouerit habere nec finem, quae 
 beati uentris honore conspicuo simul et mater esse probaris 
 et uirgo. cui nulla penitus aequalis femina reperitur, quae 
 tuum decus similiter praecesserit aut sequatur: sola placens 
 singulariter Christo nulli compararis exemplo.

Tunc angelici iucunditate sermonis pastores primi gregem 
 suum nocturnis uigiliis reseruantes natum Dominum cognouerunt, 
 ut et pastoribus pastor mundi claresceret et inter 
 greges agnus genitus appareret. igitur ut euangelicus sermo 
 testatur, ita pronuntians: et subito facta est cum 
 angelo multitudo militiae caelestis laudantium 
 Deum et dicentium: gloria in altissimis Deo et 
 in terra pax hominibus bonae uoluntatis. ostendit 
 Euangelistae fidelis assertio, de cuius ageretur hic regno, 
 quando caelestis militae multitudo Deum laudat in Christo, 
 ut licet humana fuerit pro matris condicione creatio, deitatis 
 tamen una communio Patrem cognosci demonstret in Filio. 
 dicebant ergo: gloria in altissimis Deo. utique in altissimis 
 gloria Dei permansit, unde Christus ueniens non 
 recessit. et in terra pax hominibus bonae

 

 
 
 
 uoluntatis. terram credendum est homines nuncupari, de qua 
 sumus Domino fabricante plasmati, qui Adam increpans 
 dixit: quia terra es, et in terram ibis. tunc enim 
 terra nostra pacem meruit post illud bellum ferale quo 
 cecidit, quando Christus terram nostrae carnis adsumpsit. 
 nam si terram in hoc loco campos arbitremur dictos et 
 montes, quam pacem potest habere uel praelia muta moles 
 et pigra? in homines ergo specialiter pax illa descendit 
 quos bonae uoluntatis capaces inuenerit, ut ubi studium sinceri 
 propositi renum scrutator et cordis esse conspexerit, 
 illic domicilium suae delectetur instruere mansionis. pax est 
 enim et ratio melioris arbitrii contra spiritum carnis non 
 fauere certamini, sed utramque materiem concordi iugiter 
 puritate cum spiritus dominatione seruare. nec debemus tantum 
 de carnis inbecillitate diffidere, ut de caelesti uideamur 
 auxilio desperare. omnipotens enim Dominus Iesus Christus, 
 qui Dei mediator et hominis adprobatur, ut excusationem 
 nobis corporeae fragilitatis auferret, studium nostrae 
 tantum uoluntatis inquirens, perfectionem boni operis suae 
 maiestati seruauit. apostolica namque doctrina sic explicat 
 dicens: uelle adiacet mihi, perficere autem bonum 
 non inuenio, quia uidelicet nostrum est bonum uelle, Dei 
 perficere qui pacem suam hominibus bonae uoluntatis infundit. 
 diuinus deinde sermo prosequitur dicens:

Cum ergo natus esset Iesus in Bethleem Iudae, 
 in diebus Herodis regis, ecce magi ab oriente 
 uenerunt Hierosolimam dicentes: ubi est, qui natus 
 est rex Iudaeorum? uidimus enim stellam eius in 
 oriente et uenimus adorare eum. audiens autem 
 Herodes rex turbatus est et omnis Hierosolima 
 cum illo. et congregans omnes principes sacerdotum 
 et scribas populi sciscitabatur ab eis ubi 
 Christus nasceretur. at illi dixerunt: in Bethleem 
 Iudae. sic enim scriptum est per prophetam: et 
 tu Bethleem, terra Iuda, nequaquam minima es in 
 principibus Iuda. ex te enim exiet dux, qui regat 
 populum meumlsrahel. tunc Herodes clam uocatis 
 magis didicit ab eis tempus stellae, quae apparuit 
 eis. et mittens eos in Bethleem dixit: ite et 
 interrogate diligenter de puero. et cum inueneritis, 
 renuntiate mihi, ut et ego ueniens adorem 
 eam. conuenienter scripturarum sanctioni concordans Christi 
 natiuitas ab oriente fulgebat, quia implet quod Zachariae 
 designat oratio: uisitauit nos oriens ex alto. nam et 
 Dauiticus similia continet psalmus: in sole posuit tabernaculum 
 suum cetera. per solem uero significat orientem, 
 de qua regione semper oritur dies. quid igitur, Herodes, astutius 
 furis? quid dementer insanis? Christum siquidem lingua

 

 
 
 
 profiteris, corde persequeris mentemque tetram et nebulosae 
 caliginis obscuritate damnatam iucundi uultus serenitate 
 dissimulas. Christum namque mandas inquiri non adorandum 
 religione quam fingis, sed necandum fraudibus quas moliris. 
 erras nimis et falleris illum credens tibi succedere, qui regia 
 primus dominatur in sede, qui nec succedit penitus nec decedit, 
 sed aeternus solium suae possidet maiestatis, legemque legis 
 ac neglegis qui regi regum tua regna minitaris. caret uerbis 
 haec culpa, caret excusatione perfidia: hunc enim conaris 
 extinguere, quem te promiseras adorare. minus forte deliqueras, 
 si de Christo nihil quaereres, quatenus homicida. 
 tantum uelut ignotum hominem persequendo, non etiam sacrilegus 
 esse Deo uidereris offenso. nonne legeras eum Dauitico 
 cantico sic monentem: nolite tangere christos meos 
 et in prophetis meis nolite malignari? cum ergo 
 diuinae praeceptioni parere necesse sit, ut neque christi eius 
 neque prophetae maligna quicquam inprobitate sustineant, 
 quia uidelicet spiritali consecratos unguento nefas grande sit 
 contumeliose tractari: quale nomen habebit hoc crimen, at 
 ipsum Dominum Christum, a quo christi sunt nuncupati, 
 ipsum uerum prophetam, a quo uerax prophetia descendit,

 

 
 
 
 tuis ambias dolis interfici? nonne Dauid, mandatis Domini 
 seruientem, debuisti sectari, qui Saul in speluncam, qua latebat, 
 ingressum dum cogeretur extinguere [ita respondit:] absit a me 
 omnino hoc, mihi non contingat a Domino, si fecero 
 uerbum istud Domino meo, christo Domini mei, ut 
 inferam manum meam in eum, quoniam christus 
 Domini hic est. et ille quidem pepercit inimico se uolenti 
 perimere. tu autem insidiaris Domino, qui mundi natus est 
 ad salutem. quodsi nullis ut immemor ueterum tangebaris 
 exemplis, ob hoc saltim parricidalis conatus debueras arma 
 relinquere, ne sceptri quod gerebas deiceres potestatem, qui 
 unctus agnosceris persequens unctionis auctorem. ne tamen 
 nominis tui cruenta perfidia tanti sceleris a satietate discedat, 
 sub honore crucis aetherio, sed crimine tuae gentis inferno, 
 quod frustra saeuiens tu moliris Herodes alius post uidebit.

Euangelicum ergo sequens ait ita capitulum: qui cum 
 audissent regem, abierunt. et ecce stella, quam 
 uiderant in oriente, antecedebat eos, usque dum 
 ueniens staret supra, ubi erat puer. uidentes 
 autem stellam gauisi sunt gaudio magno ualde, 
 et intrantes domum inuenerunt puerum cum

 

 
 
 
 Maria matre eius et procidentes adorauerunt eum 
 et apertis thesauris suis obtulerunt ei munera: 
 aurum tus et myrram. quid est hoc, ut praecederet eos 
 stella quam uiderant, nisi ut ducatum parui sideris intuentes 
 materiem pleni luminis inuenirent? adorauerunt autem quia 
 uere uenerant adorare, quod Herodes se mentiendo facturum 
 non meruit obtinere. nisi enim ueris adoratoribus Deum non 
 conceditur adorare, sicut ipse Dominus noster ad Samaritanam 
 mulierem locutus est dicens: uos adoratis quod nescitis; 
 nos adoramus quod scimus, quia salus ex Iudaeis 
 est. sed uenit hora et nunc est, quando ueri adoratores 
 adorabunt Patrem in spiritu et ueritate. 
 nam et Pater tales quaerit, qui adorent eum. licet 
 ergo Dominicae uerba doctrinae manifesta sint et aperta, quod 
 Deum nisi ueritas non adoret, debemus tamen uim sermonis 
 diligentius perscrutari, quid sit uenit hora et nunc est, 
 quando ueri adoratores adorabunt Patrem in spiritu 
 et ueritate. arbitror itaque iuxta sensum, quem meae 
 Dominus paruitati largitur, quod per significationem praesentis 
 temporis, quo se palam mundo monstrauit, in se Patrem 
 dixerit adorari. sic enim sequentibus patefecit alloquiis 
 dicens: iudicium omne dedit Filio, ut omnes honorificent 
 Filium, sicut honorificant Patrem. magnifice 
 uero postquam dixit in spiritu, adiecit et ueritate, quoniam 
 spiritum Dei gerentes ueritas sequitur, alienum fallacia

 

 
 
 
 comitatur. declaratur et aliud in hac magorum persona mysterium: 
 per illos namque gentiles et aduenas ad se Dominus noster 
 Iesus Christus ingressos gratiam futurae legis ostendit, quod 
 omnibus ad se gentibus ueniendi aditum iam pararit. ita 
 enim et per prophetas suos et per se ipsum noscitur elocutus. 
 per prophetas quidem licet saepius ista praedixerit, Dauitico 
 tamen testimonio sic explanauit: Dominus dixit ad me: 
 Filius meus es tu, ego hodie genui te. postula a 
 me, et dabo tibi gentes hereditatem tuam et possessionem 
 tuam terminos terrae. mirabilem gentes 
 hereditatem dixit, quia per noui gratiam testamenti Domino 
 parabatur adquiri. per se autem ipsum in euangelio tamquam 
 bonus pastor ita promisit: et alias oues habeo, 
 quae non sunt ex hoc ouili. et illas oportet me 
 adducere et uocem meam audient et fiet unum 
 ouile et unus pastor. nec deuotionem munerum diuino 
 caruisse nutu credamus. nam per illas species merito uariae 
 significationis oblatas Christi potentia patuit declarata. aurum 
 namque diligentius inquiramus quid pronuntiet adtributum? 
 sine dubio tam praeclara materies et opulentia metallici

 

 
 
 
 splendoris inradians utpote regi memoratur inlata. sed et in 
 hoc rege duplicem fatemur esse substantiam: Christus enim 
 et spiritaliter regnat in caelis, et carnaliter natus est rex 
 Iudaeis. turis autem munus, quia religioso libamini illud 
 olim proficiebat incensum, Christo datur ut Deo; myrra uero, 
 quia tumulandis est apta corporibus, humanam morituro per 
 carnem sepulchralem traditur ad honorem. ipsa quoque trinae 
 quantitatis oblatio cultum catholici dogmatis pronuntiabat ex 
 numero, quippe Deus omnipotens, qui praesentia praeterita 
 conspicit ac futura semperque manet mansit iugiter ac manebit, 
 triplicis in sua deitate uirtutis in eorum temporum cursu 
 rerum omnium posuit fundamentum, quamquam praesentia 
 sub eius oculis semper uniuersa consistant, qui nec uetustatis 
 senium nec iuuentutis suscepit incrementum, sed qui semper 
 quod est idem esse non desinit. nam potestatis suae nomen 
 excelsum Moysi sollicite perquirenti, ut Israhel populo 
 nuntiaret, de flamma rubi non ardentis hoc edidit: ego sum 
 qui sum, et dixit: sic dices ad filios Israhel: qui est 
 misit me ad uos. in euangelio nihilominus ad Iudaeos 
 Abraham sibimet praeponentes antiquitate sic inquit: amen 
 amen dico uobis, antequam Abraham fieret, ego 
 sum. uide distantiam utriusque substantiae, Deum discernentem 
 et hominem. de Abraham dixit: antequam fieret;

 

 
 
 
 de se ipso non dixit ego fui, sed ego sum, quoniam 
 diuinitatis esse est non fuisse, quae uiua semper aeternitate 
 consistens. nec initiis oritur nec terminis explicatur. tempus 
 enim a Deo est, non Deus a tempore.

Lectionis itaque sermo prosequitur: et responso accepto 
 in somnis, ne redirent ad Herodem, per aliam uiam 
 regressi sunt in regionem suam. debemus igitur imitari 
 nos etiam magorum facta, fidelia, et sicut illi somnio crediderunt, 
 nos euidentissimis aspectibus iam credamus, quatenus qui 
 Christum signo crucis praelucente repertum meruimus adorare 
 eidemque de thesauris nostri cordis munera trinae laudis 
 offerre iam minime reuertamur ad huius mundi principem, 
 qui nos ante seduxerat, deceptorem, sed priorem semitam 
 relinquentes per illius callis secreta pergamus, qui ad caelestem 
 patriam gressus dirigit confidentum..

Dehinc talia per ordinem gesta narrantur: tunc Herodes 
 uidens, quoniam inlusus esset a magis, iratus est 
 uidens et mittens occidit omnes pueros qui erant 
 in Bethleem et in omnibus finibus eius a bimatu 
 et infra secundum tempus quod exquisierat a 
 magis. igitur a magis, quos crediderat inludendos, inlusus 
 dissimulatos motus ira praecipiti rex impius publicauit, si 
 Y

 

 

 

 
 
 
 regem dici conueniat, qui nec pietatem tenuit, nec suos regens 
 animos temperauit, sed tamquam leo saeuissimus et cruentus, 
 cui si tener quiuerit forsan agnus auferri, in totum parui 
 sanguinis gregem impetus ferinos exercet pecusque mollissimum 
 mandit, lacerat, decerpit, extinguit; stant eminus fetae 
 miserrimae pignora uocantes frustra iam perdita crebrisque 
 balatibus inanes auras exagitant: sic Herodes Christo stimulatus 
 ablato paruulorum cateruas elidere sanguinulenta non 
 destitit tyrannide. quonam, rogo, crimine simplex morti turba 
 succumbit? cur qui uixdum modo sunt geniti, digni sunt iam 
 puniri? furor est in cruento rege non ratio, qui primis uagitibus 
 inimicus et innumerum patrare nefas adgressus, puerilis 
 milia mactauit aetatis unoque luctu tot simul genetrices orbauit. 
 haec effusam uultibus comam miseranda dilacerans crinalis 
 damni foeditate nudum uerticem sauciabat, illa madidas lacrimosis 
 imbribus genas unguium proteruitate sulcabat, duris 
 alia pectus sanguinulenta uerberibus, infelix mater nec 
 iam mater super unici gelidum corruens cadauer extincti per 
 abscisas uberum uenas lactis copiam cum cruore fundebat. 
 nemo calamitatis illius tam uarias tamque multiplices potest 
 imagines expedire, ubi diuersis generibus lamentorum dolor 
 aderat non diuersus. quis tibi sensus, quaeue fuerit mentis

 
 
 
 intentio, non iam tyranne, sed lanio ? quos fremitus eructabas 
 accensus, cum insontium uulnera paruulorum ex arce summa 
 prospiciens uastum pelagus lacrimarum cerneres inundatione 
 collectum? inter necatos tamen infantes, quos occubuisse certum 
 est non perisse, quam quam Christus afuerit, absens esse 
 non potuit, qui periculis sanctorum semper insertus, alienis 
 pro se corporibus inrogata pio motu sentit ipse supplicia.

Cumque iam aetate proficiens annos duos gereret supra 
 decem, cuius numeri de carne traxerat quantitatem, aeuum 
 scilicet temporale humana ratione percurrens, senioribus seniorem 
 sese prudentia, magistris magistrum pandebat esse doctrina 
 ut, legis suae manifestus interpres quantus esset, inferior 
 demonstraret.

Nec post longam temporum moram (quaenam potest esse 
 temporibus, quae uolucri cursu fugacia nondum ueniunt, iam 
 recedunt) ut euangelista significat, ipse Iesus erat quasi 
 annorum triginta, ut putabatur filius Ioseph. 
 praeclare nimis utrumque uerbum quasi et putabatur 
 diuinitati seruauit; sicut enim quasi triginta uidebatur 
 annorum, cum sit aeternus, ita Ioseph filius putabatur,

 

 

 
 
 
 cum sit ex uirgine procreatus. tunc Iordanis ad fluenta baptizandus 
 accessit expetens quod uenerat ut donaret, abluendus qui 
 uenerat abluere. hunc Iohannes Baptista conspiciens, quem 
 matris in utero senserat, dum lateret iam Christi conscius 
 adfuturi, prophetiae munus exercens, licet loqui non posset, 
 tamquam muti patris a silentio temporali descendens, proclamare 
 coepit et dicere: ecce Agnus Dei, qui tollit peccatum 
 mundi. cum dicit tollit, ostendit eum non habere quod 
 tollit, quod quidem tulit non ut ipse gereret sed ut ipse 
 deperderet. sicut tenebris nocturnae caecitatis ortum radiantis 
 diei subito uidemus infundi, nec tamen caliginis tactu, quam 
 decutit, splendoris sui gratiam lux amittit, ita Dominus Iesus 
 Christus, humani generis delicta suscipiens non tenuit, sed 
 fugauit. nam ut ignis metalla sordium consumptione clarificat, 
 ita nos ab originali contagione sua bonus opifex flamma mundauit 
 tunc inmaculatus aquas ingressus in se nostram lauauit 
 iuluuiem nihil habens proprium quod lauaret. ipsos denique 
 latices sacri corporis maiestate purificans beauit gurgitis 
 famam, honorem Dominici baptismatis consecutam. senserunt 
 tremendam deitatis undae praesentiam, pontus recessit a litore, 
 fluuius remeauit in fontem. de quibus propheta cantitans 
 haec designat: mare uidit et fugit, Iordanis conuersus

 

 
 
 
 est retrorsum. quid est, mare, quia fugisti, et tu, 
 Iordanis, quia conuersus es retrorsum?

Euangelioae leetionis ergo teitus ita prosequitur: baptizatus 
 autem confestim ascendit de aqua, et ecce. 
 aperti sunt caeli, et uidit Spiritum Dei descendentem 
 sicut columbam uenientem super se. et 
 ecce uox de caelis dicens: hic est Filius meus 
 dilectus, in quo mihi bene conplacui. consideremus 
 attentius, quantum reueletur et in hoc loco mysterium. postquam 
 enim Dominus de aqua baptizatus ascendit, mox aperti 
 sunt caeli. quomodo mox aperti, cum Christo, cui super sidera 
 semper est domus, numquam caelum uideatur obclusum ? sed 
 arbitror, quantum pietas eius meis sensibus adspirare dignatur, 
 quod ideo tunc aperti sunt caeli, quando Dominus ab aqua 
 baptizatus ascendit, ut suis misericors doceret exemplis homini, 
 cuius effigiem sumpsit, caelorum regna tunc pandi, cum meruerit 
 spiritalis aquae consecratione perfundi. quod autem 
 Spiritus Dei super eum in specie columbae descendit, ostenditur 
 quanta sit eius bonitas, mansuetudo, simplicitas per 
 uolucrem fellis amaritudinem non habentem. et ne corporaliter 
 uisus esse nesciretur Deus, uoce Patris asseritur dicentis: hic 
 est Filius meus dilectus, in quo mihi conplacui. 
 praeclarus iste dilectionis affectus plenam catholici dogmatis 
 continet firmitatem unamque Patris et Filii pronuntiat esse

 

 
 
 
 uirtutem. caritas enim, quae in Deo consistit, a similitudinis 
 et aequalitatis spiritu non recedit. nam qui dixit sui lege 
 mandati: diliges proximum tuum tamquam te ipsum, 
 docuit diligentis et dilecti nullam fieri oportere distantiam. 
 nam et in sequenti uerbo quod addidit: in quo mihi conplacui, 
 intellegitur potestatem unius deitatis explanasse 
 communem. plus est enim conplacui dixisse quam placui, 
 quia conplacui conuenientiae uerbum est et geminae cernitur 
 adhaerere personae. quod ideo uox caelestis expressit, ut et 
 Pater in Filio et Filius conplacuisse uideatur in Patre. nam 
 et ipso tam Paternae uocis quam Filii baptismatis uel Spiritus 
 aduolantis congregato consortio trinitas uno fulsit ex Deo, 
 quo dignus non meretur existere qui non numerauerit unitatem.

Tunc Iesus ductus est in desertum a spiritu, ut 
 temptaretur a diabolo. et cum ieiunasset quadraginta 
 diebus et quadraginta noctibus, postea esuriit. 
 et accedens ad eum temptator dixit ei: si 
 Filius Dei es, dic ut lapides isti panes fiant. igitur 
 temptabatur a diabolo, fidei semper inimico. nemo enim 
 manifestam sibi rem discutit, nisi qui, fallaci plenus ingenio, 
 compertae ueritati non credit sicut ipse diabolus, qui postea

 

 
 
 
 quam Iesum paterni claritate sermonis Dei Filium esse cognouit 
 eiusdemque potentiam singularem quadraginta diebus et quadraginta 
 noctibus nihil uescentis expauit (licet Moyses similiter 
 et Helias totidem dierum sustinuerint noctiumque ieiunium, 
 sed illos alieno fultos auxilio quamquam suo merito nouerat 
 haec fecisse, Iesum propria cernebat operari uirtute), spem 
 repente uanissimam stultae temptationis arripuit, quia Dominus 
 esuriuit. nec audebat adgredi diuinitatem, nisi mixtum uideret 
 hominem. mox antiquas molitus insidias ciborum, inprobos 
 dolos fallacia suscitauit adsueta demonstransque lapides, suas. 
 magis epulas, serpens ait: s i filius Dei es, dic ut lapides 
 isti panes fiant, quasi non posset hoc facere, qui tale iugiter 
 opus exercens de saxeis terrae uisceribus producit segetem 
 frugali uictu praegnantem et spicea messium densitate cautis 
 nutrimento crescente panis uberem cibum de lapidum fecunditate 
 largitur. sed maluit sapientia singularis gloriam mirabilis 
 facti contemnere, ne repetitionem temptationis admitteret. 
 Deus enim credentes suscipit, temptantes excludit. nam 
 populus Israhel ob hoc legitur Deum offendisse quam maxime, 
 quia beneficiorum eius oblitus, temptare ausus est eum, ut 
 cum desperatione peteret epulatum. de quorum et Moyses in 
 libris suis incredulitate non tacuit et Dauid ita memorans

 
 
 
 breuiter explanauit: et temptauerunt Deum in cordibus 
 suis, ut peterent escas animabus suis. et 
 male locuti sunt de Deo et dixerunt: numquid 
 poterit Deus parare mensam in deserto? et cetera. 
 quid enim illi potest esse difficile, qui pro inmensa rerum 
 omnium possibilitate uocatur omnipotens? respondens ergo 
 Dominus Satanae sic dixit: scriptum est: non in solo 
 pane uiuit homo, sed in omni uerbo, quod procedit 
 de ore Dei. apta nimis et competens data est inimico 
 responsio. nam percunctanti, si filius Dei esset, uelut homo 
 respondit, quatenus per eum potius uinceretur, quem uidebatur 
 adgressus. quo audito fractus et debilis, arma tamen audaciae 
 non deponit. et duxit illum diabolus et ostendit illi 
 omnia regna orbis terrae in momento temporis et 
 ait ei: tibi dabo potestatem hanc uniuersam et 
 gloriam illorum, quia mihi tradita sunt, et cui 
 uolo do illa. tu ergo si adoraueris coram me, erunt 
 tua omnia. quid mirum, si peruersa locutus est miser, 
 qui ne rectas uias incederet serpentis torti sumpsit effigiem, 
 regni fragilis et caduci Christum aestimans cupiditate contingi, 
 qui ualidum potius et aeternum suis uenerat conlaturus? aut 
 ille diuitias dignaretur saeculares adquirere, qui docere uenerat 
 ut perirent, monstrumque caelo deiectum adoraret, cui thronus 
 est caelum, terra subpedaneum, mundus omnis obsequium,

 

 
 
 
 quem nullus audet aspicere et cunctae submissis uocibus laudant super 
 sidera potestates. at iterum Dominus eum tali responsione 
 confundit dicens: scriptum est: Dominum Deum 
 tuum adorabis et illi soli seruies. adhuc ex humana 
 cernitur respondere persona dedignatus scilicet infirmum rebellem 
 uirtute maioris potentiae subiugare, licet huius quoque 
 uerbi liuor ille uipereus congressione deiectus nondum posuerit 
 temeritatis ingenium, sed trisulca linguarum uibratione confidens 
 contra uictricem Trinitatis manum tertio caput erigit 
 sauciatum. tunc assumpsit eum diabolus in sanctam 
 ciuitatem et statuit eum supra pinnaculum templi 
 et dixit ei: si filius Dei es, mitte te deorsum, 
 scriptum est enim: quia angelis suis mandauit de 
 te, et in manibus tollent te[, ne forte offendas ad 
 lapidem pedem tuum]. o quantum caecitatis atque caliginis 
 nigro semper dominatur in pectore, mensque tenebris 
 propriae malignitatis obscura nescit indeprehensam custodire 
 fallaciam! ecce dicens si filius Dei es, ostendit hoc se 
 nescire. cum quaerit dicens iterum angelis suis mandauit 
 de te, confitetur hunc esse, quem cernit, sed ancipitis usus 
 uarietate sermonis simulator ac dissimulator inuentus, mendax 
 suis artibus adprobatur. nec solius fallaciae, sed etiam 
 stultitiae domus est cor malignum. quid enim poterit ineptius

 

 
 
 
 repperiri quam ut illum crederet licet alta sublimis templi 
 fastigia et cacumen excelsi pinnaculi saltu formidare praecipiti, 
 qui ut planis uideretur in terris, de summa caelorum 
 arce descendit, de quo clamans Dauid dicit: et inclinauit 
 caelos et descendit, simul humillima continens et altissima 
 non relinquens. igitur deficientis audaciam sic eloquens perculit 
 uox diuina: scriptum est: non temptabis Dominum 
 Deum tuum. hic Dominum Deumque sese iam pandens 
 tales ergo ultra conatus adsumere prohibet temptatorem, suis 
 nos ammonens pius doctor exemplis spiritum, uetustae malignitatis 
 artificem, illic humanis procul dubio subiacere uirtutibus, 
 ubi fuerit Deus simplicitati puri cordis infusus..

Ait ergo lectionis instructio: tunc reliquit eum diabolus, 
 et ecce angeli accesserunt et ministrabant 
 ei. uidetur ut arbitror in hoc diaboli fugientis abscessu et 
 ministerio consequenter angelico quandam paschalis gloriae 
 declarare praecedentibus signis imaginem. nam sicut uictis 
 temptationibus depulsoque diabolo praebuerunt angeli ministerium 
 Saluatori, sic contumeliis Iudaeorum et poenis beata 
 crucis passione contemptis ipsaque, diaboli fructu, morte

 

 
 
 
 calcata surrexit ab inferis, euectus est astris et consueto maiestatis 
 imperio Christus ab angelis adoratur in caelo.

Eiin diseipulos ex piscatoribus quosdam sibimet sociauit 
 accitos, humanas deinceps animas piscaturos, quae lubricam 
 sectantes mundi laetitiam tamquam natantes uias ponti fluctuantis 
 incertas per uoluptuosos lapsus uagis cursibus errauerunt, 
 talesque uitae conciliauit aeternae, quos nec generosa prosapies 
 ortu terrenae nobilitatis inflaret nec nitor eruditae facundiae 
 gloria uanae garrulitatis extolleret, sed quos sanctum 
 uitae simplicis institutum superba nimis humilitate conspicuos 
 caelo faceret iam uicinos. namque Deus omnipotens stulta 
 mundi potius elegit et infirma, rennuens quae sapientia uidentur 
 et fortia, quia sicut scribit Paulus apostolus doctor egregius 
 quod stultum est Dei, sapientius est hominibus, 
 et inbecille Dei, fortius est hominibus. et confestim 
 iterum dixit: quae stulta sunt huius mundi elegit 
 Deus ut confundat sapientes, et infirma mundi 
 elegit Deus ut confundat fortia, et ignobilia et 
 contemptibilia mundi elegit Deus, et quae non 
 sunt tamquam quae sunt, ut ea quae sunt destrueret. 
 quin etiam salutem celerem misericors cupiens adhibere

 

 
 
 
 Saluator orandi quoque modum precesque constituit. iudexque 
 piissimus breuiter uult rogari, quo citius annuat supplicanti. 
 sic orandum ergo docuit patrem, suum scilicet pro natura, 
 nostrum uero pro gratia, honorem proprium largitus hominibus, 
 ut quod solus habet egregium cunctis donaret indultum.

PATES NOSTER QVI ES IN CAELIS. qui caelorum perpetem 
 regnatorem patris audemus nomine nuncupare, primum debemus 
 aduertere non separatim singulis, sed communiter 
 uniuersis donum tanti muneris adtributum. nam quamuis 
 semotus a ceteris et secretioribus habitans latenter in 
 locis Dominum quilibet uerbis huius orationis imploret, 
 non inquiet Pater mens, sed Pater noster, quoniam 
 soli Christo debetur hoc uerbum, cuius proprie pater est 
 Deus. quamquam enim in omnibus euangeliis hoc habeatur 
 adscriptum, in illo tamen euidenter Dominus Iesus ipse capitulo 
 iuris sui potentiam singularem docuit a populari permixtione 
 discretam, ubi discipulos confortabat haec alloquens: 
 uado ad Patrem meum et Patrem uestrum. quod ait

 

 
 
 
 meum, hanc sibi specialem gloriam congrue uindicauit; quod 
 ait uestrum, generalem gratiam communiter cunctis esse 
 patefecit, et quoniam scriptum est doceant uos terrena 
 quae sunt caelestia, similitudinem faciamus hic aliquam, 
 ut ex humanis diuina capiamus. ponamus igitur quempiam 
 nobilem uirum, cui Filius unicus et aliquanti sint famuli. 
 numquid ob hoc, quia pater familias adpellatur, potest apud 
 eum seruorum ac filii par dilectionis esse condicio, cum et 
 ipse filius dominus probetur esse cunctorum ? nos igitur utimur 
 hac oratione, non Christus, quoniam prece huius supplicationis 
 ipsum quoque deposcimus, qui cum patre unus est Dominus 
 coaeternus. dicentes igitur pater noster confitemur nos 
 omnes in ipso fratres existere. cuius nominis non debemus 
 affectum mutuae caritatis expulsione contemnere nec originalis 
 odii monumenta sectari, quo Cain, germani sanguinis 
 fusor, parricidalis maculae factus est inchoator, sed mansueti 
 spiritus igne feruentes carnalis ponamus nequitiam uetustatis 
 et nouo homine gratulemur induti, ne cum coeperint a caelestibus 
 opera degenerare terrena, tanto patre uideamur indigni, 
 qui Christo nos duce sacra natos adoptione suscepit.\\ 
 
 
 SANCTIFICETVR NOMEN TVVM. sanctificatio quae potest

 
 
 
 aestimari, qua Dominus sanctificari ualeat, qui cuncta sanctificat, 
 nisi at cor pium, mite, placidum, castum ad eius praeparemus 
 ingressum? quatenus tali domicilio delectatus sanctificationis 
 suae in nobis operetur augmentum, quemadmodum 
 ipse Dominus noster Iesus Christus in discipulis se clarificatum 
 esse memorat, qui clara semper diuinitatis luce fulgebat. nam 
 in euangelio secundum Iohannem pro discipulis supplicat patri; 
 inter diuersa. quae prosecutus est uerba sic inquit: et clarificatus 
 sum in eis, scilicet quia claritatem suam in eis 
 inuenit. ubi ergo et sanctificationis suae signa reppererit, 
 sanctificare se ibidem dicit. pietas enim illa, sine modo mitissima, 
 sibi conferri pronuntiat quicquid suis famulis ipsa fructificat. 
 similis itaque sensus ostenditur et ut se benedici 
 praecipiat, cum ipse potius uniuersa benedicat namque 
 trium puerorum in camino canentium ab omni creatura per 
 ordinem benedicendum Dominum generalis hymnus exclamat. 
 
 ADVENIAT REGNVM TWM. regnum aduenire deposcimus 
 regnatoris, qui regnare non desinit, ut fallacem huius mundi 
 principem pro praesumpta puniat tyrannide solusque qui solus

 

 
 
 
 est suum demonstret imperium, nec morti conscium nec temporibus 
 consumendum. nescit etenim tempus lucis illius dies 
 nocte continuus, ubi fortissimus miles adorato Christo diuersa 
 mundi post praelia uictor existens caesariem beati capitis 
 ornatura perpetuae nobilitatis gratulabitur iam corona. , 
 
 
 FIAT VOLVNTAS TVA SICVT IN CAELO ET IN TERRA. praecedentis 
 et hic continentiae sensus uidetur intellegi, quod 
 iugibus dies noctesque precibus debeamus exposcere, ut illius 
 caelum terramque uoluntas adimpleat, qui nusquam uult esse 
 nequitiam, quo deiectum caelo diabolum nec terrae patiatur 
 infestum nec terrenam corporis nostri substantiam tamquam 
 limo concretam saeuus coluber ut escam suae uoracitatis 
 inuadat ac pessimis nos suasionibus inuolutos squamosis 
 nexibus amplectatur et ambiat, donec letalibus uenenis inebrians 
 miserabilem uitam lambendo consumat ideoque Dominum 
 deprecemur assidue, ut animam in nobis pariter tueatur et 
 carnem; altera namque caeli pars sumus, altera terrae semen 
 existimus.

 
 
 
 
 PANEM NOSTRVM COTIDIANVM DA NOBIS HODIE. panis 
 alimoniam cotidiani petentibus tripartitus intellegentiae sensus 
 aperitur, quamquam scripturas diuinas sic oporteat omnes 
 aduerti. ergo et secundum litteram specialiter frumentarii 
 germinis panem uescendi uidemur gratia postulare et moraliter 
 ut serui Dominum deprecamur, quo diurnam consequi 
 mereamur annonam, dum tamen utriusque rationis formam 
 de spiritali nouerimus procedere disciplina. ob hoc enim epulas 
 uictuales cotidie iubemur exposcere, ne quid in crastinum reseruantes 
 de diuina cernamur dubitare pietate. quod tamen ita 
 laboriosum probatur et arduum, ut a paucis uiris atque rarissimis 
 talis queat regula custodiri. namque Dominus ipse fidelis 
 in omnibus, qui filios Israhel productos ex Aegypto per annos 
 in eremi sterilitate quam plurimos sabbatico tantum cibo parcentes, 
 cotidianis dapibus gubernauit, hoc et nobis, si fides non 
 deficiat, se daturum euangelicis sermonibus compromisit alloquens 
 suos ita discipulos inter alia quae docebat : nolite ergo 
 solliciti esse in crastinum. crastinus enim dies 
 sollicitus erit sibi ipse. si uero plenius spiritaliter dicta, 
 de quibus loquimur, uelimus agnoscere, sentiemus hunc panem 
 diuinum esse sermonem, a cuius substantiali doctrina si uacans 
 animus uel paululum ieiunus remanet, magnae famis

 

 
 
 
 penuriam sustinebit. distantia siquidem non pusilla inter spiritales 
 epulas et corporales existit. has etenim parcius edere, illas 
 numquam praecipimur recusare. hic abstinentia salubris, illic 
 auiditas fit uitalis. denique Dauid meditationem Dominicae 
 legis exercenti die accitos nocte beatitudinem his uerbis praedicat 
 inhaerere: beatus uir, qui non abiit in consilio impiorum, 
 et in uia peccatorum non stetit, et in cathedra 
 pestilentiae non sedit, sed in lege Domini 
 uoluntas eius, et in lege eius meditabitur die ac 
 nocte. haec enim meditatio nimium saturat et delectat 
 tamquam mellis crassi dulcedo, quae licet aluum cito uescentis 
 adimpleat, nectarea tamen suauitate naturae numquam probatur 
 horrere. audiamus hinc etiam idem propheta quid dicat: quam 
 dulcia faucibus meis eloquia tua, Domine, super 
 mel et fanum ori meo! perfecte uerba legis cibum defi- , 
 niuit intellegi, cum faucibus dulcia dicit esse, non auribus, 
 et super mel et fauum ori, non auditui ministrari. nam et 
 surdi, quibus auditus minime suffragatur, praeceptis caelestibus 
 per oris officium legentes implentur similiter, et apostolus

 

 

 

 
 
 
 ad Corinthios usus epistola manifestauit spiritales epulas esse 
 doctrinam dicens: et ego, fratres, non potui uobis 
 loqui quasi spiritalibus sed quasi carnalibus, 
 quasi infantibus in Christo lac uobis potum dedi, 
 non cibum. nondum enim poteratis. quia dubitet, 
 quaeso, uel ambigat haec omnia spiritaliter figurata; neque 
 enim fuisse illos infantes ant lactis ab apostolo nutrimenta 
 sumpsisse uel stultus poterit aliquis arbitrari. sed incipientes 
 uerba legis haurire ac paulatim diuinis imbui institutis, lactea 
 uelut infantes bibere primordia scire nos conuenit, quia sicut 
 salutaris cibus est bona doctrina, sic noxius est maligna. ideo 
 Dominus discipulos ammonebat a fermento Pharisaeorum et 
 Sadducaeorum specialiter se cauere, sciens acidi dogmatis uirus 
 totius dulcedinis ubertatem paruo tactu corrumpere, quoniam 
 secundum quod ait idem Paulus apostolus, modicum fermenti 
 totam massam corrumpit: nam etsi corpus Domini 
 nostri Iesu Christi magis esse credamus hunc panem, ab 
 spiritali nihilominus ratione nequaquam noscitur declinare, 
 maxime quia talis epulatio uel talis oratio nulli gentilium, 
 nulli ludaeorum, nisi solis diuinitus traditur Christianis.

 

 
 
 
 
 
 ET DIMITTE NOBIS DEBITA NOSTRA, SICVT ET NOS DIMIT- 
 TIMVS DEBITORIBVS NOSTRIS. si diligentius petitionis nostrae 
 uota metiamur, uel tribuendam nobis indulgentiam uel negandam 
 propriis dinoscimus exemplis. hoc enim sperare iubemur 
 a Domino, quod cernimur dimisisse conseruo, quippe quos 
 sponsio paris eadem condicionis adstringit, ut debitores, 
 sicut esse nolumus, ita nec habere cupiamus. in aliorum 
 namque personis aut absoluimur aut ligamur. quodsi putatur 
 incertum, de quibus debitoribus hic agatur, ponenda est excusationis 
 infirmae materies, et seu fortassis in culpa siue pecunia 
 uel in quocumque tibi frater reus fuerit, hoc relaxa. nam 
 et nos tam delictorum crebra praesumptio, quam pecuniariae 
 quantitatis inhonesta tractatio plurimis ostendit apud Deum 
 nexibus inuolutos. quisquis enim, prout facultas uirium ponderatur, 
 egenti fuerit inhumanus, Deo quae sua sunt infitiatus 
 abiurat, cuius pietas infinita miserorum sic tuetur angustias, 
 ut quicquid pauperi dispensatio benigna largitur sibi profecisse 
 testetur. in uotis etiam quae promittimus, diuina beneficia 
 consecuti debitores existimus, donec ea fideli mente soluamus. 
 haec igitur, quae de pecuniariis dicta sunt debitis, etiam de

 

 
 
 
 ceteris peccatorum generibus ac diuersis, quibus aeterno iudicio 
 tenemur obstricti, sentire nos conuenit scientes, ob hoc aerariam 
 similitudinem flagitiis comparatam, quoniam radix omnium 
 malorum est auaritia, sine cuius semine uitioso 
 nulla propemodum scelera generantur in mundo. hic homicidium 
 perpetrat, ut innocenti quod affectauit eripiat, alter 
 praemio sollicitatus accepto mendacis testimonii fit iurator. 
 nonnullos ad lenocinium adulterini commercii coetus foedae 
 redemptionis inpellit alii furto se maculant, alii depositum 
 negant. sunt istis et plura similia, quibus amica semper 
 fames auri conmilitat. nullum tamen facile crimen admittitur, 
 cui pecuniae ministerium minime suffragatur. igitur diuinae 
 pietatis munus indepti et inpunitatem caelestis indulgentiae 
 consecuti, quod accepimus inuicem non negemus, ne maioribus 
 absoluti, cum parua non resoluimus, maximis iterum uinculis 
 inplicemur, moxque Dominus ille misericors donator, debiti

 

 
 
 
 non exactor, qui talentorum nobis decem milia relaxauit, si 
 propter denarios centum senserit nos strangulare conseruum, 
 saeuis tradi tortoribus cuncta iubeat exigendo, inque carceralem 
 detrusi custodiam penitus egredi non sinamur, donec luamus 
 uniuersa usque ad modum ultimi quadrantis amissa. 
 
 
 ET NE NOS INDVCAS IN TEMPTATIONEM. non quod Dominus, 
 qui lucis uia, pacis est semita, in laqueos quemquam temptationis 
 inducat, sed abhorrens diuinis monitis non parentes, 
 cum eos deserit, introire permittit. omnes enim, qui lubrica . 
 sectantes mundi contagia, retibus deliciosis inclusi, luxus blandae 
 perditionis affectant, a Domino, qui purae uirtutis amator 
 est, derelicti pergunt ingredi, qua se temptatio uoluptuosa 
 pertraxerit. ab hac igitur pedem retro nitamur abducere, 
 semitam potius conterentes angustam, quae tenui calle multis 
 incognita caelestium regnorum subit arduam latenter ad 
 portam. 
 
 SED LLBERA NOS A MALO. cum liberari nos a malo deprecamur, 
 bonum esse quem petimus, ut nos liberet, confitemur. 
 nec inmerito sectandus iste qui liberat, ille fugiendus est

 

 
 
 
 qui trucidat. in hoc enim per bonos fructus arbor est uitae, 
 in illo per malos radix praeuaricationis antiquae. actus 
 namque fructus intellegi euangelica lectio declarauit, ubi 
 Dominus uarias diuersorum mentes aperiens ex suis quemque 
 fructibus id est ex operibus iussit agnosci dicens: ex fructibus 
 eorum cognoscetis eos. siquidem quanta distantia caelum 
 separatur a terris, ignis ab aquis, lumen a tenebris, pax a 
 bellis, uita nihilominus a sepulchris, tantum magnae remotionis 
 abscessu longius bona discernuntur a malis. duplex 
 etenim semper electio deliberationis nostrae famulatur arbitrio, 
 quo uel dextrum teneamus tramitem uel sinistrum, non ignari 
 uel dubii dextram semitam esse iustorum in Abrahae Patriarchae 
 sinu laetantium, laeuam uero profundis impiorum 
 suppliciis deputatam, unde nullus ad alterum per tam grande 
 chaos et abruptae molis inmensum ualeat transmeare periculum. 
 haec est igitur nObis libertas optabilis, ut oues et 
 agni summi pastoris si fuerimus digni censeri, toruos mereamur 
 lupi morsus euadere atque suauissima Christi per pascua largi 
 floris amoenitate gratissima uitam carpere iam securam.

Prima Dominus nuptiis interesse dignatus uirtutis suae 
 documenta patefecit, ubi conuiua praecipuus diuinam reserans 
 potestatem non pasci nisus est, sed pauisse. defuerunt namque 
 uina solemnibus, et inter epularum cumulos ferculis adgregatos 
 tantum uacuati iam calices mera siccitate torpebant. terrenus 
 abscesserat potus uidelicet ut caelestis intraret. conuertit 
 Christus ergo tunc latices in uini speciem transeuntes. amiserunt 
 aquae quod natae sunt, aquis indigentes ad potum, 
 undaque nobilior facta quam genita colorem pariter mutauit 
 et nomen. cunctis denique mustum dulce rubebat in poculis 
 ac per omnium iucunda mensarum captos suauitate conuiuas 
 haustus fluminei nectaris ebriabant. stupebant fontium ministri 
 sex hydrias, quas aquis impleuerant, uino redundante fuscatas 
 subitaque Christi totas feruisse uindemia, quippe qui uitis 
 aderat uirtutis colonatu fructifera, sub aetheriae frondis umbraculo 
 nutriens racemos spiritalis pampini semper amoenitate 
 uicturos.

Dehinc regulos quispiam Domino flebiliter supplicabat, ut 
 aegrum morientis filii releuaret incommodum deque sede 
 corporis anxiantis animam labi prohiberet infirmam. tunc 
 larga diuinae potestatis humanitas, quae credenti nil denegat 
 nec donum dilatione suspendit, quod a comitatu fidei non recedit, 
 plenam puero sospitatem uoce praestitit, sermone concessit. 
 ita namque respondit: uade, filius tuus uiuit. quam 
 imperiosa Domini potestas est, quamque magnifica, quae non 
 uicturum annuit, sed iam uiuere designauit! hoc enim diuinitatis 
 est singulare, ut omne cernat praeteritum quicquid 
 decreuerit adfuturum. \'

Inde per diuersas urbes et compita perque rura, uicos et 
 castra salutiferos gressus accomodans, cuncta depulsis morborum 
 uitiis membra sanabat: cum repente de medio stipantis turbae 
 concilio uaria leprosus infelicitate perfusus et obsceno factus 
 candore miserior Dominum sic inquiens postulabat: Domine

 

 

 
 
 
 si uis, potes me mundare. non fuit supplicis isto parua 
 fides in uerbo, qui suae mundationis effectum in diuina tantum 
 uoluntate credidit constitutum. namque ut eum Dominus 
 sancta contigit manu dicens: uolo mundare, confestim 
 bicolor aegritudo discessit, ponensque maculosae cutis horrorem 
 peregrina corpus caruit foeditate. cernebatur a populis repentino 
 mutatus auxilio sanamque proferens iam figuram uera 
 magis in specie suoque minus agnosci uisus est in colore.

Petri socrum uiolenter affectam correptis igne uisceribus 
 anhela febris urguebat, ualidique lampas ardoris aestuantibus 
 acriter medullis insederat. pendebat sors animae trepidantis 
 ambigua inter funus et uitam, gelidaeque mortis aduentus 
 nimia coquebatur flamma membrorum. ast ubi Dominus aegram 
 periculis inuolutam salutifero tactu uisitauit, letale subito 
 fugit incendium uiuaci fonte restinctum, surgensque mulier 
 sospitata, sedulis officiosa seruitiis, quae modo languerat, sui 
 medici fit ministra.

Quin etiam diabolicae feritatis insaniam a membris

 

 
 
 
 saepius humanae misericors conlisionis exclusit, ne in diuinitatis 
 opus insertus saeuiret spiritus non diuinus, passimque cateruis 
 innumeris usum corporis sauciati morbis fugientibus reformauit 
 atque uaria populos clade languoris periculo deficiente 
 subtraxit.

Dehinc litoreM harenosi callis oras obambulans paruae 
 lintris tabulata conscendit ac discipulis comitantibus coeperat 
 transfretare; cumque motu carbasi tumentis inpulsa procul 
 ueheretur a litore iam carina, surgit hiems inmitis et aspera, 
 totum mare funditus procellis exagitans ac puppim fluctu 
 recedente submersam undis iterum tumentibus alleuabat. 
 turbauerat maestos salus desperata discipulos nullumque remedium 
 in sua prorsus arte consistere fateri cogebantur et nautae; 
 cuncti se denique iam perire et aut tabularum trabibus inhaerentes 
 aut brachiali remigio peruolutos scopulosis credebant 
 naufragos litoribus conlidendos. Christus autem, uerus gubernator 
 ac prouidus, modico ceruicali suffultus fluctuanti dormiens 
 quiescebat in puppi, sopitus corpore, peruigil maiestate,

 
 
 
 quoniam secundum Dauiticam prophetiam: non dormitabit 
 neque dormiet qui custodit Israhel cumque discipulis 
 una simul uoce clamantibus: Domine, libera nos, perimus, 
 exurgit suscitatus, uentis imperat ut quiescerent, mari 
 praecipit ut taceret, subitoque ponti pariter et aetheris inopinata 
 temperies praesentiae proditrix fit diuinae. quid igitur 
 conuenit illa de tempestate censeri? numquidnam pelagus 
 saeuas erexit procellas in Dominum, ant seditiosum flabra luctamen 
 contra suum mouere nisa sunt conditorem?absit ut hoc 
 elementa temptauerint, quod iniuriam ingereret maiestati: sed 
 ut cuncta Christi uirtutibus humili deuotione subiecta potius 
 sentiamus, omne creditur fretum Dominica nauigatione laetissimum, 
 quod uenerit obsequens ac procurrens ex imis undarum 
 sedibus aestu candidiore feruescens. sic etiam leuium praepes 
 natura uentorum puppim, qua Christus insederat, alis uolucri 
 iucunditate diffusis tamquam regia ducis castra coetu famulante 
 uallauerat. neque enim cui uiolentae potestatis licentia 
 suffragatur imperioso facile cogitur obedire domino, sicut

 

 
 
 
 aequor et uenti diuinis Christi iussionibus inclinati cursus 
 rapida commotione praecipites languenti subito deposuere 
 torpore.

Interea quieti iam gurgitis Dominus lenitate transueetus 
 relicto nauigio per oram uicini litoris incedebat, cum repente 
 duo uiri saeuissimi torua daemonum legione possessi de sepulchralibus 
 monumentis fremitu prosiluere terribili et ob hoc 
 ferreis catenarum nexibus innodati. heu quam grauis est 
 furoris condicio! qui uim sustinet lacerantis insaniae, illum 
 necesse est et uinculis poenalibus subiacere. conuenienter 
 tamen spiritus ille nequissimus inter busta magis habitabat 
 et cineres, cui nihil est cum uita commune. tunc Domino 
 ueniente perterritus et a sedibus purgatae mentis exclusus, in 
 humanam rursus effigiem, quam Christum uidebat gerere, metuens 
 intrandi licentiam postulare, pecus inmunda sordium 
 obscenitate laetissimum et olentis caeni semper amicitiis inuolutum 
 pro suis adire meritis impetrauit. quippe niger, 
 hirsutus et horridus, propriae deformitati consimilem studuit 
 eligere mansionem tristisque continuo phalangis incursus

 
 
 
 gregem peruasit, impulit ac necauit in marina praecipitem fluenta 
 porcinum. nec inmerito diabolus generaliter dicitur inimicus, 
 qui cunctis ita sit noxius, ut et quos odit impetat et quos 
 amat extinguat.

Hinc Dominus nauigio rursus famulante snbuectus natalis 
 soli fines intrauit, ubi quia creator omnium nasci se uoluit, 
 illius regionis oppidum suam patriam nuncupauit. tunc ad 
 eum quattuor uiri ceruices lecto suppositi quendam detulere 
 languentem, uix adhuc hominem, iam cadauer. cuius uita 
 motu corporis carens funeream praeludebat imaginem. ita 
 membra iacentia, resolutis neruorum uinculis ac dimissis, per 
 fluxos artus et saucios morboque marcidae tabis alienos uti 
 propriis officiis non ualebant. quem ut Dominus supernae uirtutis 
 egere uirium restitutione conspexit, a peccatis prius 
 curauit absoluere, quae malorum omnium sunt radices, ut in 
 hominem depulso sordium squalore mundatum tamquam praeparatam 
 sibi salus introiret in domum. dicit ergo iacenti 
 tunc misero, sed felici protinus adfuturo: surge, tolle grabatum 
 tuum et uade in domum tuam. nec moratus

 

 
 
 
 ille parere iussis adsurgit, ex inbecilli ualidus, ex desperato 
 confisus, ex moriente uicturus, tollensque lectulum in quo 
 iacebat inmobilis et ipsius arentis ligni robore factus aridior, 
 suis tandem plantis incedens alienis se gaudet caruisse uestigiis 
 grataeque mutua redhibitione mercedis uectorem proprium 
 humeris famulantibus mox reuexit.

Haec igitur Domino faciente miracula principis synagogae 
 
 filia uitalibus terminis occupata, supremae lucis spiramenta 
 perdiderat iacebatque corpus inmobile, soli iam debitum sepulturae. 
 tunc amissi pignoris clade genitor sauciatus excurrens, 
 cui finis extremus spem generis abstulerat iam florentem, 
 lacrimans ingemensque Domini uoluebatur ad pedes. uix uerba 
 precantia singultu quatiente confirmans, miserere patris 
 orbati, miserere senis, inquiens, destituti. unicam habeo 
 uel magis habui filiam, quae modo deficiens in 
 annis necdum puberibus constituta, paterni mihi 
 nominis cernitur abstulisse uocabula. confer opem 
 et subueni dilapsamque animam membris restitue 
 iam frigentibus, cui totum posse suppeditat, cui 
 totum posse nil obuiat. tales uix ille preces impleuit,

 

 
 
 
 et iam Dominus constipatus discipulis et cateruis ad puellae 
 gradiebatur funera suscitandae.

Ibat autem turbis mixta nimio ornoris fluento per annos 
 duodecim mulier sauciata, quae medentibus plura conferens 
 nihilque proficiens, et facultatibus pariter uacuata perdebatur 
 et sanguine. sed ubi credulo iam sani cordis arcano fidelis 
 coepit abundare praesumptio, mediis se cateruis uehementer 
 inseruit paruamque saltim desiderans summitatem 
 Dominici contingere uestimenti latensque posterius ab extrema 
 pendentis ora laciniae furtiuam subito rapuit sospitatem. o 
 quam rebus arduis impetrandis plus est confidere quam rogare! 
 quippe uenit ex corde fiducia, preces ex lingua precesque 
 saepius sine corde funduntur, fiducia sine corde non nascitur. 
 ecce nunc femina longae passionis supplicio desperata uenit 
 ad medicum, non obsecrans, non ingemens, non deplorans, 
 sed tacens abstulit quod quaerebat. stabat in ore muto silentium, 
 et animus clamabat ad Deum. mox undosi sanguinis 
 riuos maior fidei desiccauit alluuio, cunctisque gratiae

 
 
 
 muliebris ignaris Christum non latuit sui muneris donum, de cuius 
 fontibus emanauit quod spes confldentis impleuit, furtumque 
 publicans tam fidele donis salutaribus remuneratus est uim 
 rapinae.

Ventum erat interea miserandae domus ad tecta lugentia, 
 funus ubi uirginis inmaturum lacrimis omnium iacebat expositum, 
 coetusque flebilis ac tumultus uniuersa uocibus amarae 
 iubilationis impleuerat. clangebant gemitu modulante tibicines 
 cantus inferis blandientes, et inlaetabilis multitudo discurrens 
 crebris clamosa doloribus aedes confuderat infelices. uetat 
 Dominus fleri somno compositam, uetat ut mortuam lugeri 
 uicturam. cunctis etenim corpus uidebatur extinctum, soli 
 Christo, qui ad uitam uenerat largiendam, sopor apparebat 
 infusus. et hoc quidem ad eius gloriam pertinuit singularem, 
 quod defunctam dixerit dormientem, ut admirabilium scilicet 
 facta uirtutum parentibus monstraturus, minus se donare 
 pronuntians quam donabat, humanae laudis declinaret iniuriam. 
 tunc cadauer inmobile corpusque iam gelidum et frigidae 
 mortis rigore constrictum spiritus igne remolliens imperiosae 
 uocis arbitrio uirginem suscitauit a tartaro semelque progenitam 
 uiuere praestitit bis puellam. stupebant parentes in

 

 

 
 
 
 filia cunctantes credere quae uidebant, subitaeque rei iucunditate 
 permoti gaudio lacrimis plus perfusis genus mutauere 
 plangoris.

Inde peracta recidiuae lucis operatione discedens duos conspicit 
 uiros amissis luminibus, seuciatos, talibus paene uocibus 
 deprecantes: miserere;aoatri, fili Dauid. illam scilicet 
 misericordiam postulabant, ut noctem remouens caligantem 
 extinctis diem uultibus reformaret. quam tutum credere, 
 quam sanum est in Deo studiose confidere! corde siquidem 
 iam uidebant qui Christo gradiente lucis semitam sentiebant. 
 tunc oculi maesta supplicum caecitate compressi, uelut. oleo 
 torpens ignis infuso, tactu micuere Dominico dextraque serenitatis 
 applicita suis.luoernia radiarunt ora. uidentia.

His itaque uix dimissis alius morbis et triplicibus oblatus 
 est inbecillis, qui uoce desertus, uacuatus auditu, per inania 
 raptis usibus membra, plenus solo uidebatur esse daemonio. 
 hunc uersis in contrarium causis Dominus ilico sic curauit, 
 ut daemonio uacuasset eiecto, uoce pariter et audita repleuisset 
 infuso.

Nec cunciatns duodecim quoque discipulis tantundem tradere 
 potestatis iubet eos omnia posse perficere, quae uideant. se 
 fecisse, totisque uirtutibus opulentos mittit ad\' ouium indaginem 
 perditarum, domus scilicet Israhel, quia necdum per 
 omnes iugiter gentes huius nominis disperserat dignitatem. 
 euntes ergo, sic ammonet inter alia quae iubebat, praedicate 
 dicentes: quia adpropinquauit regnum caelo-rum. 
 infirmos curate, mortuos suscitate, leprosos 
 mundate, daemonia eicite; gratis accepistis, gratis 
 date. tamquam si diceret pastorali Dominus cura sollicitus: 
 ego nobis operariis utpote sollertibus commendo cautius 
 greges bonus pastor existens, pro quorum uictuali solacio 
 proprii iuris agros impertio: nullus itaque meis agnis et 
 ouibus uendat pascua meae potestati subiecta. quod ideo prius 
 apostolicae tradidit disciplinae, ut ab eorum dehinc magisterio 
 propagata in posteros deflueret sequentis aeui doctrina

 

 

 
 
 
 sicut ex uno paradisi fonte quattuor leguntur amnes erumpere, 
 de quorum tractibus deriuata per totius mundi limitem flumina 
 uagantur innumera. quisquis itaque deitatis opus exercet, quod 
 non proprium gerit, sed spiritali dignus traditione suscepit, puri 
 muneris gratiam consecutus, puri muneris gratiae sit deuotus, 
 ut dispensator potius quam uideatur esse mercator et cantico 
 Dauiticae iucunditatis impleto spem sibi uitae sic pronuntiet 
 adfuturae: quia non cognoui negotiationem, introibo 
 in potentiam Domini. nullus namque sine Domini 
 largitate potest habere quod ministret aut unde dona 
 distribuat, si non acceperit quae dependat. Paulum audiamus 
 apostolum similiter haec dicentem: sic nos existimet homo 
 ut ministros Christi et dispensatores mysteriorum 
 Dei. hinc iam quaeritur inter dispensatores, ut 
 fidelis quis inueniatur. et iterum monet idem doctor et 
 dicit: quid autem habes quod non accepisti? quod-

si accepisti, quid gloriaris quasi non acceperis? 
 Synagogam deinde Dominus cum fuisset ingressus, cernit 
 inualidum stupore dimensi corporis mancum, membris seminecem 
 sauciatis, totum nec uiuere nec obire, cuius arentem

 

 
 
 
 dextram pigri torporis glacies amputarat, desperatis usibus 
 iam positam. tunc imperioso potenter auxilio palmam neruis 
 cessantibus alienam in calorem sanguinis uenarum motibus 
 animari non arte praestitit, sed iubendo concessit dicens: 
 extende manum tuam, et extendit manum suam, et 
 restituta est ei sicut et altera. uere Dei munus istud 
 est singulare, quod incessanter exercet qui humanae saluti 
 nihil adimit et semper uniuersa restituit.

En iterum lubricus adest ille chelydrus et noxius instaurator 
 ad dolos artium uetustarum, qui liuido ueneno fellis 
 uberrimus, tabo pinguescere gaudet humano, quodque per 
 multos alternis passionibus occupatos saepe uirus effudit, in 
 unius totum membra saeuiendo congessit, cui mentem rapuit, 
 uocem clausit, lumen extinxit, triplicesque simul clades innectens 
 mutum caecumque conpulit insanire. huic misericors 
 totius mundi Saluator, lux nostra, sermo genitoris, obsceno 
 spiritu proturbato nisum reddidit, os mutauit; perque uerbum 
 uerba proficiunt, per lumen lumina reuiuiscunt. \'

Mulier quoque uenerat sospitanda, ueteri magis contracta 
 morbo quam senio, gestu tremula, gemitibus anhela, scapulis

 

 
 
 
 curua, uultibus inclinata, semperque despiciens humilem cernua 
 depressione tellurem. quae Domini uirtutibus alleuata 
 post octo iuges annos ac decem membris erecta suspensis caelum 
 tuetur ac sidera globumque solis ardentem aliquando 
 reminiscitur se uidisse. quid differat idola colentes aduertite 
 inter Deum, quem fugitis, et daemonem, quem placatis, si 
 placari tamen is possit, qui laedere non desistit. omnes enim 
 quos ille possidet opprimuntur, quos Christus iugo suauissimae 
 leuitatis onerat alleuantur.

Inde com populum in deserta sese prosecutum ut Moyses 
 typicus et propheta uerus aspiceret antiqua uictus sterilitate 
 deficere, maxime mirandis antiqua solatia reparauit augmentis. 
 tunc siquidem repentinam multae uolucris carnem, duorum 
 modo piscium redundare fecit quantitatem; tunc uberrimum 
 caelo manna diffudit, modo quinque panibus distributis totidem 
 uirorum milibus epulas abundare concessit. ceterae modus 
 turbae delituit mulierum paruulorumque multitudine numerum 
 non habente. quodque magis amplius admireris quisquis ista 
 perlegeris, si necdum tibi nota didiceris, post expulsam saturatae 
 plebis esuriem cophinos ablata duodecim fragmentorum 
 moles impleuit. nec tanta fuit copia cum daretur, quanta 
 fuit in reliquiis iam fastidita cum tollitur.

Interea sub caerulosa aestuantis undae feruores oceano diem 
 suscipiente praecipitem, cum stellatae noctis proximum uesper 
 pallidus nuntiaret aduentum, terris magistro residente 
 discipuli marinum soli petiuere nauigium furebatque pontus 
 expositam flabris aduersantibus in carinam. tunc umbrosae 
 noctis quarta fere uigilia calcatas Dominus super undas 
 obambulans. tumidos spumosi gurgitis fluctus placido comprimebat 
 incessu, sacraque Christi uestigia miti pelagus alluuione 
 lambebat. mirantur nonam subito periclitantes aspectum, 
 pedestri sub calle uias patuisse nauigeras. cunctisque nutantibus, 
 utrum uere Dominus appareret, an oculos metu discriminis 
 obumbratos incerta caliginis simulacra deciperent, 
 Petrus fidei socius et amicus, cui familiaris gratia Christum 
 semper agnoscere concedebat, ut ad eum pergeret postulauit. 
 uocatusque nil trepidans in marina descendit, nulla refluentis 
 undae rapacitate submersus, qui Dominicae manus auxilio 
 subleuatus potentis dexterae tutissimum confugisset ad portum, 
 perque uitreos salsi marmoris campos callem secuit, contra 
 mentem pelagi uiator existens. o fidei crescentis augmentum! 
 pridem retia pauperis contempsit, uitae solatium; nunc ipsam 
 rennuit uitam, quatenus ueniret ad Christum.

Genesar igitur terram coetu comitante discipulorum relicta Dominus naui calcabat, cuius incolae gratum suscipientes 
 aduentum, suos diuersis languoribus impeditos ad diuinam sanandos 
 praesentiam congregabant, ut fimbria saltim uestimenti 
 eius adtacta morbis mederetur asperrimis. et quisquis meruit 
 hoc potiri, compos factus est mox salutis. quam pretiosa fuit 
 haec uestis! uel pretium magis ista non habuit, quae nullo 
 uenundata commercio parui fili muneribus ipsa redimebat 
 uniuersos.

Hinc Tyri Sidonisque praetereuntem regionis itinera mulier 
 Chananaea pro filiae uitio anxiata, quam spiritus ater insederat, 
 suppliciter obsecrabat se canibus postulans exaequandam, qui 
 dominorum mensas sagaciter non relinquunt, ut reliquias 
 delambentes excussas cadentium micarum exiguitate pascantur. 
 uox humillima, sed fides excelsa, quae filia sospite canem 
 transtulit mox in ouem, inque sentibus suae gentis exortam 
 Hebraei graminis fecit introire per pascua.

Alta dehinc iuga montis ascendens populo comitatus innnmero 
 milia claudorum pariter et caecorum, surdos etiam 
 leprososque conuentus ac manibus inbecilles et quicquid aegrum 
 uulgi confluxerat, usum reformauit in pristinum suisque

 
 
 
 nernis et motibus organa debilium statuit temperata membrorum.

Dumque mirabilis operatione uirtutis agmen refouet sauciatum, 
 dies tertius decurrebat, et in locis arida siccitate ieiunis 
 nullam uictus attigerat plebs defatigata substantiam, 
 geminisque laboribus excitandum languens inedia nutriebat 
 incommodum, si per callem redituris gressibus ingeminantem 
 longam penuriae sarcinam populus sustineret exhaustus. qua 
 miseratione flexus Omnipotens, qui semper largus panis est 
 indigentum ibique cibos impertit, ubi fruges sterilis necessitas 
 abnegarit, paucis admodum modicisque pisciculis et 
 septem panibus comminutis quattuor uirorum milia saturauit 
 praeter feminarum agmen inmensum et paruulorum examen 
 apibus coaequandum. utque magis aliud plus mireris, auctae 
 sunt epulae, dum uorantur, et cibos morsibus enutritos fecunda 
 mensis detrimenta generarunt. expauit proprias fames fugitiua 
 reliquias septem sportarum cumulis adgregatas, ubi tanti 
 fragminis ubertate collecta uidit paruo de semine messem 
 redundare multiplicem.

Quamuis autem humani corporis Christus a maternae generationis 
 occasu membra uideretur ferre mortalia, latere tamen 
 Deus esse non potuit, quia nec ciuitas in capite montis 
 absconditur constituta, nec ardens cauo ponitur lucerna sub 
 modio, sed altius eleuata uiuacis flammae substantia lumen

 
 
 
 omnibus administrat. tribus namque discipulis secum testibus 
 in excelsa montis abductis speciem suae gloriae transfiguratus 
 ostendit et uelut igneus solis radiauit aspectus, niuis candorem 
 uestibus imitatus. cur uero diuinae maiestatis splendidissimam 
 claritatem, quam nullius aspectus potest acies intueri, 
 solis et niuium figurae uisibili prudentissimus euangelista 
 contulerit, ratio manifestior edocebit. nihil est in hoc mundo 
 siquidem sole clarius, niue candidius, et ob hoc illud specimen 
 summae diuinitati ratus est conferendum, quia nihil ultra mortalibus 
 oculis probatur esse concessum. in tantum namque 
 Domini fulgor ille praecipuus et solem superabat et niues, ut 
 solem quidem niuesque conspicere facile cuilibet obtutus subpeditet, 
 Christum uero propriae lucis claritate fulgentem cum 
 nequirent apostoli cernere, pronis in terram uultibus concidissent. 
 s o sublimium meritorum grande fastigium, quibus 
 data sunt haec in mundo cognoscere, quae mundus non merebatur 
 aduertere! quid quod et Heliam nihilominus ac Moysen 
 corporalibus ignotos aspectibus oculis interioribus cognouerunt,

 
 
 
 at maioris fidei ueritas innotescens ilium a et ωι d \'est initium 
 esse finemque monstraret ? ad quem tales prophetae uisi sunt 
 conuenisse, quorum alter adhuc uiuaci senio perfruatur, alterius 
 finalis luminis metam nullus humanae sortis cursus excedat, 
 sidereique sermonis oraculo caelitus prorogato, cum dicit: hic 
 est Filius meus dilectus, in quo bene conplacui, 
 uerbo docuit Christum uox paterna progenitum.

At postquam corporeum Dominus resumpsit aspectum carnisque 
 uelamine rursus aetheriam praetexit effigiem seque 
 palam populis demonstrauit, quidam repente uir humilis, genibus 
 inclinatus, maerore deiectus, supplicans sic orabat: unicus 
 mihi, Domine, superest filius, si superesse dicendus est in 
 confinio mortis uitaeque suspensus, quem spiritus nimium 
 debellat inmundus eumque dilacerans aut flammis exurere 
 aut in aquis nititur molestis frequenter extinguere, multisque 
 fatigato periculis terminum machinatur extremum. hunc, oro, 
 depulsa mentis insania mihi redde uel sibi, ne potestas inimica 
 luci et caeca misero uitam subtrahat desperatam. haec 
 adhuc fletibus ille gemituque fundebat et Dominus pio iam 
 pectore puerum sospitabat. tunc praedo furibundus et turbidus, 
 qui male tractatam iuris alieni fabricam diu uexauerat, peruasae

 

 
 
 
 domus habitaculo migraturus, in iram stimulatur accensam 
 correptaque membra discerpere Domino uetante non praeualens 
 in inferna puero peruolauit inlaeso.

Rex etiam qui solus est regum et dominus probatur esse 
 dominantium, tributum non dedignatus inferre caesareum, de 
 marinis fluctibus piscantem Petrum iubet erigere natantem 
 didragmatis aurei portitorem. tunc mobilium uelox habitator 
 undarum uorauit tremulas hami decipientis insidias, a genuinisque 
 aequoribus calamo flagellante suspensus piscisque 
 uilissimus diuitem deferens pensionem pluris ualuit honore 
 ponderis alieni quam proprii. quantum hoc nihilominus facto 
 suae nos Christus imitatores esse uoluit doctrinae, qui cum 
 rennuere posset indignam huius praebitionis iniuriam (utpote 
 cui nihil erat sociale cum plebe, nisi ut salutaribus cunctos 
 beneficiis adiuuaret), maluit superfluum munus exsoluere, quam 
 petenti cuilibet aliquid abnegare, ut iustitiae conditor et 
 magister, qui dixit: omni petenti te tribue, primus 
 instituta suae legis impleret. 
 
 Cumque simpliciter, ut solebant, eum perconta.rentur

 

 
 
 apostoli qui maior in caelorum posset regno censeri, tamquam 
 Deus doctorque mirabilis omnibus humilem respondit esse 
 potiorem, cunctosque praecellere qui cunctis sese nouissimum 
 praestitisset, uelut puer infantulus, quem spiritalis exempli 
 gratia tenebat in medio constitutum, aeui scilicet pusilli uel 
 teneri, sectandum praecipiens ingenium, non aetatem, quoniam 
 anni uidelicet infantiles exiguae paruitatis nec mundanae pompae 
 quid diligunt, nec honoris ambitione tanguntur, nec tumore 
 superbi fastus inflantur. ideoque uitae simplicitas inclinatae, 
 quantum uicina fit solo, tantum uicina fit caelo: mens enim 
 uergens erigitur, erecta diuergitur; inferiorque cordis incessus, 
 quo descendere nititur, sublimatur. humilem namque Deus 
 et pauperem de stercoribus erigit et potentum societati coniungit: 
 ceruicem diabolicae uero superbiae de caelesti dignitate 
 praecipitem in squaloris tartarei profunda deiecit. ita 
 namque lectio diuina proloquitur: humilibus Deus dat 
 gratiam, superbis autem resistit. et iterum similiter 
 memorans dicit: suscitans a terra inopem et de stercore 
 erigens pauperem, ut collocet eum cum principibus 
 populi sui. omnis enim paupertas humilitatis est 
 socia. audi Salomonem dicentem: paupertas humiliat

 

 
 
 
 uirum. sed parua nimis exiguaque referimus, si per singula. 
 diuinitatis facta currentes specialiter reuoluamus, quae nullis 
 explicanda sermonibus generaliter innotescant.

Iam cum Iordanis denuo fluenta transgrediens Iudaeae 
 semitam praeteriret, passim uulgus inmensum, et cateruas ab 
 omni uarietate languoris sine nomine curauit innumeras, inflrmos 
 accipiens et incolomes remeare concedens. nil igitur 
 summo conferre difficile est de se sperantibus Deo, cui facultas. 
 prona subpeditat ardua planare, curua dirigere, quod est 
 superbos ad humiliora deponere, errantibus semitam demonstrare. 
 Esaias namque propheta magnificus ita noscitur 
 elocutus, Christi cum denuntiaret aduentum: et erunt, 
 inquit, praua in directa, et aspera in uias planas. 
 numquid de saxis aut sentibus aut inflexis uiarum prophetauit 
 anfractibus, cum Christus ad saluandum uenerit mundum non 
 in siluis et montibus, sed humanis gentibus constitutum? hoc 
 est illud etiam uox clamantis in deserto, quod ammonet: 
 parate uiam Domino, rectas facite semitas

 

 
 
 
 eius, uiam scilicet cogitationum et semitas uoluntatum, qua 
 Dominus ad mundi cordis habitaculum recto gradiatur ingressu. 
 cogitationes etenim et uoluntates uiae sunt operum, quae 
 bonum cuiuspiam siue malum praecedere uidentur effectum. 
 quicquid ergo uis denegat naturalis, diuinae facillimum subiacet 
 potestati.

namque belua camelus inmensa sicut foramen 
 acus exiguum pro tanti corporis mole non potest transmeare, 
 sic opulentus diues et tumidus nequiret ad regna caelestia 
 tenuem angusti callis introire per portam, nisi rerum prouidus 
 gubernator, qui totum lege continet nec tenetur ipse sub 
 lege, quem nulla umquam facies aspicit, sed ipse cuncta semper 
 intendit, motos hac condicione discipulos talibus fouisset 
 alloquiis consolator: apud homines hoc inpossibile est, 
 apud Deum autem omnia possibilia sunt; non omnibus 
 quippe diuitibus patrimonium sui census est oneri, sed 
 qui propriae malus est rector ubertatis. nam cum dicit Dominus 
 per prophetam: aurum et argentum meum est, 
 ostendit malum non esse quod eius est, si operarius illud 
 bonus habuerit; nihil etenim differt, utrum bonis quis operibus 
 nil dependat, an plurima malignis effundat. ille siquidem

 

 
 
 
 suas tuto seruat opes et collocat, caeloque thesauros occulit 
 ac recondit, ubi non edacis tineae, non aeruginis scabrae 
 quicquam morsus absumit nec furibus ad furandum aditus 
 reseratur effossus, qui ieiunis cibum, sitientibus potum, peregrinis 
 ministrat hospitium, maestos solatur in carcere, fouet 
 aegros in corpore, cunctisque largissimus sibi tantum pauper 
 est et egenus. nec dubitare quia debet illam prorsus in caelum 
 substantiam peruenire, quae sub uilissima pauperis forma 
 Christo probatur impensa, quae detrimentis augetur, spargendo 
 seruatur, perit ut maneat, uitam mortua repraesentat.

Interea dum populo Dominus comitante uallatus Hiericho 
 fuisset egressus, duos oculis captos aspicit considentes in 
 aggere, reddi sibi lumina postulantes. petebant itaque considentes, 
 quia gressuum mobilitati confidere tenebrae reluctantur 
 aduersae. nec cunctata uel paululum uirtus illa pietati nil 
 abnuens, quae salutem consueuit inferre, qua fidem sentit 
 ardere, diuturno lumina somno compressa uigili repente tactu 
 perexcitat claustraque latentium sub fronte reserans fenestrarum 
 intrante protinus die noctem reppulit caligantem.

Hinc sacra templi per moenia rursus obambulans caecis 



 

 

 
 
 
 dedit aspectum, claudis reformauit incessum.

post haec nobilium 
 monumenta uirtutum, Dauiticam deserens ciuitatem, 
 uenerat in loca Bethaniae, dieque remeans subsequente ad 
 eius urbis denuo tecta pergebat. ficus haud procul a semita 
 conexis frondium uelamentis umbrosa, cuius in robore cum 
 nullum penitus pomum Dominus carnaliter esuriens inuenisset, 
 iuhumanos arboris ramos non maledicto sauciat, sed praecepto 
 condemnat increpans sic ineam: numquam ex te fructus 
 nascatur in sempiternum. confestimque ficulnea sucis 
 uiduata subtractis, infecunda protinus et deformis comarum 
 posita dignitate peraruit. non tamen haec accipiamus ad litteram, 
 licet manifesto credantur impleta, quoniam spiritalibus 
 causis conuenit lex diuina. quid enim materies sine 
 sensu peccauerat? praesertim quae fructum, sicut Marcus 
 euangelista commemorat, incongrui ratione temporis non 
 habebat: nisi ad instructionem Dominus nostrae utilitatis hoc 
 ageret, qui factorum sermonumque parabolis uitale nobis iter 
 ostendit. omnis igitur humanae conuersationis industria, quae 
 Deo nil studet nutrire quod placeat, tamquam pigri stipitis 
 arbor inutilis, plena fronde, non germine, lignis aequabitur 
 concremandis, quemadmodum et illa ficus infructuosa consistens, 
 quam dominus uineae qui eam plantauerat praecipiens 
 amputari sub unius anni dimisit indutiis, ut, si fructum uel

 

 
 
 
 sero redderet, permaneret; alioquin merito iam periret. at 
 uero iuxta canticum psalmi dicentis: iustus sicut palma 
 florebit et sicut cedrus, quae in Libano est, multiplicabitur.

Exin oblatus est ei quidam cum furoris incommodo sermonis 
 quoque subiacens detrimento, cui praeclusis faucium spiramentis 
 nulla labiorum cymbalis uox sonabat, nihilque penitus ore 
 denuntians tacendo mutam publicabat insaniam. sed conditor 
 ille sidereus, infirma roborare consuetus, latronem angustiis 
 anhelantibus inminentem a faucis obsidione decutiens, per 
 aperta uocis itinera resolutae uinculis linguae plena reddidit 
 loquaci libertate commercia.

Praeterea dum Pharisaei cuiuspiam postulantis propria 
 Dominus sublimaret humilitate conuiuium, aderat properanter 
 ingressa peccatrix mulier et famosa, quae multis delictorum 
 uulneribus sauciata, uitam gerebat obscenam. Dominique 
 corruens prouoluta uestigiis nec fletu proluere nec crinibus 
 detergere nec pretioso quiescebat unguento pedes osculans 
 inrigare, donec promulgata Dei sententia, quae cadentibus

 

 

 
 
 
 manum dare non paenitet, si nos antiquae lubricum poeniteat 
 iam ruinae, uerbis indulgentiam talibus relaxaret dicens: fides 
 tua te saluam fecit: uade in pace. o quantum miseris 
 opitulatur infirmis illud confessione detegere, quod absconditum 
 fit letale! nutrit sua namque uulnera qui celarit et stimulo 
 doloris insertam medico nudare neglegit plagam. ecce nunc 
 femina diuturni contagio morbi polluta parui gemitus afflictione 
 purgatur suique gurgite fletus abluitur et lacrimis perfusa, 
 capillis extersa discedit munda quae uenerat sordidata.

Ad urbem quoque Gapharnaum nomine Dominus cam uenisset 
 inque plurimo synagogae concilio caelestis populos edoceret, 
 subito per humanae uocis ministerium corporale nequissimus 
 ille diabolus talem fremuit in clamorem: quid nobis et 
 tibi Iesu Nazarene? uenisti perdere nos? scio qui 
 sis, sanctus Dei moxque Domino minaciter dicente per-u 
 territus atque deiectus: obmutesce et exi de homine, 
 spiritus immunde, magno reboans cum mugitu, quo diuino 
 se fateretur imperio nerberatum, reliquit humana praecordia, 
 fugiens in auras non uidendus obscuras.

 

 
 
 
 Similiter Dominus multis diuerse languentibus et uariae 
 cladis calamitate uexatis opem praestitit salutarem multaque 
 daemonia uerbo suae potestatis exclusa loqui penitus non sinebat, 
 fidem maiestatis aetheriae tali dedignatus teste uulgari. 
 quippe uetus anguis ille tartareus, uitae perditor, mortis inuentor. 
 cum tota socialis pompae dementia totoque damnatae 
 militiae foedo satellite caelesti deiectus e culmine, Christum, 
 quem in illa nouerat arce sidereum, stupebat in terris carnis 
 humilitate uestitum, magisque gemebat hinc liuidus, quod uirtutis 
 Domino cernebat hominem sic dilectum.

Dumque Tyria dehinc loca praeteriens Sidonio Dominus 
 graderetur in litore, curauit oblatum gemina quendam calamitate 
 miserrimum, qui uocis et aurium priuatus officiis nec 
 sua dare nec aliena poterat uerba suscipere. sed tactu manus 
 aetheriae cunctis penetralibus, quae pernicies clauserat uiolenta, 
 disruptis repente fores patuere inpulsae, uenarumque custodiis 
 protinus relaxatis qui modo mutus uidebatur ac surdus et 
 ipse loqui meruit et alios loquentes audiuit.

Tu quoque Dominicae nirtntis dona sensisti, cuius in oculis 
 tartarea caecitate compressis Christus expuit, speciem ilico

( 
 simulatae mortis extersit. cumque perennis uitae suffragia 
 sacris habere populos edocens institutis Deum sese manifestius 
 aperiret, uitans paululum turbas praecipitanter infusas ad 
 stagnum marini gurgitis uenit, paruaque Simonis residens in 
 carina plebem litore permanentem diuinis inbuerat oraculis. 
 tandemque dicta definiens numquam desideriis copiosa, iubet 
 altius eunte nauicula pelago retia dimitti piscantia, quae totae 
 noctis euoluto curriculo nihil trahere de profundis opera ualuere 
 frustrata. paret Simon sacro laetus imperio turbasque 
 fluctiuagas linea doctus obsidione concludens, aquosi marmoris 
 gentes murali cinctas obsidione captiuat, tantumque piscium 
 multitudo sinus cumulauit extensos, ut et Simonis et quae 
 socia propter adstabat squamosis molibus occupata periculis 
 erepta sit uix carina. sic nos etiam plerumque perturbat 
 maximi successus inopina felicitas, et gaudium, quod uotiue 
 suscipimus, si modum mensuramque transcenderit, uelut onus 
 intolerabile iam timemus; quia prompta diuinitati concedere 
 metuunt homines uel optare.

Talibus insignis elarusque uirtutibus urbem, quae Naim 
 dicitur, properabat intrare discipulis Dominus populisque uallatus, 
 cum repente iuuenis aspicit cadauer efferri uanis exequiarum 
 muneribus tristi ministerio sublimatum, cuius matrem 
 secundo sors inuida pridem marito, nunc filio geminae uiduauerat 
 urnae miseria. nihilque remorata pietas, doloris inimica, 
 uitale protinus commodauit auxilium feretroque manu redemptionis 
 attacto dixit Dominus ad defunctum: adolescens, tibi\' 
 dico, surge. et resedit qui erat mortuus et coepit 
 loqui, et dedit eum matri suae. licet enim iuuenis 
 luce priuatus, torpore fuerit pigrae mortis oppressus et funus 
 ueheretur extinctum, nec famulus Domino se uocante reticere, 
 nec spiritus praesente uita poterat non redire. mox igitur 
 omnis erat lacrimando qui nubilus facie redditur serenata 
 conuentus et in recidiuum tramitem posito gressus maerore 
 conuertens suis sedibus matrem candida reuocauit pompa 
 gaudentem.

Nec tibi, Maria, salus exigua Domino medicante conlata, 
 multis uulnerum plagis laesum pectoris curauit arcanum, 
 quam septena rabies globo cuneata daemonico septenis armorum 
 motibus possidebat. sed squamei serpens maculosus

 

 

 
 
 
 honoris, tremenda fugiens Omnipotentis imperia tuo pulsus 
 ex corde, chaos tartarei petiuit inferni, septem membrorum 
 gyros intorquens septenisque simul uoluminibus euanescens.

Tunc ne copiosae messis germen nberrimum rari cnltoris 
 opera deficiente langueret, alios quoque duos et septuaginta 
 discipulos mente simplices, puritate fulgentes, qui numero 
 meritoque conspicui libra digni sint aurea nuncupari, uelut 
 insontes agnos et mites ad asperas hominum mentes quasi 
 lupos inter iubet ire raptores. talibus eos uerbis hortatur, et 
 alloquens: ite, ecce ego mitto uos, sicut agnos inter 
 lupos. rursusque reuersis alacribus, quod eis etiam daemones 
 subiacerent, dixit haec ammonens: ecce do uobis 
 potestatem calcandi super serpentes et scorpiones 
 et supra omnem uirtutem inimici, et nihil uobis 
 nocebunt. uerum tamen nolite gaudere, quia spi-ritus uobis subiecti sunt. gaudete autem, quoniam 
 nomina uestra scripta sunt in caelo. haec est enim 
 regula diuini iudicii uitam factis anteferre, non facta uitae 
 praeponere. nam si meritum sancti cessauerit instituti, nihil 
 habent momenti miracula, quae probantur et a malignis

 

 
 
 
 frequenter ostensa, quibus ille secretorum testis et arbiter gestorum 
 se in retributione dicturum euangelicis ita praedixit eloquiis: 
 non noui uos, discedite a me, omnes qui operamini 
 iniquitatem. tales sub Aegyptia quondam Pharaonis 
 aderant tyrannide duo sceleratae societatis artifices, qui Memphiticis 
 uanitatibus confidentes Moysi caelestia nitebantur 
 aemulari miracula, dolisque magicis fabricatas humanis nisibus 
 aemularum opponebant imagines et figuras.

Interea cninsdam Pharisaeorum principis ueniens obsecratns 
 ad epulas, non magis uescendi gratia quam eius domum 
 clarificare festinans, uidit hominem falsae crassitudinis tumore 
 distentum, cuius uenter aqua redundante perspicuus utris putabatur 
 esse, non uterus, praegnansque cutis inmanitas necem 
 parturibat inclusam, et tabescentium detrimento membrorum 
 sinus augebatur inmodicus. ita macies ubique dominata totum 
 hydropem in aluum turgidam congregarat. non tulit mundi 
 pater hanc speciem se praesente consistere suaque sabbata, 
 quae tunc aderant, non curauit hominem curare festinans,

 

 
 
 
 quem suum magis esse desiderat. nec enim hominem propter 
 sabbatum Deus instituit, sicut in alio euangelii sancti 
 capitulo suis Dominus ipse uerbis edocuit, sed sabbata propter 
 hominem procreauit. tunc opus salutis inpertiens humentem 
 uiscerum desiccari iussit inluuiem: cum repente morbosa paludis 
 corporeae unda discessit lacusque uitreae iam carnis exhaustus 
 lymphatae pestis subito uacuatur abscessu.

Cumque Dominus Hierosolymam petens per Samariam et 
 Galilaeam Hierichumque transiret, quoddam castrum clementer 
 ingressus est. quem procul ut decem miseri uidere leprosi, 
 maculosa corporis obscenitate foedissimi, quos discolor sparsa 
 uultibus poena turpi fecerat deformitate portenta, simul una 
 uoce clamauere flebiliter: Iesu magister, miserere nostri. 
 tunc singularis illa potentia, quae numquam pietate 
 fit uacua, respondit miseranter ac dixit: ite, ostendite uos 
 sacerdotibus. subitoque dum properant fugit omnis ex 
 eorum membris iniquitas et mutuis se uisibus intuentes alterna 
 pariter mundatione gaudebant, quod in nullo quicquam ex 
 horrenda uarietate remanserat. ex quibus unus tamquam decimas 
 pro omnibus percepti muneris oblaturus grata festinatione 
 regrediens ante Dominum se prostrauit in faciem. magna uiri

 

 
 
 
 fides magnaque prudentia, qui sub unius qualitatis effectu 
 geminae luit deuotionis officium: fides quod ab hoc se 
 mundatum credidit quem rogauit, prudentia quod sacerdotibus 
 se iussus ostendere Iesum maluit adorare. quis enim nisi 
 Dominus Christus pontifex pontificum, sacerdos est sacerdotum? 
 gemini libaminis auctor et conditor, cui secundum ordinem 
 Melchisedech munera, quae pro nobis obtulit crucifixus, sui 
 corporis et sanguinis offeruntur: triticeae segetis cibus suauis 
 et amoenae uitis potus amabilis.

Cum uero Timei filius iuxta uiam fraudatus lumine resideret, 
 qua Christum cognouerat transmeare, crebroque uociferans 
 cum clamore nec populis uetantibus conticescens oculatae 
 sibi tribui copiam claritatis magis ac magis postularet, ad 
 Dominum uenire iussus aliena manu perrexit et uoti compos 
 accepti nullo fultus duce remeauit. o. confidentiae uirtus infractae! 
 quam uiolenter impetras quod optaris, et adsiduis ex 
 corde precibus congregatis tamquam debitum exigas, quae 
 postulas sic mereris! quicquid enim pro qualitate difficili res 
 durior abnegarit, sola uotis simplicibus et honestis oratio

 
 
 
 frequens obtinet supplicantis, non quod aliquid Deo difficile, 
 sed quod magnitudo causae sit humanitus desperatae. sicut 
 ille, nocturno silentio qui panes sibi diutius negante postulans 
 ab amico, quia iure caritatis mereri non ualuit, auxilio iutus 
 inportunitatis extorsit.

Samaritana quoque Dominus loca praeteriens hnmanae sitis 
 ardorem die collegerat aestuante, fonsque iugiter uiuus et 
 perennis aquae semper inriguus, undam desiderabat exiguam, 
 qua materiem gerebat corporis, epotandam. hic mulier illius 
 regionis indigena, quae profundo latices hauriebat e puteo, 
 dum modicae cunctatur munus aquae tribuere, cognoscens 
 uoce prophetica numeroso uel alieno de coniuge sui criminis 
 uitam, orat talia sibi Dominum fluenta largiri, quorum numquam 
 deficiente substantia sitis deficeret abolenda, ignorans 
 prorsus ac nesciens nullum tanto munere potiturum nisi qui 
 gurgite Iesu Christi summersus undis spiritalibus anima 
 fuerit, non corpore satiatus.

Dumque patrio tonans ore Salnator sacri moenibus resideret 
 templi, populum miseratus errantem in rectum tramitem

 
 
 
 amica nitae monitione conuertens, ecce ducebatur abstracta 
 coetu magnae multitudinis praeceps ad eum deformis adultera 
 legitimae consuetudinis instituto lapidum ictibus obruenda. 
 quam pio dum iudici saeuus accusantium furor ingessit damnare 
 cupiens, liberauit, nam condicione proposita ut puniendi 
 sceleris auctor existeret qui sceleris nihil haberet, nullus suo 
 iudicio purus inuentus est qui feriret inpuram. nec enim ex 
 alterius oculo festucam quis audebat euellere, cum trabem 
 sciret in proprio permanere. mox igitur totum rabidae seditionis 
 incendium conscientiae fugit inundatione restinctum, 
 omnisque tacite confitendo reus inuentus est accusator. tunc 
 clemens Domini mitisque sententia manifesti criminis moecham 
 non iudicans absoluit, sed miserans non puniuit reuersuram 
 scilicet ad poenam, si reuerteretur ad culpam. nam quisquis 
 canini ritus inluuie quae uomuit appetit et relambit, nec 
 ueterem studet habere ueniam nec futuram, huius lucra deperdens 
 quam inaniter adquisiuit, illius damna sentiens ad quam 
 peruenire non meruit.

Hac etiam Dominus e regione discedens caecum conspicit 
 naturalem, qui miserae matris ex utero lapsus ipse miserior,

 
 
 
 in lucem sine luce peruenit. tunc humani sator ille principii 
 mundique conditor atque perfector operis sui fabricam non 
 passus manere minus impletam speculari deficiente materia, 
 lutum, naturale scilicet instrumentum, genarum claustris 
 inliniens quod in homine minus esse conspexerat, de ueteri 
 bonus opifex caemento suppleuit. nec prius tamen ille sumpsit 
 aspectum, quam Domini praeceptis ammonitus Siloae 
 salubrem uenisset ad laticem et tutus consanguinei medicamento 
 iam limi unda oculos abluisset infusa. mox itaque 
 sanis ex uultibus acies gemellae fulserunt tandem dignae 
 conspicere quem prorsus ignotum habuere primitus diem. 
 omnes igitur spiritaliter haec legentes oportet aduertere, quid 
 mystica doceant huius facti miracula. caeca sumus etenim 
 proles fetibus Euae creati miserrimae, per tenebras genuinae 
 caliginis longis erroribus incedentes. sed postquam Deus 
 habere dignatus est humanae carnis effigiem, data nobis est 
 terra salutaris ex uirgine, quae fontibus sacri lota baptismatis, 
 renascentis aperuit lumina claritatis.

Bethaniam deinde sollicitns salutiferis greesibus clementer 
 aduenerat, ubi Lazarus humana finem condicione sortitus 
 sepulchrali sub lapide quartae iacebat lucis cursu iam fetidus.

 
 
 
 cuius ad tumulum Domino ueniente collectae flebant pio luctu 
 germanae, flebat turba consistens, fleuit et ipse simul Omnipotens, 
 non deita.te sed corpore, qui frigentes artus exanimis, 
 qua parte moriturus fuerat, hac dolebat. impendit namquelacrimas 
 ut amicus, ostendit gloriam suae maiestatis ut Deus. 
 quid adhuc Martha non credis? et tu Maria quid ingemis ? 
 quae Christum dubia trepidatione cunctamini, an unum possit 
 ab inferis hominem suscitare, qui totius mundi turbas innumeras 
 rediuiua faciet animatione resurgere. igitur Dominus ut. 
 imperiosae uocis iussu mirabili dixit exclamans: Lazare, 
 prodi foras, magna repente formidine tartara patuere concussa, 
 inferni penetrale contremuit, letale chaos expauit et 
 lex profundae mortis abscessit; animaque sui corporis iterum 
 fibris infusa rupto monumenti tutamine uiuum cernitur cadauer 
 adstare. postque iusta sollemnia, post impletam funeris sepulturam, 
 tamquam denuo fuerit editus et creatus, ipse sibi 
 moriens et postumus extitit et superstes abscessit.

Vtque Dominus saeoularis ambitus caduca contemnens Deum: 
 sese celsissimum magis humilitate monstraret, non altis curribus, 
 qui pompae mortalis amor ostenditur, quadriiuga

 

 
 
 
 celeritate subuectas iter explicuit orbita sulcante puluereum, nec 
 ardua frementis equi terga compressit, qui faleris et ostro 
 conspicuus ora concutit inquieta, spumosum cruenti pondus 
 auri mandentia: sed uilissimi lento potius aselli gestamine 
 Domino fuit honos ille sufficiens. cuius ungula non pretio 
 magna, sed merito tanti sessoris claruit sub face nobilior, 
 non illius impar antiqui, modico qui Christum quamuis cerneret 
 in praesepi, Deum tamen esse cognouit. huius gratia 
 nituit subiugalis, cui mediam gradienti per semitam plebs 
 omnis subdidit uestimenta. dicite cuncti nunc populi, qui 
 gentilibus hactenus subiacetis erroribus, cui gloria fuerit similis 
 aliquando regnanti? cui palmis ac frondibus frequens 
 umquam turba plenae festiuitatis occurrit modulans ymnis 
 caelestibus cantilenam, nisi Domino Iesu Christo, qui sidereum 
 cum Patre moderatur imperium princeps in principe 
 sempiternum.

Inter has dinitum copias sine fine uirtutum pascha coeperat 
 esse iam proximum, quo gloriosa Christi potentia mortalem 
 nellet exponere resumptura carnem perpetuo iam uiuacem, 
 non alteram, sed eandem, quam remuneratione lucis impletam 
 ab inferis excitans eleuauit ad sidera. turbatusque pauxillulum 
 mortis uicina ut homo formidans, talibus ad Patrem uerbis 
 fiducia piae religionis exclamat Dei filium se demonstrans: 
 pater, salua me de ista hora; sed propter hoc ueni 
 in istam horam. pater, honorifica nomen tuum. 
 nimium diuine locutus est et potenter, qui cum semet honorificari 
 deposceret, patris nomen honorificandum esse signauit. 
 Deus enim nomen est illi, quod pater et filius communi 
 pariter maiestate possident indiuisum. uenit autem uox 
 de caelo: et honorificaui et iterum honorificabo. 
 quid apertius testimonio paternae professionis impleto? quid 
 clarius caelestis est assertionis oraculo? tamen Iudaea gens 
 perfida, quae pondus tantae ueritatis audiuerat, nequaquam

 

 

 

 
 
 
 signis ita manifestis inpulsa, Domini Iesu Christi deitatem 
 credidit adprobatam. quidam enim strepitum fuisse tonitruus 
 adstruebant, alii locutum eius angelum disputabant. o plebs 
 oculis uere caeca et corde durissima, de qua prophetans ita locutus 
 est Esaias: obcaecauit oculos eorum et indurauit 
 cor eorum, uti ne uideant oculis et intellegant 
 corde et conuertantur, et sanem eos. neque enim 
 tonitruus Christum aut angelus creatura suum generauit auctorem, 
 cui clamanti confidenter ad Patrem ilico respondisset ut 
 Pater, sed ab ore Dei specialiter Patris, qui Filium uere cognouit, 
 reloquens uox processit, ut hac saltim ratione compuncta 
 turba nimis incredula sero caelestem duceretur ad fidem. hoc 
 est itaque Patrem Filio respondere, suae uoci similiter consonare, 
 quoniam uerbo genitus uerbum Patris est Christus, et 
 parilis coniectura sermonis Patrem reuelauit in Filio, Filium 
 reuelauit in Patre.

Tunc annui sacramento conuiuii cum paschales epulas celebraret 
 ex more, ut humilitatem diligi suo potius edoceret 
 exemplo, surrexit ac linteo se praecinxit doctorque discipulis 
 Dominus sese, famulis pedes abluens, inclinauit tantumque 
 suae deposuit fastigium potestatis, ut ab huius obsequii dignitate 
 nec Iudam fecisset exsortem, quem nefandae nouerat

 

 
 
 
 proditionis auctorem. sed nihil hinc gloriae consecuturus eras, 
 traditor execrande, ut mundus uidereris uestigiis, qui polluebaris 
 in animis tamquam sepulchrum exterius dealbatum, 
 quod foedis cadauerum sordibus intus horret impletum. nec 
 doli Dominum latuere dispositi, sed illum futuri caput esse 
 sceleris designauit, cui panem traderet panis ipse tradendus 
 ad necem. tunc manifestatus est sermo Dauiticus dicens: 
 qui edebat panes meos, ampliauit aduersum me 
 supplantationem.

Postea uero quam corporis sui Dominus Iesus Christus et 
 sanguinis duo uitae munera consecrauit propriisque discipulis 
 spiritalem cibum potumque porrexit, quo caelestibus epulis 
 saginatae famem sitimque sentire nequeant animae iam fideles: 
 mox in Iudae corda, nequissimas sedes ubi liuor inuenerat, 
 tetri spiritus introiuit inmanitas, inque Dominum tela corripiens 
 execranda seruilis belli concitauit insaniam, pactus scelus 
 grande negotii sub qualibet quantitate mercedis; nec enim 
 culpa manet in pretio, sed crimen conualescit in facto. tantundem 
 sacrilegii triginta caecus argenteis paruum sumens munus 
 admisit, quantum, si cuncta simul regna terrarum marisque 
 diuitias et omnem uagis cum nubibus oram lucraretur aetheriam,

 

 

 
 
 
 flagitii perpetrarat. neque enim totius mundi bona sufficerent 
 Christi fuso comparari cum sanguine, qui mundi pater est* 
 uniuersi, qui hunc quoque nefandum nasci concessit. atque 
 utinam matris arida sterilitate damnatus diem natalicium 
 non uidisset nec aetheriae lucis iucunda conspiceret, aeterno 
 torpore nil permanens; miseroque foret illa sors melior uitam 
 nescire traditam quam sentire subtractam, aut confestim, ut 
 meruit procreari, meruisset et mori fieretque psalmi principalis 
 exemplum, quatenus ita prorsus toto deperiret a saeculo tamquam 
 puluis, quem proicit uentus a facie terrae, 
 nullamque memoriam sui nominis reliquisset infelix. tunc 
 igitur audax, cruente, ferox, rebellis, insane, tunc fallax, crudelis, 
 inique, uenalis ac perfide, tunc traditor, latro, fere proditor, 
 inmitis et impie, praeuius ductor ac signifer hostes comitaris 
 horribiles, aciemque sacrilegam gladiis et fustibus uiolenter 
 armatam cum minaciter moueas, mendacibus osculis foedus 
 incommodas mellaque uenenis adiungis et saeua Domino traditione 
 blandiris? cur socium fallaciter profiteris et amicae 
 fraudis salutatione perfungeris ? numquam noxios aut pax 
 coniurat in gladios aut lupus oscula porrigit agno truculenta 
 mitissimo.

Igitur operator sanctus uiHs traditus execrandis, opem solitam 
 non relinquit, sed auriculam puero uiolenter abscisam, 
 quam Petri gladius amputarat, ne quo se tempore pius a pietate 
 suspenderet, protinus restituit ac sanauit. nec enim rationi 
 conuenerat humanam Deo suffragari uindictam, qui sibi patris 
 defensione transmitti plus duodecim milia legiones angelicas 
 poterat postulare, si mallet de sceleratis poenas exigere quam 
 suae caedis iniuriam relaxare.

iubet nudi mucronis ergo tunc 
 aciem uagina condi custode, quoniam ipse uidelicet suam pro 
 cunctis animam ponere, non uenerat alicuius eripere. ipsi 
 namque tunc Petro confidenti uoce pollicito uelle sese cum 
 Domino et mori dixit: amen, amen, dico tibi, quoniam 
 non cantabit hodie gallus, donec tu ter me abneges, 
 non infidelitatis hunc arguens, sed metum futurae trepidationis 
 aperiens.

Mox ad Caiphae deductus est aedes, qui religionis ritu 
 
 Iudaicae princeps illa quidem tempestate fuerat sacerdotum; 
 sed in cathedra pestilentiae cum sederet et in peccatorum 
 uia consisteret, principatum uidebatur scelerum possidere. 
 concilium siquidem uiolenter accendi et falsis coeperat

 

 
 
 
 testibus excitari. uolabant in Dominum mille mendacia, uanis 
 accusantium fauillis emortua, non fidei calore uiuentia, periebantque 
 mox omnia motu propriae lenitatis exhausta, sicut ignis 
 insaniens per stipulas aridae siccitatis excurrens, cui uires 
 alta cremandi cacumina materies non ministrat infirma, sed 
 in cinerem protinus reuoluta perdit inanem flamma uictoriam.

Postquam nullum dolis iter arrisit, fraus uiribus cedens 
 uertitur in furorem atque in Dominum manus erigere plebs 
 armatur inpatiens. heu mihi quantis lacrimarum roribus 
 inpeditus, quantis animi gemitibus sauciatus-ereotas in Dominum 
 rabidi tumultus insania manus horreo memorare sacrilegas! 
 denique nec caput colaphis propulsare nec faciem sputis 
 adspergere nec palmarum ictibus uerberare plebs execrabilis 
 conquieuit. ille tamen omnia patienter excipiens nostrae saluti 
 se tradidit ac pro nobis sanctum corpus suppliciis deputauit. 
 per illos enim colaphos habemus capitis sospitatem, illa sputa 
 nostrorum uultuum sunt lauacra, his alapis libertatem sumus 
 consecuti perpetuam..

At senior, cni ueritatis auctor cuncta praedixerat, quia 
 manere nequibat infectum quod Christus signauerat adfuturum,

 
 
 
 usque in aedem principis sacerdotum Domini uestigia subsecutus, 
 quod ex eius esset etiam ipse discipulis ter est agnitus, 
 ter negauit. et gallus, diei nuntius, cantauit impletoque 
 diuinae sanctionis oraculo pristini quoque sensus reuersi sunt 
 Petro, qui memoriam culpae recolligens obliuionis in se castigauit 
 errorem; gemituque continuo prosequente peccata fugiunt, 
 delicta discedunt et lacrimarum imbres effusi dulcem ueniam 
 fletibus amarissimis contulerunt. apostolicis igitur eruditi 
 debemus exemplis uim poenitentiae meritumque dinoscere, 
 ut talibus remediis adnitentes ab animarum fatigatione nostrarum 
 mortiferos mereamur morbos excludere. si enim noxiis 
 cogitationum uenenis aut actuum uel etiam contagiis fuerimus 
 turpium sauciati sermonum, ad saluberrimam poenitentiae mox 
 nitamur confugere medicinam, quatenus dolentes ex culpa non 
 doleamus ex poena, lacrimantes ex uulnere non lacrimemus ex 
 morte. nec tamen poenitentiam futuris paremus erroribus, 
 sed praeteritis adhibeamus admissis. sub indulgentiae namque\' 
 fiducia delinquentes difficile ueniam consecuntur optabilem, 
 quam sibi plerique praesumptam securitate pollicentur, ut 
 peccent. nam et Dauid propheta mirabilis dum indulgentiam 
 praeteriti postularet erroris, ut hanc facilius impetraret, per 
 ignorantiam se deliquisse tali prece signauit: delicta

 

 
 
 
 iuuentutis et ignorantiae ne memineris, Domine. quid 
 ergo, quaecumque flagitia iuuenalis aetas admiserit in 
 senectutem debent relaxanda seruari? absit ut in nobis uitia 
 permaneant et senescant. sed cum diuina clementia patienti 
 longanimitate mitissima iudicii suspenderit ultionem, nullae 
 nos ex istis indutiis spes impunitatis obtundat; sed tamquam 
 famuli diutius fugitiui sero saltim nostrum reuertamur 
 ad Dominum, ab ipso uel senes lubricae iuuentutis ueniam 
 postulantes, quamuis conueniat unumquemque peccantem 
 confestim, cum adhuc est culpa recentior, poenitentiae ferramentis 
 eius ulcus abscidere, ne serpentis morbi primitiae uelut 
 radices amari germinis altius neglegentis agricolae remissione 
 submersae, nullo ualeant euelli penitus iam labore. idem 
 denique propheta, ne pro iuuenalibus delictis ut neglegens 
 uideretur serius supplicare, addidit ignorantiam, quo apud 
 pium iudicem facilius sibi relaxari meruisset errorem.

Igitur et Petrus apostolus Christum negare non studuit, sed 
 in obliuionis casum simpliciter et ignoranter incurrit. nam qui 
 sese mori uelle cum Domino plena deuotione promiserat, 
 alienus ab eius uideri consortio sub quolibet periculo non

 
 
 
 ferebat. prompserat enim inter cetera magnificum suae credulitatis 
 exemplum, quod eum a Christo nec exitio posset segregare 
 formido, ad quem media festinando per maria rapidos dudum 
 se praecipitauit in fluctus, nulla uicinae mortis trepidatione 
 deterritus.

Interea dies nonum uisura flagitium nocturnis maestior 
 umbris inluxit, quae tenebrarum remota caligine Hebraei coetus 
 infanda reserabat uulgo consilia. tunc ludas, draco nouissimus 
 et priori similis homicida uenefico (nam sicut ille Adam uitae 
 subtracto, sic et iste Christo morti contradito generationis 
 humanae factus est persecutor), ad Pilati Dominum conspiciens 
 deduci praetorium eumque uinculis adstrictum, qui resoluit 
 uincula peccatorum, deriguit miser et horruit, pecuniamque, 
 funeream mercedem scilicet cruoris innoxii, restituens saeuis 
 dispensatoribus ac refundens pretio criminis sese uacuauit ille, 
 non crimine. quid enim poterit securitati conferre trepidatio 
 mortis ibi concepta, nullus ubi timor consequitur iam medelam 
 secundum psalmi continentiam proloquentis: illic trepidauerunt 
 timore, ubi non erat timor, hoc est, in ipso 
 iudicio, ubi correptionis tempus et spatia non habet infructuosa 
 formido, aut in inferni iam faucibus constituto quae potest

 

 
 
 
 opitulari confessio, cum legatur: in inferno autem quis 
 confitebitur tibi? Iudas enim publicus parricida, qui, 
 quod audere non metuit, non suum tantum parentem, sed totius 
 mundi iugulauit auctorem, poenitudinis frustra remedium inuestigabat; 
 quem post traditionis audaciam sententiae supplicium 
 iam tenebat, ut securis ad arboris radices applicata, 
 quae fructum protulit execrandum, mali roboris germen inutile 
 funditus amputando saeuis ignibus deputaret. dementem 
 subito correptus est in furorem, sibi mortiferum nihilominus 
 molitus interitum, quamuis sanior ille tunc fuerit, cum nefandae 
 coniurationis in se flagitium uindicauit, uiamque gutturis 
 execrandi, qua uox processit inmitis uendens omnium redemptorem, 
 faucibus nodatis adstringens, animam trabalibus laqueis 
 expulit infelicem. parua siquidem poena pro tanto uideretur 
 flagitio, cui nulla suppliciorum aequari ualeat magnitudo, tamen 
 ipsum funesti genus exitii morsque pendentis ab alto cadaueris 
 caelum negat aspici, terram uetat attingi, ut reus sceleris 
 inauditi simul ab utrisque dignus elementis expelli nec aere 
 frueretur ad uitam nec homo generali compositus more hominis 
 animam dimitteret exhalatam. habet et aliud leti ista

 

 
 
 
 species propriae deiectionis indicium. quod enim in sublimi 
 fastigio necem sortitus est perfidus et desertor, patefecit ex 
 quanto culmine sit prolapsus: nuper discipulus, modo iam 
 reus ; nuper apostolus, nunc apostata nominatus est.

Cum uero Dominus ante tribunal praesidis staret intrepidus, 
 ut agnus mitis productus ad iugulum, nihil dignum morte 
 repperiens, quod ei populus accusator obiceret, regem se dixisse, 
 qui manifesto rex aderat, studio seditionis exclamant. nec 
 mirari quispiam debet si plebs, amica fallaciae, ueritatem 
 protraxit in crimen imperiumque sidereum et diuinam rennuit 
 potestatem, quae Creatoris ingrata suffragiis lucos olim coluit, 
 idolis obsecuta seruiuit. una quippe dementia parque uidetur 
 insania Baal praeposuisse tunc Domino, Barabban praeposuisse 
 nunc Christo, dumque pius occiditur impiusque seruatur, 
 iustitiae mutauit uiam errans in utroque sententia: 
 auctor mortis deputatus ut uiueret, auctor uitae deputatus 
 ut obiret. ex hoc igitur cuncti, qui hactenus manetis infidi, 
 Christum pro mundi salute passum fuisse iam credite, qui 
 flagris terga sulcatus, obprobriis lacessitus, poenas omnes 
 amplectitur, ne perire suis meritis dignus uel latro sustineret 
 exitium. 
 
 Heu quam triste falcis acumen est, quae messem Iudaicae

 
 
 
 posteritatis abscidit! nam qui necem Domini postulantes in 
 se suosque filios eius sanguinem professi sunt permanere, dicentes 
 furialiter et clamantes: sanguis huius super nos et 
 super filios nostros, omnem fractam sui germinis damnauerunt, 
 donec ab eis haec macula illius aqua spiritaliter 
 abluatur, cuius in eis cruor letaliter dominatur adspersus. 
 heu nequitia tui, Pilate, facinoris, quam patrasti! qui tot in 
 uno iudicio uel potius praeiudicio crimina commisisti, quae 
 si prouida sanandus mente cognosceres, non solas manus abluere, 
 sed totum iugiter corpus sacro debueras aquae spiritalis lauacro 
 \'perfundere. iustum iniuste diuerberas, regem praeses examinas, 
 Deo te praeponere mortalis homo non trepidas. igitur luendi 
 supplicii iam teneris in uinculis, quia numerosa per uulnera 
 cruci Dominum creaturae configis, Caesaremque magis offendere 
 quam Caesaris metuis conditorem.

Cumque militari Christns executioni contraditns mortis 
 sententiae subiaceret, in ipso nihilominus cultu, quem regiae 
 sub imaginis inlusione suscepit, magni gerebantur sacramenta 
 mysterii. quod enim coccineae clamidis uelamen indutus est, 
 cruentum futurae mortis demonstrabat aspectum. spinea caput 
 eius corona circumdedit, quoniam spinas omnium peccatorum, 
 quae humanum genus passim inuaserant, pia solus humilitate 
 portauit. manu datam gestabat harundinem, mundano regno

 

 
 
 
 sceptrum uere consimile, quod pro motatione saepissima fragile, 
 uacuum, leue cernitur et caducum.

moxque uestibus alienis 
 exutus suis protinus est amictus, tamquam positurus in obitum 
 corporis indumentum, quod se post paululum nouerat recepturum, 
 nihil iam mutabile sumpturus, quippe post mortem plena 
 cum maiestate suae carnis rediens ac resurgens.

Nec illud a consortio dininitatis abscedit, quod datum sibi 
 uinum tristi felle mixtum labris tetigit et ab ore proiecit. 
 signum fuit quippe mirabile, amaram mortem Dominum degustare 
 confestimque uirus eius horribile reducis uultus auersione 
 contemnere.

Igitur alto patibuli defixus in ligno iram discriminis execrandi 
 pia religione mutauit et abiecta crudelitate pax ascendit 
 in crucem uiolentaque saeui roboris instrumenta suis membris 
 inlustrans poenam honore uestiuit, supplicium salute dedicauit, 
 ipsaque pius in se tormenta sanctificans signum in damnationem 
 propositum fecit beatitudine consecratum. ut autem 
 nullus animo peregrinetur ignaro, crucis speciem causam 
 uenerationis ostendere, quae Dominum meruit adoranda portare, 
 per quattuor eam plagas orbis extendi prudenti debet

 
 
 
 quisque ratione colligere. caput enim Christi distentis in 
 cruce membris expositi axis Orientis accepit, Occiduus autem 
 limes plantis arrisit, Arctous dextera claruit, medius laeua 
 refulsit. cunctaque prorsus mundi substantia Creatoris corpore 
 fecundata crucis in se lineam rectis obliquisque limitibus 
 demonstrauit impletam, quam primae lucis ab origine cernitur 
 consecuta.

Cumque milites eius sibi nestimenta diuiderent, tunicam 
 sortiti sunt quis haberet, quoniam suta non fuerat, sed de 
 superioribus texta per omnia, nefariumque duxerunt speciem 
 tanti uiolare miraculi. legant haec scismatici profecto doctores 
 et sciant, quid impietatis exerceant catholicam lacerando 
 concordiam. si enim militibus sacrilegis ac funestis durum 
 uisum est Christi carpere uestimentum, quale nefas admittunt 
 qui ecclesiastica pace turbata ipsum Dominum Christum scismatibus 
 diuidere non quiescunt!

Titulus quoque trina linguarum significatione conscriptus, 
 habens Hebraicis, Graecis litteris ac Latinis: hic est rex 
 Iudaeorum, supra Dominum legebatur adpositus. quae sit 
 etiam huius ratio sacramenti, absurdum non uidetur inquiri. 
 nec enim fugit a magno mysterio, quicquid gestum manifestatur 
 in Christo. cur ergo tribus linguis hic titulus legebatur 
 adscriptus, cum plures ac uarias multitudinum nationes

 
 
 
 nequaquam Hierosolimae defuisse apostolicorum actuum magnitudo 
 testetur, et possit aut una interpretis diuersis lingua sufficere; 
 aut, si cunctorum uoluit oculis hoc Pilatus exponere, pluribus 
 linguarum commerciis instructam uulgi notitiam reddidisset? 
 sed quia non est humana dispositione perfectum, spiritaliter 
 illud sentiamus impletum. uera siquidem fides catholicaque 
 confessio, quae designabatur in Christo, unum populis regem 
 trino docebat explicari sermone; quod autem Iudaeorum regem 
 eum specialiter uerbo pronuntiat, qui supra creaturam dominatur 
 uniuersam, tam saeculari causae quam rationi conueniens 
 est diuinae. primum quoniam Pilatus uel propter Caesaris 
 metum uel propter suae credidulitatis admissum, quia regem 
 dixerit quorum fuerit, definiuit, ne puro regni nomine designato 
 generaliter eum regem uideretur exprimere atque aduersus 
 Caesarem praedicare et tamquam in suum quoque rectorem 
 decreta morte sacrilegus extitisse. dehinc quia rex Iudaeorum 
 Christus religiose nominatur et omnis gentilitas idolorum 
 cultibus occupata, cum Christiani dogmatis meruerit sacramenta 
 sortiri, inter Abraham filios incipiet Dei filium nuncupare, cui 
 legitur promisisse, quod eum faceret, sicut et fecit, omnium 
 gentium patrem. Iesus ergo dictus est Rex Iudaeorum, non 
 tantum praesentium, sed etiam futurorum, quia naturaliter

 
 
 
 germinis inutilem relinquentes horrorem, mox in-oleam fecundae 
 suauitatis unguento sancti chrismatis inserendi perdent 
 amaritudinem sterilis oleastri.

Quin etiam plebs feralis et noxia, nullis animum satiata 
 suppliciis, cruentos ex utroque latere circa Dominum uiros 
 eadem statuit damnatione confixos,, ut iniectas uulnerum plagas 
 talium aceruaret iniuria personarum, licet meriti similitudinem 
 non haberet similitudo sententiae. inter latrones namque iusto 
 pendente carnifices trium uidetur esse par poena, sed duorum 
 dispar est causa. illi quippe pro crimine rei sunt mundo: 
 huic ipse reus est mundus, cuius sanguine liberatus est a peccato. 
 in illo tamen Dominus patibulo constitutus potestatis 
 suae iura non perdidit, qui de sublimi crucis examine, uelut 
 de regali throno, iudex aequus utrumque prospiciens et amborum 
 merita diuini cordis lance perpendens hunc elegit, hunc 
 reliquit, non praeterita quae luebant facta discutiens, sed 
 praesentes mentium diuersitates intendens. unus enim, a quo 
 ferocis atrocitas instituti nec in mortis discrimine declinauit, 
 saeuis Dominum lacerabat iniuriis, dictis mordacibus execrandis, 
 tamquam caper hirsutus uenenosi dentis attactu palmiti sua-ao 
 uissimae uitis inimicus, ita loquebatur inludens: si tu es 
 Christus, saluum te fac et nos. alius uero spe meliore

 

 
 
 
 modestior, qui, dum suae parcit linguae, pepercit et poenae, 
 supplicibus Dominum uerbis alloquitur, deflectens lumina, tantum 
 libera quae gerebat, in terram, quoniam tensi uulnerum 
 nexus ab humilitatis officio nolentes inclinari palmas arcebant. 
 nam postquam socium, qui iam desociari meruerat, iusti sermonis 
 increpatione redarguit suaeque culpam proteruitatis 
 agnouit, Dominum sic precatur: memor esto mei, cum 
 ueneris in regnum tuum. quem pius ilico Dominus, ut 
 errantem per auia deserta pastor ouem cum gratulatione 
 recolligens, allocutus est dicens: amen dico tibi, hodie 
 mecum eris in paradiso. o mirabilis et diuina promissio! 
 paradisum se dicit intrare qui properabat ad inferna descendere, 
 quatenus euidentius edoceret nullum tempus existere, quo 
 Deus non ubique sit praesens. ut enim latronis animos 
 iam beati mortis formidine uacuaret, non tantum inquit hodie 
 mecum eris, ne sepulturam putaretur edicere, sed adiecit in 
 paradiso, ubi flore perpetuo blanda per agros ridet amoenitas 
 et inriguis uoluptas fontibus enutrita pulchresque molliter 
 per hortos infusa, totum grata suauitate laetifieat interque

 

 

 

 
 
 
 beatos frondibus ramos ac nullis ultra pomorum decipientes 
 insidiis serpens ingemit ille tartareus, antiquum sine lapsu 
 degere iam colonum. ambo igitur uariis currentes. motibus ut 
 latrones iter diuersi callis inuadunt ac locis remotioribus inminentes 
 discretam factis uiolentiam perpetrarunt. ille fores 
 infernas intrauit, iste supernas inrupit; ille caligine profunda 
 submersus gehennae claustra penetrauit, iste limen clarae 
 lucis ingrediens caelorum regna diripuit.

Interea snbiio cnnctus obscuratus est mundus, tenebris 
 repentinae caecitatis oppressus ac mesta nebularum mole perfusus 
 funereas dies celebrauit exequias; sol radiis remotus 
 absconditis, tetra uelatus palla, delituit orbemque luctibus alienae 
 noctis infecit. talem siquidem uultum patris orbata solatiis 
 meruerunt elementa sortiri, ut cuius ortu laetata sunt, tristarentur 
 occasu. sicut enim Domino nascente lux claruit, ita 
 moriente discessit. tunc stella per diem fulsit, modo nec in 
 nocte comparuit. sed quamquam caelo terraque fugitiuum 
 lumen abscessit, non tamen diutius in hac remotione permansit 
 per ipsa temporis interualla suspensi, magno uisum conuenire 
 mysterio. nam sicut tribus horis mundi facies tenebris oppressa 
 subiacuit, ita Dominum triduo clausum tumuli sepultura contexit.

nec tellus sine clade tunc adstitit, omnibus contremesoens 
 fundamentis, quae talia sentiebat admitti, mundique rata

 
 
 
 uenisse iam finem dubio pependit natura sub termino, ne 
 summus scilicet apex ad inferna descendens omnem protinus 
 molem secum iugiter inclinaret in mortem atque proprium 
 comitatus auctorem praeceps in chaos mundus efflueret. sed 
 illa pietas diuinitatis inmensa properabat clementer ad tartara, 
 quo perdita restitueret. non quo instituta deperderet.

cumque 
 talia cernerent euenire pericula qui Dominum ligno crucis 
 affixerant, nequaquam expauere tot signa, tot praesentis metus 
 inaudita prodigia. quin insuper cum potum sitiens postularet, 
 unus de plebe nequissima spongiam calamo nexuit et acetumeius 
 ori porrexit. o quam Iudaeorum menti nequissimae liquor 
 fuit ille conueniens, qui deteriora secuti uel infima pro culpa 
 scilicet infidelitatis manzeres sunt uocati! sicut enim uina 
 suauia, cum fuerint in acetum triste conuersa, cunctis a mensarum 
 poculis repulsa iactantur, ita gens ista feralis et impia, 
 quae priscis temporibus Deo placuerat, nunc odibilis et nimis 
 est execranda.

Vt ergo beatae Dominns omnia passionis impleuit, aaimam 
 protinus suam sancto de corpore uolens ipse deposuit, eam 
 uoluntarie rursus ipse sumpturus, ut fecit, quoniam mortuus 
 quidem fuerat sed uiuebat, membris obeuntibus non diuinitate 
 defunctus. audiamus ex eius persona Iohannes euangelista 
 quid referat; ait enim Dominus ad discipulos suos: propter

 

 

 
 
 
 hoc me Pater diligit, quod eg« pono animam meam 
 et iterum accipiam eam. nemo tollit eam a me, sed 
 ego pono eam a me: potestatem habeo ponendi eam 
 et potestatem habeo iterum accipiendi eam. hec 
 mandatum accepi a Patre. quis itaque possit dubitare 
 uel audeat cum, cui suam ponere licuit animam cum liberet, 
 potuisse quoque resumere cum placeret, et hanc in sese magis 
 operari uirtutem, quam dignatus est in plurimis demonstrare ? 
 reserantur fores ecee tartareae Christo ueniente deiectae, patet 
 inferna retro iam semita, rumpuntur saxa, finditur terra, 
 uacuantur sepulchra corporibus, reuiuescit turba sanctorum; et 
 ne fides defecisset in credulo, agnoscitur resurgentium multitudo.

tunc illud quoque templum mirabile, plenum religionis antiquae, 
 maioris templi culmina cecidisse conspiciens, uelut alumnus 
 tristis et ingemens proprium defleret auctorem, discisso 
 protinus uelo nudum ounctis pectus ostendit, interiora scilicet 
 euidenter arcana gentibus reseranda significans et populis 
 fideliter adfuturis, quoniam lex, quae sub Moyse uelamine diu 
 tecta permansit, Christo nobis adueniente perclaruit. dic age, 
 mors tristis et impia, nunc ubi tua sit feralis illa uictoria, 
 nunc ubi stimulus execranda tibi seruiens ad sepulchra, quae 
 a primae generationis interitu nullis umquam saturata funeribus 
 humanum genus inuadens miserae soles fragilitati poenali 
 semper dicione dominari? ecce nunc ad Christum to 
 pessima non uenisti, sed ad te Christus ultro descendit, cui 
 sine morte licuit mori, qui cuncta gignens, cuncta constituens

 
 
 
 te solam liuidam non creauit. scriptura quippe uenerabilis 
 dicit: Deus mortem non fecit. originis igitur tuae si 
 materiem cupis agnoscere, serpente patre conciperis et culpa 
 genetrice procrearis, sed indulgentia nunc regnante consumeris.

Interea Domini spiritus iam de corpore migrarat ad tempus, 
 frigidaque crucis in robore Christi membra pendebant, et adhuc 
 furor arma non deserens inimicae manui lanceam subministrat 
 ictuque nefario latus Domini plaga uiolauit infixa, 
 altum uulnus aperiens ac defossum, per quod sanguis pariter 
 et aqua fluxerunt. o quam catholico dogmati sociatur haec 
 causa! o quantum Trinitatis fidei conueniunt haec sacramenta! 
 corpus namque sanguis et aqua tria uitae nostrae sunt munera. 
 omnes enim, qui Christo duci nos tradimus, in aquarum 
 fonte renascimur eiusque corpus et sanguinem sumentes edimus 
 ac potamus, ut templum sancti Spiritus esse mereamur. 
 nam et Paulus apostolus ita loquitur dicens: an nescitis, 
 quia templum Dei estis et Spiritus Dei habitat in 
 nobis? quod ut Dominus iubeat templum nos inmaculatum 
 gerere supplicemus, quatenus angustos et tenues tantus mansor 
 sibi faciat idoneos et capaces.

Postquam igitur thesaurum corporis pretiosi depositum sacer 
 locus ille suscepit, qui Domino ibi iacente nobilis claruit, 
 resurgente nobilior triumphauit, generatio fallaciae iam deuota 
 consuetum sub impio corde nefas excogitans Christum nocturno 
 silentio discipulis iactitat rapientibus auferendum, ut sicut 
 ipse praedixerat, diem uulgaretur surrexisse post tertium. 
 hac itaque Iudaei furtiua suspicione perterriti plurimam 
 petunt custodiam sollertius adhiberi tumulique fores et ianuam 
 fida nimis obsidione uallari. si nondum post crucis acerba 
 supplicia, post ferri plagas et uulnera, post mortalem corporis 
 sepulturam, cruentum, carnifices, implestis officium nec odium 
 post innocentis exitum saturastis iniustum Dominumque 
 potentiae singularis, qui totiens animas eduxit ab inferis, suam 
 reuocaturum potius non probatis: in peiorem partem consilia 
 uobis apta peragite, fouete sensibus dolos perfidiae nutrimentis ia 
 armatos, sepulchri claustra signate, uigilias militares adponite, 
 monumentum saxo praecludite cunctaque malignis, ut facitis, 
 dispositionibus instruentes dicite: quis Deum poterit custodire, 
 cui cuncta reserantur, nihil obstruitur? regnat in caelis, imperat 
 fretis, dominatur et inferis. quid itaque, tumultus in-20

 
 
 
 condite, perdis opus excubiis et labore? quid fidem niteris explorare, 
 quam non uis, etiam cum probaris, admittere?

Interea illud triste post sabbatum coeperat dies inradiare 
 festiuus, qui Domino dominanti gratissimus nomen ab eius 
 maiestate sortitur, dictus hoc honore Dominicus, quippe qui 
 tantum consecutus est dignitatis, ut primus meruerit intueri 
 mundi nascentis originem et resurgentis Christi uirtutem. 
 sic enim liber Geneseos, rerum manifestus assertor, die septimo 
 sabbatorum a suis requieuisse Deum dicit operibus. apparet 
 ergo perspicue, quod caput orbis iste sit dies, a quo primario 
 per ordinem definitum numeratur septimus sabbatorum, quem 
 gloria regis aeterni tropaeo quoque suae resurrectionis inlustrans 
 primatum cum religione concessum dierum censuit retinere 
 cunctorum.

huius lucis ortu conspicuo mater uirgo cum ceteris 
 mulieribus fideliter congregatis, quae munus pariter ferentes 
 aromatum Domini uenerant ad sepulchrum, lacrimis ora sulcabant, 
 pectus gemitibus commouebant. moxque locum conspiciunt 
 sepulturae uacuum corpore iam patere, sed mira plenum 
 redundare uirtute. de caelis angelus namque descenderat et

 
 
 
 a tumuli foribus euoluto mirabilis residebat in saxo, uultu 
 flammeus, uestimentis albatus, ut gemina, uidelicet diuersitate 
 resplendens terrorem pariter laetitiamque monstraret, terrorem 
 profecto custodibus ignea facie comminatus, laetitiam quaerentibus 
 Christum niuea uestis iucunditate blanditus. ergo 
 mulieres angelica reuelatione firmatae Dominum gaudent 
 reuixisse post mortem.

milites autem tali uisione perterriti 
 uitam nequeunt retinere in ancipiti discrimine constituti desertaque 
 continuo statione praecipites urbem repetunt, miracula 
 referentes gratisque manifesta renuntiant. postquam fidem 
 pretio uendiderunt, in fallaciam permutantur ignauam, moxque 
 Christi discipulos nocturnae quietis insidiis aucupatos eum 
 diripuisse confingunt dic, nefande custos et improbe, fare, 
 scelerata legio, quid mediteris adstruere, quae studio pecuniam 
 conquirendi foueam tui casus non uides et periculi, quantum 
 supplicii merearis ignoras, cum mauis neglegens uideri quam 
 uerax. constat enim te fuisse peruigilem, sollicitum, perspicacem, 
 numquam lumina somno flexisse, nisi labori uicibus 
 perfouendo proximus rite collega succederet, ita locum excubiis 
 communisse, ut nullis adiri posse fraudibus appareret. num 
 Christus, ut audes falsa uoce componere, nocturni operis tempore 
 te quieto suorum manibus raptus est a sepulchro, cuius ibi

 
 
 
 lintea, cuius adiacent uelamenta, circa cuius residet angelica 
 uirtus exuuias P an beatum corpus ille, qui rapuit, prius exuit 
 et nudauit, celerius arbitratus detectum posse subduci quam 
 ligatum, sicut manebat, auferri, cum sit mora furtis rapacibus 
 inimica potueritque cautius et latenter cum suis quoque Domini 
 uelamentis auferri. mentita est iniquitas sibi. habet 
 tamen ista res gratiam figurati sensus egregiam. Iudaeis etenim 
 Christum spiritaliter constat ablatum, quem nos tota 
 mentis et pectoris deuotione portamus. plange, Iudaea, tuos 
 itaque sacerdotes, plange ministros et populum, quae pro tan-I 
 tis deserta flagitiis non iam tuba gaudebis, non unctu firmaberis, 
 non sacrificiis perfrueris. cuius spe namque uirtutis 
 tibi tuba perflabitur, cum regem uideas interemptum? quis 
 unctus ultra iam dabitur, cum ipsius unctus amiseris principatum? 
 quae uictima ferietur, cum uictima fuerit pastor ipse 
 mactatus? discedat synagoga proprio iam colore fuscata: 
 Christus sibi pulchram niueo decore sociauit ecclesiam.

haec 
 honorem Mariae praesentat et gloriam, quae, Domini cum 
 claritate perspicua semper mater esse cernatur, semper tamen 
 uirgo conspicitur. huic sese Dominus ilico post triumphum

 

 
 
 
 resurrectionis ostendit, ut pia genetrix et benigna talis miraculi 
 testimonium uulgatura, quae fuit nascentis ianua, dum uenisset 
 in mundum, haec esset eius et nuntia deserentis infernum.

Mox deinde conuiuio cum quibusdam nelnt praeteriens uiator 
 interfuit, atque confractione panis eorum se sensibus et 
 oculis publicauit, quia. cum uerus ipse sit panis, illis luminibus 
 innotescit, quos fides interior reserans ac detegens ad 
 agnitionem Domini gratiae claritate perducit.

frequenter etiam 
 diuersis temporibus et momentis manifestum sese discipulis 
 demonstrauit: nunc uescentibus inopinus apparens, nunc obusti 
 piscis et faui cibos accipiens, quatenus euidentius edoceret 
 res esse corporis dapes, quas edendo uidentibus approbauit 
 illa se membra nunc gerere, quae nuper gesserat ante.

Rursus idem, cum metuentes apostoli plebis, quae Dominum 
 saepe negauerat, uiolentam sustinere saeuitiam, clausis domus 
 ianuis permanerent, obseratis adstans foribus inprouisus, pacem 
 cunctis dedit salutatione sermonis, ut afflictis laetitiam tribuens 
 repensam, quod prophetica uoce signauerat, approbaret,

 
 
 
 quia cor contritum et contribulatum Dominus non 
 relinquet. moxque manus aperuit perforatas, plagam lateri 
 nudauit infixam, ne phantasma crederent, si uulnerum indicia 
 non uiderent.

Quoniam uero Thomas aeque nenerandus apostolus, quem 
 Didymum uocabulo nuncupabant, ibi non aderat, et talia sociis 
 referentibus non credebat: ecce Dominus eodem postmodum 
 residente cum fratribus inmotis se denuo foribus repraesentat, 
 qui numquam spiritaliter ab ipsis abscesserat, coramque 
 cunctis uisus in medio non dedignatur morem gerere trepidanti 
 discipulo: palmisque rursus et latere demonstratis tactu 
 uulnerum patitur se probari, magis hinc agnitus, quod ipse 
 sit Christus, quia dubitantis animum placida fouit lenitate 
 susceptum. quisquis enim dolos artifices caeca sub imagine 
 fraudis exercet uanasque nebulas et figuras ad decipiendas 
 instruit mentes incautas, non uult inquiri, non uult sua facta 
 cognosci, quo lateat sub nubis uelamento fallacis, oculosque 
 compositis miseros simulacris inludens odit sollicitos, si deprehendi 
 coeperit, et amicos. Dominus autem uerax in omnibus 
 Christus etiam credere dubitanti mitissimus, non irascitur 
 ambigenti, sed ut digitos quoque mergat in uulnera, leni

 

 
 
 
 facilitate concedit, sciens huius probationis exemplum non ad 
 Thomae tantum, qui fuerat iam beatus, sed ad fidem deinceps 
 pertinere multorum.

Post paucos iterum Dominus dies Petro piscanti cum sociis 
 ad marinum sese litus ostendit, totaeque noctis labore peruigili 
 nullam cernens fessos habuisse capturam, dextrum retia 
 dimitti iubet in pelagus, confestimque clauso gurgitis salo 
 piscosae congregationis inmensa crepantes sinus eduxere cum 
 praeda, quam ante Domini gaudentes proiecere uestigia. tale 
 genus ergo miraculi non uulgari facto sentiri, sed typica debet 
 intellegentia ponderari. retia siquidem credamus praecepta 
 Dei lucida nimis atque perspicua, quibus omnes dextera sectantes 
 a saeculi fluctibus eruendi clauduntur Christi uestigiis 
 inclinati.

nam et piscis supra prunas adpositns, eodemque 
 panis in loco simul ab ipsis inuentus catholica religione 
 cernitur non carere. nam piscis aqua uidetur intellegi, qua 
 nos ablui certum est ac renasci, panis Christum significat 
 saluatorem, cuius eodem corpore uescimur ad salutem. ignis 
 Spiritus sancti gerit imaginem, quo deuoti consecramur ad 
 fidem. in eadem namque specie demonstratus effulsit, cum 
 beatos apostolos, sicut liber eorum Actuum protestatur, clara

 
 
 
 sui diuinitate perfudit. tunc ad epulas eos sumendas inuitat 
 placida solemnium praeceptione uerborum, qui mensae Domini 
 mox unanimes congregati cibos sanctae benedictionis accipiunt 
 et Christum plena fidei ueritate cognoscunt.

Cum uero modicis surrexissent dapibus competenter impleta, 
 eam Dominus, an eum diligat, clementer interrogat. em 
 protinus annuenti cupiens greges utpote bonus pastor augere, 
 tamquam fidelissimo nimis operario uel probato suas oues 
 agnosque commendat. et haec tertio repetit ac reuoluit, ut 
 recentioris culpae trina negatio parili dilectionis purgaretur 
 ex numero. quod autem Petro specialiter alendi gregis tribuit 
 dignitatem, cum probetur omnes aeque diligere, non ad aliorum 
 pertinet detrimentum, sed rationi uidetur esse coniunctum. 
 hoc animal namque mitissimum pro simplicitate naturae iustis 
 est comparatum, quos, cum uenerit in maiestate sua rex omnium, 
 aliter a dexteris adstantes, sicut ipse docuit, alloquetur: 
 uenite, benedicti Patris mei, possidete regnum 
 paratum uobis a constitutione mundi, et cetera. 
 ingressuros igitur iustos in regnum consequenter illi commendat, 
 cui claues se daturum eiusdem regni promiserat.

Inde monitis ees beatis erudiens et pacifioae roborans traditione 
 doctrinae per omnes imperat terras religiosae fidei

 

 
 
 
 praecepta dispergere sacrique baptismatis unicam trinitatem 
 cunctis gentibus praerogare, sicinquiens ac decernens: data 
 est mihi omnis potestas in caelo et in terra. euntes 
 nunc docete omnes gentes, baptizantes eas in 
 nomine Patris et Filii et Spiritus sancti, docentes 
 eos seruare omnia, quaecumque mandaui uobis, 
 et cetera.

Cumque diuinitatis omnia mandasset impleri, mox in Bethaniam 
 iisdem pariter eductis egressus coram beatis protinus 
 uiris, qui tanti uisionem triumphi meruere sortiri, per oras 
 euectus aetherias, arcem sidereae dominationis ascendit et ad 
 dexteram patriae residet maiestatis, totumque proprio regit et 
 gubernat arbitrio, qui cuncta iugiter excelsa possidens ac profunda 
 post caelum descendit ad tartarum, post tartarum 
 remeauit ad caelum. ob hoc igitur uoluit hisdem praesentibus 
 ad astra migrare (quantum paruitatis meae dignatur sensibus 
 aperire), ut iter eis qua sequerentur ostenderet, quibus ante 
 passionem sibi dicentibus: Domine, nescimus quo uadis, 
 quomodo possumus uiam nosse? respondit euidenter et 
 dixit: ego sum uia et ueritas et uita. uia, quoniam 
 per eum Patris peruenitur ad gratiam. ueritas, quia credentibus 
 tribuit quae promittit. uita,. quoniam morti non

 

 
 
 
 subiacent quos adoptat. laetissimi intuentes ergo discipuli 
 Dominum supra nubes excelsum coruscos siderum tractus 
 propriis deuicto mundo calcare uestigiis uenerantur supplices 
 et adorant, redituque gratissimo famulatas eius gressibus 
 aerei tramitis plagas, quas oculis uiderant, reuoluunt cordibus 
 et reportant cunctas monituri gentes, ut credant. testes namque 
 fideles et maximi diuinae probantur esse uirtutis, qui 
 facta Domini Iesu Christi uidentes innumera nobilium scripserunt 
 pauca gestorum. nam si religiosis omnia potuissent 
 chartis innecti nostri miracula Saluatoris, nec ipse forsitan 
 mundus, sicut Iohannes euangelista testatur, qui scriberentur, 
 uolumina caperet uniuersa librorum.