Gaudentius Donatistarum Tamugadensis episcopus 
 cum se ipsum in ecclesia quibusdam sibi adiunctis perditis 
 incendere minaretur, uiro spectabili tribuno et notario Dulcitio, 
 cui piissimus imperator leges suas exsequendas cura perficiendae 
 unitatis iniunxit, agenti, ut oportebat, cum furentibus mansuete 
 et prius ad eundem Gaudentium litteras pacificas danti 
 duas rescripsit epistulas, unam breuiorem et perlatoribus, 
 sicut indicat, festinantibus festinatam, alteram uero prolixiorem, 
 in qua. secundum scripturas se respondisse diligentius 
 arbitratur. ita ergo scripta eius opitulante domino institui 
 refutare, -ut etiam qui sunt ingenio tardiores ad omnia me 
 respondisse non dubitent. nam prius uerba eius ponam, deinde 
 nostra subiungam non sic, quemadmodum feci, cum Petiliani 
 litteris responderem. ibi enim per loca singula, quando uerba 
 ipsius inseruntur, positum est Petilianus dixit, quando 
 autem mea uerba redduntur, Augustinus respondit. unde 
 mihi, tamquam mentitus fuerim, calumniatus est, dicens 
 quod numquam mecum comminus disputauerit; quasi propterea 
 non dixerit quod scripsit, quia hoc non in uerbis eius 
 audiui sed in litteris legi, aut ego ideo non responderim, 
 quia non eo praesente locutus sum, sed scriptis eius uicissim 
 scribendo respondi. quid faciamus hominibus, qui tale cor 
 Habent aut eos, quibus sua scripta innotescere cupiunt, tale

 
 
 
 cor habere opinantur? sed etiam talibus hic satisfaciamus 
 et, quando ponimus uerba Gaudentii, non dicamus \'Gaudentius 
 dixit>, sed uerba epistulae\', et quando respondemus, non dicamus 
 \'Augustinus respondit\', sed sed haec responsio\'. sic ergo 
 incipiamus refellere Gaudentii epistulam priorem atque breuiorem.

Uerba epistulae: Honorabili ac nimium nobis, si sic 
 uolueris, desiderando Dulcitio tribuno et notario Gaudentius 
 episcopus . ad haec responsio: Non debemus etiam ista discutere, 
 ne propemodum in superfluis immoremur, cum sint 
 loca necessaria, quae nos aliquanto diutius loqui cogant.

Uerba epistulae: Religionis tuae scripta percepi per 
 eos, quos et moribus et instituto suo cunctis caros esse manifestum 
 est . ad haec responsio: Neque hoc discutiam, quomodo 
 dixeris \'religionis tuae\' homini, quem potius inreligiosum 
 putas. reddidisti quippe honorificentiam, sicut reddendam existimasti, 
 quia ille te honorificentius tractauit in litteris, quas 
 ad te dedit, quam catholicus haereticum debuit, putans tuam 
 mentem tali fieri sermocinatione sanabilem.

Uerba epistulae: In quibus tam multa, inquit, a 
 tua dignatione dicta sunt, quae nunc interim conticesco. sed 
 quoniam ingenii tui acumen minus aduertit, quod nos in 
 eodem scripto nec innocentes plenos nec reos asserere potuisti . 
 ad haec responsio: Quomodo non asseruit reos, quos dixerit 
 male congregatos? quomodo non asseruit reum, quod dixerit, 
 quod te duce miserorum animae nefando exitu periturae sint, 
 adiciens te intellegere debere, quae te et in hoc mundo inuidia 
 et in illo ultimo desperando iudicio poena poterit manere? 
 quomodo non asseruit reum, quem sicut potuit exhortatus est, 
 ut imitandum aliorum secutus exemplum dimisso errore prioris

 
 
 
 haereseos te ad unam et ueram dei conferas fidem? uerumtamen 
 nos non tribuni uerba defendere, sed haeretici refutare 
 suscepimus. si quid ergo iste noster tamquam laicus militaris 
 dixit incautius, quis ei non ignoscat? quis ecclesiae catholicae 
 de uerbis eius praeiudicandum esse contendat? tu perpensius 
 considera quid loquaris, quem pars Donati in nostra conlatione, 
 quae apud Carthaginem facta est, sex aliis adiunctum etiam 
 defensorem suae diuisionis edidit.

Uerba epistulae: Quodsi criminosos, inquit, existimas, 
 fugienda est uobis damnanda societas . ad haec responsio: 
 Plane fugienda est societas criminosorum, sed non respuenda 
 est correctorum. illud ergo ita salubriter deuitamus, ut hoc 
 misericorditer uelimus optemus instemus.

Uerba epistulae: Si uero innocentes putas, inquit. 
 quod etiam ipse dixisti, persecutores nos in fide Christi 
 constituti sustinere gaudemus . ad haec responsio: Consideraui 
 litteras tribuni ad te datas et nusquam in eis legi, quod te 
 dixerit innocentem, sed ab aliis audisse uel cognouisse prudentem. 
 sic autem in scripturis sanctis non solum boni, uerum 
 etiam mali uocari solent. nam hoc ibi nomen etiam serpens 
 hominis deceptor accepit. quod enim quidam interpretati sunt 
 \'sapientissimum omnium bestiarum\', <prudentissimum> potius 
 Graeci codices habent, unde in Latinam linguam scriptura 
 illa translata est. sed si eos putandum est innocentes a tribuno 
 esse dictos, quos a te ad exitium teneri dixit inuitos. 
 quid mirum, si et illic fieri credidit, quod in aliis locis factum 
 esse cognouit? non est ergo unde gaudeas te pati persecutionem, 
 cum inuenire non possis quomodo te asseras innocentem. 
 absit autem ut ista persecutio dicenda sit hominum, cum 
 sit potius pro hominibus liberandis persecutio uitiorum,

 

 

 
 
 qualem facit aegris etiam diligentia medicorum. quamuis etsi 
 essetis innocentes, hinc efficeremini nocentes, -quia occidere 
 cupitis innocentes. qui enim se innocentes conantur asserere 
 et tamen uitae suae nolunt parcere, quid aliud quam innocentes 
 conuincuntur occidere?

Uerba epistulae: In hac autem ecclesia, inquit, in 
 qua dei nomen et Christi, eius! ut etiam ipse dixisti, in 
 ueritate semper est frequentatum, nos aut uiui, quamdiu 
 deo placuerit, permanemus aut, ut dignum. est dei familia, 
 intra dominica castra uitae exitum terminamus, sub ea 
 scilicet condicione, quia, si uis fuerit operata, tunc id poterit 
 cuenire. nemo enim tam demens est, ut nullo impellente 
 festinet ad mortem . ad haec responsio: Neque hoc in tribuni 
 litteris legitur a te in ueritate inuo-catum nomen dei, quamuis 
 dixerit . inuocatum. quamquam etiamsi dixisset, posset hoc 
 intellegi non ad uestram gloriam, sed ad poenam. nam et de 
 gentibus impiis apostolus dixit: qui ueritatem in iniquitate 
 detinent, ut et uos facitis, qui ueritatem baptismi 
 diuini in iniquitate detinetis erroris humani. unde nos cum 
 uestram corrigimus iniquitatem, non utique debemus illius 
 sacramenti rescindere ueritatem. profiteris sane, innocens homo, 
 aliis quidem uerbis, cum ecclesia te ac tuos interituros. cum 
 enim dicis (in ecclesia, quid aliud uis intellegi nisi cum 
 ecclesia, quandoquidem id agere ignibus praeparas? haec est 
 innocentia partis Donati, ut hoc faciatis adiunctis mortibus 
 uestris, quod etiam apud Carthaginem in inuidiam nostram 
 de basilicis, quae uestrae fuerunt, sicut potuistis et cum quibus 
 potuistis, fecisse asseueramini sine mortibus uestris. quis 
 enim uos non credat zelando fecisse, quod facere etiam moriendo 
 disponitis? si autem illud non uos fecistis, hoc certe

 

 
 
 
 furiosius est quod uos facere praeparatis. sed dixisti: si uis 
 fuerit operata et adiunxisti: nemo est enim tam demens, qui 
 nullo impellente festinet ad mortem: quanto est ergo dementior, 
 qui, cum impellatur ad uitam, festinat ad mortem!

Uerba epistulae: Eos autem qui nobiscum sunt, 
 inquit, testem deum facio eiusque omnia sacramenta, quod 
 exhortatus sum et impensissime persuasi, ut, qui haberet 
 uoluntatem egredi, securus publice fateretur. nec nos enim 
 inuitos retinere possumus, qui didicimus ad dei fidem nullum 
 esse cogendum . ad haec responsio: Cur autem non te 
 etiamsi non inuitorum retentorem, tamen ad bonum opus exhortatorem 
 apertissime profiteris, si quod facturus es bonum 
 est? an forte quam malum sit et ipse intellegis atque id te 
 facturum magis ut terreas quam ut impleas comminaris, aut 
 mentiendo infidelis aut uerum dicendo crudelis ?

Uerba epistulae: (et alia manu:) Opto te incolumem 
 in rei publicae actibus florentem et a christianorum inquietudine 
 recedentem . ad haec responsio: Possumus eum et nos 
 optare et incolumem et in rei publicae actibus florentem, sed 
 non ab haereticorum correctione quiescentem.

Uerba posterioris epistulae: Honorabili et omni 
 affectu desiderando Dulcitio Gaudentius episcopus . ad haec 
 responsio: Si omni affectu desideras hominem, quare cum illo 
 tenere Christi respuis unitatem? an reddendo malum quasi 
 pro malo, quem tuum persecutorem putas, rebaptizare 
 desideras? -

Uerba epistulae: Solent sibi, inquit, sola fama noti 
 cupere aut inserto inuicem aspectu uerba miscere aut incogniti 
 saltem non horrere praesentiam. tua uero censura, quod 

 

 
 
 
 absentem me inueneris gratulatum te, quod autem redierim 
 contristatum, litteris intimasti . ad haec responsio: Non omnes, 
 qui sibi sola fama noti sunt, uidere inuicem uolunt, sed quos 
 bene ipsa fama commendat. mirum est autem re uera quod 
 tibi accidit, ut tu eum desiderandum dicas, a quo te persecutionem 
 perpeti quereris, ille autem, qui te persequitur, absentem 
 te malit esse et nolit eum, quem persequitur, inuenire. 
 sed hoc unde, nisi quia te potius eorum persecutorem uoluit 
 intellegi, quorum in Christo salutem tua praesentia credidit 
 impediri?

Uerba epistulae: Sed quoniam praeterita die, inquit, 
 ne epistulari responso siluissem, propter moram portantium 
 certa quaeque strictim ac breuiter intirnaui, nunc mihi dignationis 
 tuae scriptis sacrosanctae legis diuinae uerbis est 
 respondendum. dominus dicit: innocentem et iustum non 
 occides et purgatione non purgabis reum. certum est 
 igitur in dei iudicio pari crimine parique reatu esse deuinctos, 
 qui reum absoluerit et qui occiderit innocentem. si ante 
 communionem rei erant a te nominatus Gabinius uel ceteri 
 fideifragi in malo illi lapsu. consortes, secundum dei uoces 
 absolui minime debuerunt. si autem tamquam innocentes 
 uel sancti recepti sunt, quare in ea fide permanentes, unde 
 uelut sanctos accipitis, occiditis innocentes ? ad haec responsio: 
 Inuidiose et mendaciter loqueris. ille quippe, ad quem loqueris, 
 non tale praeceptum accepit ut occidamini, sed ut corrigamini; 
 quod si nolueritis, ne correctionem impediatis aliorum, 
 in exilium mittemini. quod si a iustis fieri non debet 
 iniustis, cur etiam falso uoluistis de Caeciliani exilio in nostra

 

 
 
 
 conlatione gloriari, quo eum missum uestris maioribus instantibus 
 a Constantino imperatore dixistis? iste autem tribunus 
 ad quem scribis, cui legum pro unitate latarum cura mandata 
 est, usque adeo uult ut uiuas, ut timeat ne ipse te occidas. 
 ecce constitue tibi ante oculos ipsum et te ipsum! ipse te in 
 Christi pace uult uiuere, tu in parte Donati te quaeris occidere: 
 quis uestrum sit tuus persecutor agnosce.

Gabinius autem iam noster, qui fuit aliquando 
 uester, et alii quam plurimi, qui ex uobis ad nos considerata 
 catholica ueritate transierunt, non ideo tibi uideantur a uestra 
 contagione non fuisse purgati, quia non sunt a nobis rebaptizati. 
 hi enim, qui nondum baptizati sunt, a peccatis omnibus 
 in catholica ecclesia lauacro regenerationis abluuntur, 
 in eis autem, qui hoc sacramentum non ad auxilium, sed ad 
 iudicium foris accipiunt, quia nec in desertore uiolamus 
 characterem regium, fit illud sicut scriptum est: caritas 
 cooperit multitudinem peccatorum.eccequemadmodum 
 possunt, quos non oportet baptizari, ipsa catholicae unitatis 
 caritate mundari, ut non incipiat eis inesse intus quod et foris 
 inerat, sed incipiat eis prodesse intus quod foris oberat. non 
 itaque a uobis accipimus uelut sanctos — ad nos enim transeundo 
 sanctificantur, qui manendo apud uos sancti esse omnino 
 non possunt — nec uos innocentes occidimus, quos etiam 
 reos uiuere uolumus.

Sed tu, qui testimonium diuinae uocis bene recolis 
 et nobis obicis deum dixisse: innocentem et iustum non 
 occides, si innocens et iustus es, quare te occidis? nos te 
 innocentem et iustum non dicimus et tamen nolumus occidaris: 
 tu te innocentem et iustum arbitraris et innocenti iustoque

 

 
 
 
 non parcis. certe ipse dixisti: in dei iudicio pari crimine 
 parique reatu esse deuinctos, qui reum absoluerit et qui 
 occiderit innocentem . quare ergo absoluisti Felicianum Maximianistam 
 reum? quare innocentem occidis et te ipsum? nos 
 autem nec reum absoluimus, sed ut mereatur absolui prius 
 corrigi cupimus, nec te innocentem, siue tibi parcas siue te 
 occidas, si in parte Donati remanseris, iudicamus. nam de 
 quantalibet innocentia glorieris, te ipsum innocentem occidendo 
 innocens esse non poteris, nisi forte mihi respondeas et dicas: 
 (cum me occido, non innocentem utique occido, quia ipsa 
 uoluntate, qua me occidere statuo, reus efficior animo, priusquam 
 corpus occidero\\ hoc si dicis, uerum dicis et te miris 
 modis accusando defendis. cum enim te ostendis in te occi, 
 dendo prius ipso proposito tuo fieri nocentem, procul dubio 
 facinore perpetrato nemo te conuincet, quod occideris innocentem. 
 hac itaque ratione colligitur, quod, cum multi innocentes 
 ab aliis occidantur, a se ipso innocens nullus occiditur. ea 
 quippe cogitatione, qua occidere se ipse molitur, innocentia 
 prius exspoliatur, ut, cum se occidit, non innocens moriatur. 
 hoc tibi contingeret, si, antequam te occidere praeparares, 
 innocens esses. nunc uero quia et antea iam haereticus innocens 
 non eras, non erit, si te occideris, tuae iniquitatis ini-, 
 tium, sed augmentum.

Uerba epistulae: Nam de sancto Emerito, inquit, 
 Caesariensi falsa ad nos pro merito fama peruenit. quod si 
 (sic) esset, audi apostolum dicentem: si exciderunt a fide 
 quidam illorum, numquid infidelitas illorum fidem 

 

 
 
 
 dei euacuauit? absit . ad haec responsio: Dicendum est de 
 Emerito Caesariensi quod tu dicere timuisti. falsa quidem de 
 illo fama iactata est, quod catholicus factus sit, sed quemadmodum 
 hoc audistis, ita totum quod factum est nosse potuistis. 
 cur ergo laudes coepiscopi tui, cuius tibi pro exemplo 
 nomen obiectum est, tacere uoluisti? profecto si fecit aliquid 
 laude dignum in tanto articulo, non abs te fuit utique reticendum. 
 sed quia laudibus eius non uis ut te inuidere potuisse 
 credamus, quare ergo tacuisti, nisi quia de illo erubescere 
 timuisti? uenit ergo Emeritus Caesaream illic positis et 
 praesentibus nobis. uenit autem non apprehensus cuiusquam 
 sagacitate, non adductus alterius potestate, sed excitatus propria 
 uoluntate uidere nos uoluit. uidimus eum, ad ecclesiam 
 catholicam pariter uenimus, adfuit maxima multitudo: nihil 
 pro sua seu uestra defensione dicere potuit, communicare 
 noluit, dilatus perseuerauit, conuictus obmutuit, inlaesus 
 abscessit. quid fieri potuit pro nostra mansuetudine lenius, 
 quid pro ueritate catholicae inuictius, quid pro uestra, si 
 sapiatis, correctione salubrius? cum enim sponte ad nos nisi 
 pro uobis contra nos dicturus aliquid non uenisset, profecto 
 dixisset, si quod diceret inuenisset. quaecumque enim cur 
 ueniret praeparauerat dicere, adiuuante misericordia domini 
 ante sunt nostra praeuentione refutata quam illius circumuentione 
 prolata. et certe si putas eum potuisse, sed noluisse 
 respondere, lege quod cum illo actum est et ipse responde. 
 si in pacem catholicam transisset Emeritus, diceretis eum 
 non diuina miseratione consensisse lumini ueritatis, sed ponderi 
 persecutionis humana infirmitate cessisse. si denique captus 
 adduceretur inuitus, non inopia respondendi, sed euadendi

 

 

 
 
 
 consilio tacuisse pro uestro arbitrio iactaretis. nunc uero 
 quando quidem ultro uenit, profecto quod tacuit non lingua, 
 sed causa defecit, quod autem transire in unitatem catholicam 
 noluit, animam superbam confusio pertinacissimam fecit. sed 
 hoc quantum ad ipsius exitium atque supplicium, tantum ad 
 aliorum confirmationem salutemque profecit. si enim uiderent 
 Emeritum nobis communicantem, suspicarentur hominem formidantem; 
 cum autem uiderunt et in parte Donati permanen. 
 tem et tamen aduersus fidem catholicam reticentem, magis 
 illis apparuit contra suos pro nobis silendo clamare. an uero 
 cum uoce atque ore sano et libero staret, non erat pro causa 
 nostra contra uos testis idoneus Emeritus ille, ille, inquam, 
 Emeritus et inimicus et mutus?

Sed bene tibi uisus es uestros auctoritate uidelicet 
 apostolica consolari. non propter Emeritum, qui non potuit 
 plus facere pro uobis, quam quod non inueniens, quid loqueretur 
 pro uobis, non tamen discessit a uobis, sed propter 
 alios, qui uestro errore derelicto in societatem catholicam 
 inmutati in melius aggregantur, commemorasti propterea 
 dixisse apostolum: si quidam illorum exciderunt a 
 fide, numquid infidelitas illorum fidem dei euacuauit? 
 absit . re uera hoc restat, ut excidisse dicantur a fide 
 qui deo crediderunt, fidem tenere qui hominibus credunt. in 
 semine tuo benedicentur omnes gentes dominus dixit: 
 ecce cui credunt, qui ex nobis ad nos transeunt. Caeciliani 
 peccato perisse transmarinas gentes homines dixerunt: ecce 
 quibus credunt, qui in uestra societate persistunt. et dicis eos 
 excidisse a fide, qui fidem dei secuti sunt, et eos fidem dei 
 habere, qui in uerbis hominum remanserint. ubi est ergo, quod

 

 
 
 
 huic sententiae abs te commemoratae continuo subiecit apostolus: 
 est autem deus uerax, omnis autem homo 
 mendax, si a fide exciderunt, qui credunt quod dixit deus 
 dominus uerax, et in fide. persistunt, qui credunt quod dixit 
 homo mendax?

Uerba epistulae: Fugam mihi, inquit, quasi ex 
 lege persuades, sed factor legis tantum debet audiri, quia 
 Paulus apostolus dicit: non auditores legis iusti sunt 
 apud deum, sed factores legis iustificabuntur. nam 
 audi et dominum dicentem, quia pastor bonus animam 
 suam ponit pro ouibus suis, mercenarius autem et 
 cuius non sunt oues propriae, uidet lupum uenientem 
 et fugit et lupus rapit eas et dispergit . ad haec responsio: 
 Ecce quomodo intellegit euangelium pars Donati! itane apostolus 
 non pastor, sed \'mercenarius erat, quando per murum 
 in sporta submissus fugit manus eius, qui eum conprehendere 
 cupiebat, et tu es pastor, qui eas quas domini dicas oues, ut 
 errore in animo pereant, furore corpus interimant, etiam 
 tecum uis perdere, tecum quaeris occidere, nec audis pastorem 
 pastorumque principem dicentem: fur non uenit nisi 
 ut occidat et perdat? ad hoc uenisti qui abscesseras, ad 
 hoc redisti qui fugeras? hoc opus furis est et latronis, non 
 pastoris atque custodis. uerumtamen etiam nobis non te cogentibus 
 uide, quia omnes collegas tuos qui fugerunt non 
 pastores, sed mercenarios intellegi noluisti. sed si essent apud 
 te dominicae oues, aut tecum uenirent, ut etiam te correctum 
 possent habere pastorem, aut te dimisso fugerent ad pastorem. 
 mercennarius autem, quem significat dominus, uiso lupo non

 

 

 
 
 
 corpore, sed animo fugit, quando deserit timore iustitiam, 
 sicut fugit Secundus uester Tigisitanus, quando Purpurium 
 Liniatensem de homicidio confessum magisque terribilem, ne 
 primatum uel episcopatum perderet, timuit corpore autem 
 etiam boni illi pastores apostoli in persecutione fugerunt nec 
 ideo tamen oues Christi cura et animo reliquerunt. si ergo 
 et tu pastor esses, prius in lupi parte non esses, deinde imperium 
 domini tui, qui seruos suos fugere in persecutionibus 
 iussit, per os cuiuslibet etiam peccatoris oboedienter audisses 
 nec contra dominum tuum argumentareris et diceres: facior 
 legis tantum debet audiri, quia Paulus apostolus dicit: non 
 auditores legis iusti sunt apud deum, sed factores 
 legis iustificabuntur .

Quid in aliam sententiam uerba manifesta conuertitis? 
 auditores legis et non factores apud deum iustos 
 negauit: ab hominibus, quando uerum dicunt, audiri non prohibuit, 
 ne, sicut tu, loqueretur contra dominum suum dicentem 
 de quibusdam: quae dicunt facite, quae autem 
 faciunt facere nolite. dicunt enim et non faciunt. 
 uides quemadmodum Christus etiam per homines auditores 
 ac praedicatores legis et non factores alios eam tamen audire 
 praecepit et eius esse factores; et tu dicis: factor legis tantum 
 debet audiri., et uolens redarguere quasi persecutorem 
 tuum loqueris aduersus creatorem tuum. peccatori quidem 
 dicit dominus: ut quid tu enarras iustificationes meas 
 et assumis testamentum meum per os tuum?, sed 
 ideo, quia illi nihil prodest, qui dicit et quod dicit non facit; 
 prodest autem illi, qui etiam per malum bonum audit et

 

 
 
 
 quod audit facit. non est quidem speciosa laus in ore peccatoris, 
 sed speciosa est in uita moribusque factoris, etiamsi 
 hanc ex ore audierit peccatoris. quantumlibet ergo existima 
 tribunum esse peccatorem et legis non esse factorem, oboedienter 
 tamen audi non istum, sed illum etiam per istum 
 qui dicit: si uos persecuti fuerint in una ciuitate, 
 fugite in aliam. quid statis? audite et fugite; Christus 
 hoc imperat, non tribunus. nisi forte respondes et dicis: \'ait 
 quidem Christus: si uos persecuti fuerint in ista 
 ciuitate, fugite in aliam; sed quare de ista ciuitate 
 discedam, quando nec iste meus persecutor est nec ego 
 Christi sum auditor?\' ac per hoc si manseris, lupus es saeuiens, 
 et si fugeris, lupus es timens. et quoniam sponsus 
 dicit: nisi cognoueris temet ipsam, o pulcra in 
 mulieribus, exi tu in uestigiis gregum et pasce 
 haedos tuos in tabernaculis pastorum, etiamsi te 
 pastorem esse gloriaris, tamen, quia de ouili dominico existi, 
 haedos tuos pascis, non oues Christi.,

Uerba epistulae: Deinde, inquit, quae loca erunt, 
 quae in hac persecutionis procella undique perturbatos tranquillitati 
 seruandos tamquam in portum recipiant sacerdotes, 
 quando dominus dixerit: cum uos persequi coeperint in 
 hac ciuitate, fugite in aliam [ciuitatem]. tute tunc 
 fugiebant apostoli, quia neminem pro eis proscribi iusserat 
 imperator. nunc uero christianorum receptores proscriptionibus 
 territi pericula formidantes non solum non recipiunt, uerum 
 etiam uidere timent quos tacite uenerantur . ad haec responsio: 
 Hoc plane laudo quod agnoscitis uos, sed quod uos non

 

 
 
 
 corrigitis doleo. quid enim hac tua professione manifestius, 
 qua satis declaras non uos ad eorum pertinere consortium, 
 quibus dominus ait: si uos. persecuti fuerint in una 
 ciuitate, fugite in aliam? nempe hoc est quod paulo 
 ante dixi posse te mihi uerissime respondere, si dicas: (nec 
 iste meus est persecutor nec ego Christi sum auditor.\' ecce 
 apertissime hoc dicis. quomodo enim es auditor Christi, cum 
 ille suis auditoribus, hoc est sectatoribus, promittat usque in 
 finem saeculi, quandocumque persecutionem passi fuerint, non 
 defuturas ad quas confugiant ciuitates, dicens: cum autem 
 persequentur uos in ciuitate ista, fugite in aliam. 
 amen enim dico uobis, non consummabitis ciuitates 
 Israel, donec ueniat filius hominis? tu autem 
 in hac persecutione, quam uos querimini perpeti, iam deesse 
 uobis dicis loca, quo fugere et ubi tamquam in portu possitis 
 ab hac tempestate requiescere, loquens contra promissionem 
 Christi, qui dicit non defuturas ciuitates, quo fugiant sui qui 
 persecutionem patiuntur, donec ueniat, id est usque ad consummationem 
 saeculi. quia ergo ille hoc promisit suis quod 
 uos non inuenitis, profecto ille mentitur, si uos eius estis; 
 sed quia ipse non mentitur, uos eius non estis. ac per hoc 
 nec tribunus cui rescribis persecutor est uester, sed persecutor 
 est persecutoris uestri, hoc est erroris uestri, quo compulsi 
 talia facitis, ut de illorum genere sitis, de quibus scriptum 
 est, quod persecutionem sunt passi ab ipsis factis suis. proinde 
 si intellegatis, quid in uobis qui uos diligunt persequantur, 
 ipsa sine dubio a quibus persecutionem patimini facta mala 
 uestra fugietis et coniungemini eis, qui ut uos liberent

 

 
 
 
 persequuntur uestros persecutores; non enim nisi uestros persequuntur 
 errores.

Uerba epistulae: Per opificem, inquit, rerum 
 omnium dominum Christum omnipotens deus fabricatum 
 hominem ut deo similem libero dimisit arbitrio. scriptum est 
 enim: fecit deus hominem et dimisit eum in manu 
 arbitrii sui. quid mihi nunc humano imperio eripitur, 
 quod largitus est deus? aduerte, uir summe, quanta in deum 
 sacrilegia perpetrentur, ut quod ille tribuit auferat humana 
 praesumptio et pro deo se id facere inaniter iactet. magna 
 dei iniuria, si ab hominibus defendatur. quid de deo aestimat 
 qui eum uiolentia uult defendere, nisi quia non ualet 
 suas ipse iniurias uindicare ? ad haec responsio: Secundum 
 istas uestras falsissimas uanissimasque rationes habenis laxatis 
 atque dimissis humanae licentiae inpunita peccata omnia relinquantur, 
 nullis oppositis repagulis legum nocendi audacia et 
 lasciuiendi libido bacchetur, non rex suum regnum, non dux 
 militem, non prouincialem iudex, non dominus seruum, non 
 maritus uxorem, non pater filium a libertate et suauitate 
 peccandi minis ullis poenisue compescat. auferte quod sana 
 doctrina pro sanitate orbis terrarum sapienter per apostolum 
 dicit et, ut confirmetis in arbitrio tanto peiore quanto liberiore 
 filios perditionis, delete quod ait uas electionis: omnis 
 anima potestatibus sublimioribus subdita sit. non 
 est enim potestas nisi a deo, quae autem sunt, a 
 deo ordinatae sunt. quapropter qui resistit potestati 
 dei ordinationi resistit; qui autem resistunt 
 ipsi sibi iudicium adquirunt. principes enim non 
 sunt timori bono operi, sed malo. uis autem non

 

 
 
 
 timere potestatem? bonum fac, et habebis laudem 
 ex illa; dei enim minister est uindex in ira ei qui 
 male agit. delete ista, si potestis, aut ista, sicut facitis, si 
 non potestis delere, contemnite. habete de his omnibus pessimum 
 arbitrium, ne perdatis liberum arbitrium, aut certe, quia 
 sicut homines hominibus erubescitis, clamate, si audetis: 
 puniantur homicidia, puniantur adulteria, puniantur cetera 
 quantalibet sceleris siue libidinis facinora seu flagitia: sola 
 sacrilegia uolumus a regnantium legibus impunita\', an uero 
 aliud dicitis, cum dicitis: magna dei iniuria, si ab hominibus 
 defendatur. quid de deo aestimat qui eum uiolentia uult 
 defendere, nisi quia non ualet suas ipse iniurias uindicare ? 
 haec dicentes quid aliud dicitis nisi: (nulla potestas hominis 
 contradicat atque obstrepat nostro libero arbitrio, quando 
 iniuriam facimus deo\'?s o dolor! fraudata sunt tali magisterio 
 tempora antiqua, quoniam nondum eras natus, quando sanctus 
 Moyses iniurias suas lenissime pertulit, dei uero seuerissime 
 uindicauit. tu nunc autem doctior haeretica praesumptione 
 inuidiosissime clamas: fecit deus hominem et dimisit 
 eum in manu arbitrii sui. quid mihi nunc humano 
 imperio eripitur, quod largitus est deus?, hoc uidelicet flagitans, 
 ut ad faciendas iniurias deo, qui cum libero arbitrio 
 fecit hominem, liberum tibi arbitrium relinquatur ab homine. 
 sed illi etiam, qui decreto Nabuchodonosor regis proposita 
 poena interitus sui et dispersionis domorum suarum a blasphemando 
 deo Sidrac Misac Abdenago terribiliter prohibebantur 
 et acriter si contemnerent plecterentur, dicere potuerunt quod 
 ipse dixisti: magna dei iniuria, si ab hominibus defendatur .

 

 
 
 
 quid de deo aestimat qui eum uiolentia uult defendere, nisi 
 quia non ualet suas ipse iniurias uindicare ? haec uerba tua 
 prorsus etiam illi dicere potuerunt et fortasse dixerunt, etsi 
 non eadem libertate, non dissimili uanitate.

Datum est igitur homini, quando creatus est, liberum 
 arbitrium, sed ut, si esset male faciens, fieret patiens. denique 
 illi primi homines, cum peccassent, morte damnati sunt, et 
 priusquam mors eis extrema etiam corporis suppleretur, in 
 exilium de paradiso missi sunt. mitiora in uos constituit 
 imperator propter mansuetudinem christianam: exilium nobis 
 uoluit inferre, non mortem. sed uos homines docti, considerantes 
 quid debeatur merito et quid minus sit in supplicio, 
 non de iudicio illius, sed de uestro additis mortem. nolite 
 perire in aeternum, dum uobis hoc tempore ad offendendum 
 deum concedi ab hominibus uultis liberum arbitrium. audi 
 apostolum et habebis magnum compendium, quo tibi regia 
 potestas nocere non possit: bonum fac, et habebis laudem 
 ex illa. ex illa et ante nos iusti habuerunt laudem, non solum 
 qui regibus religiosis fideliter paruerunt, uerum etiam qui 
 reges impios pro dei ueritate aduersarios pertulerunt: illi 
 laudem obauditionis, (isti laudem passionis), utrique tamen 
 ex illa, sed bonum faciendo, non potestatibus resistendo. quod 
 autem uos facitis, non solum bonum non est, sed grande 
 malum est, unitatem Christi pacemque conscindere, contra 
 promissa euangelica rebellare et aduersus eum de quo dictum 
 est: dominabitur a mari usque ad mare et a flumine 
 usque ad terminos orbis terrae, hoc est aduersus 
 uerum et summum regem christianorum, tamquam ciuili bello 
 christiana signa portare. sufficiat ergo uobis ad occasionem 
 correctionis, quod pro tam magnis malis uestris longe mitiora 
 et minora recipitis, si non uobis ultro quod imperator non

 

 
 
 
 constituit ingeratis, et nolite ad impunitatem licentiosam liberum 
 arbitrium uobis ab hominibus uelle concedi, ne in ipsius dei 
 manus infelicius incidatis. nam et maiores uestri iudicauerunt 
 in huiusmodi iniuriis dei liberum hominis arbitrium non relinquendum 
 a regibus inpunitum, quia, licet haberent causam 
 malam, Caecilianum tamen episcopum persequendo usque ad 
 imperatoris Constantini iudicium perduxerunt.

Uerba epistulae: Nostram uero fidem, inquit, quam 
 dominus Christus apostolis dereliquit, solae nobis istae persecutiones 
 gratissimam reddunt. felices, inquit, eritis, cum 
 uos persecuti fuerint homines et maledixerint et 
 dixerint aduersus uos omne nequam propter filium 
 hominis. gaudete et exultate, quia merces uestra 
 multa est in caelis; sic enim persecuti sunt et prophetas 
 qui ante uos fuerunt patres eorum. si tantum 
 solis apostolis dictum est, usque ad ipsos fides habuit praemia, 
 et quid proderat postea credituris? unde constat omnibus 
 dictum. deinde dicit apostolus Paulus: qui uolunt in 
 Christo sancte uiuere, persecutionem patiantur 
 necesse est. hoc autem in euangelio dominus dixit: ueniet 
 hora, ut omnis qui interficit uos putet se uictimam 
 dare deo. sed haec facient, quia non cognouerunt 
 patrem neque me . ad haec responsio: Recte ista dicerentur 
 a uobis quaerentibus martyrum gloriam, si haberetis martyrum 
 causam. non enim felices ait dominus qui mala ista patiuntur, 
 sed qui propter filium hominis patiuntur, qui est Christus 
 Iesus. uos autem non propter ipsum patimini, sed contra 
 ipsum; patimini quippe ideo, quia non ei creditis, et toleratis 
 ideo, ne credatis. quomodo ergo uos eam fidem tenere iactatis, 
 quam dominus Christus apostolis dereliquit? an usque adeo

 

 

 
 
 
 caecos et surdos uultis esse homines, ut non legant, non 
 audiant euangelium, ubi nouerint, quam fidem de sua ecclesia 
 dominus Christus apostolis dereliquit? ex qua diuisi atque 
 separati nihil aliud facitis quam contra uerba capitis et corporis 
 rebellatis, et tamen propter filium hominis ac fidem 
 quam reliquit apostolis uos persecutionem sustinere iactatis. 
 omittamus alia et nouissima uerba eius in terris audiamus, 
 ubi uideamus, quam fidem de ecclesia reliquit apostolis, quale 
 testamentum quodammodo fecerit non uitam finiturus, sed 
 sine fine uicturus, non mittendus in sepulchrum, sed ascensurus 
 in caelum. surgens enim a mortuis posteaquam apparuit discipulis 
 suis intuendus oculis manibusque tractandus: oportebat, 
 inquit, impleri quae scripta sunt in lege et 
 prophetis et psalmis de me. tunc aperuit illis sensum, 
 ut intellegerent scripturas, et dixit eis: quoniam 
 sic scriptum est et sic oportebat pati 
 Christum et resurgere tertia die, et praedicari in 
 nomine eius paenitentiam et remissionem peccatorum 
 per omnes gentes, incipientibus ab Hierusalem. 
 itemque in monte Oliueti, postquam nihil ulterius in 
 terris positus dixit, sed quod maxime fuerat necessarium hoc 
 commendauit extremum. multi quippe erant futuri per uniuersas 
 partes terrae uindicaturi sibi nomen ecclesiae et contra 
 uniuersam domum, quae per uniuersam terram cantat canticum 
 nouum, de quo scriptum est: cantate domino canticum 
 nouum, cantate domino omnis terra, de suarum 
 quisque ruinarum angulis latraturi. aliud namque apostoli 
 audire cupiebant et quod illis maxime fuerat necessarium 
 non quaerebant: dic nobis, inquiunt, si in tempore hoc 
 praesentabis [et quando] regnum Israel? at ille: 
 non est, inquit, uestrum nosse temp ora [uel momenta]

 

 
 
 
 quae pater posuit in sua potestate, sed accipietis 
 uirtutem superuenientis spiritus sancti in uos, et 
 eritis mihi testes in Hierusalem et in totam Iudaeam 
 et Samariam et usque ad terminos terrae. 
 his dictis nubes suscepit eum. nihil ulterius (his) 
 uerbis addidit: hoc tanto tenacius quanto posterius audientium 
 mentibus fixit. hanc sponsam suis amicis sponsus abiens 
 commendauit. hanc ergo (fidem) de sancta ecclesia discipulis 
 dereliquit. huic fidei, Donatistae, resistitis et pro fide, quam 
 dominus Christus reliquit apostolis, uos persecutionem ferre 
 contenditis. huic hominis filio, qui ecclesiam suam incipientem 
 ab Hierusalem et per omnes gentes fructificantem atque 
 crescentem tanta diligentia commendauit, mira caecitatis 
 impudentia contradicitis et propter filium hominis uos mala 
 sustinere clamatis. an hoc fortassis ideo dicitis, quia uobis 
 alium filium hominis inuenistis, cuius nomine uocitemini, de 
 cuius parte dicamini? erratis, non est ipse. quando propter 
 filium hominis pati persecutionem felicitatis esse dicebat, se 
 ipsum ille sponsus, non adulterum praedicabat.

Et nos confitemur, ut dicitis, non solis apostolis esse 
 dictum: beati eritis, cum uos persecuti fuerint 
 homines. ad omnes enim hoc pertinet, non qui post illos 
 quamlibet persecutionem passi sunt siue patiuntur siue qui 
 passuri sunt, sed qui propter iustitiam, sicut et ipsi. nam 
 hoc paulo superius dixerat: beati qui persecutionem 
 patiuntur propter iustitiam, quia ipsorum est regnum 
 caelorum; deinde ista subiunxit, quae commemorare 
 et frustra uobis usurpare uoluistis. frustra enim beatitudinem 
 istam pertinere ad uos putatis, quando in uobis iustitiam, 
 cui praemium debeatur, non demonstratis. quin immo e contrario 
 etiam pro iniquitate patimini, minus ab aliis, plus a

 

 
 
 
 uobis, ut ante dei iudicium quod futurum est etiam ipsi 
 uobis quod meremini ex aliqua parte reddatis. unde quia tu 
 ipse dixisti non hoc solis apostolis, sed omnibus dictum, ne 
 usque ad illos fides praemia habuisse uideretur: sicut hoc 
 ergo non solis apostolis, sed omnibus dictum est, qui etiam 
 post illos propter iustitiam fuerant mala quaecumque passuri, 
 sic etiam omnibus illud dictum est: si uos persecuti 
 fuerint in ista ciuitate, fugite in aliam. quare hoc 
 non facitis, si ad eorum societatem, quibus haec dicta sunt, 
 pertinetis? quod quidem etsi feceritis, non ideo pertinebitis, 
 quia et latrones hoc facere possunt, quos inquiri leges publicae 
 iusserunt. uerumtamen quia hoc facere non uultis, de compendio 
 uos ad istos, quibus haec dicta sunt, non pertinere 
 monstratis. et ut uos multo manifestius ipsa excusatio uestra 
 ab illo numero uerorum christianorum ostendat alienos, loca 
 quo confugiatis, quae ille usque in finem saeculi non defutura 
 promisit, uobis deesse iam dicitis, nullo modo illum quod 
 falsa promiserit conuincentes, sed uos ad eorum consortium 
 quibus hoc promisit non pertinere monstrantes et ideo non 
 ueraces martyres, sed haereticos uos esse fallaces. quid uobis 
 ulterius dicamus, quando lingua uestra uos uincit?

Nam et illud quod addidisti dixisse apostolum: 
 omnes, qui in Christo pie uiuere uolunt, persecutionem 
 patiantur necesse est, non quidem ille dixit: \'necesse 
 est\\ sed: omnes, ait, qui uolunt in Christo pie uiuere 
 persecutionem patientur. sed uos ad istos non pertinere 
 quis dubitat? si enim et uos estis, de quibus hoc dixit 
 apostolus, quare non facitis, quod ipse fecit apostolus? nam 
 si portae aduersus uos clauderentur, per murum submitti 
 debuistis, ut manus persequentium fugeretis. patent portae 
 et exire non uultis. quam persecutionem patimini nisi a uobis? 
 diligit uos persecutor uester et persequitur uos furor uester:

 

 
 
 
 ille ut fugiatis cupit, iste ut pereatis impellit. sic autem 
 intellegitis quod ait apostolus: omnes qui uolunt in 
 Christo pie uiuere persecutionem patientur, ut 
 maiores uestros sub apostata imperatore Iuliano non pie 
 uixisse uobis necesse sit confiteri. nam quisquis illo tempore 
 Donatista factus est, donec aduersus uestrum rursus errorem 
 pia christianorum imperatorum cura consurgeret, si ante 
 defunctus est, non pie uixit, quia non est passus persecutionem. 
 si autem hoc propterea dixit apostolus, quia, sicut alibi 
 scriptum est, temptatio est uita hominis super terram 
 nec cessat pios uerosque christianos non solum aduersitatis 
 infestatione, uerum etiam prosperitatis seductione temptare, 
 ut animus humanus aut afflictione succumbat aut elatione 
 uanescat, profecto, quamdiu hic uiuitur, omnes qui uolunt 
 in Christo pie uiuere persecutionem patientur, ut 
 aut uicti comprehendantur a diabolo aut probati diabolum 
 uincant. quos autem comprehensos captiuosque iam possidet, 
 non ut obtineat persequitur, sed quia obtinet utitur.

Porro si persequi tantummodo ille dicendus est, qui 
 dolore aliquo excruciat seu uult tenere ut excruciet, non tibi 
 uideatur excruciator cordis leuior esse quam corporis, et considera, 
 qualem persecutionem patiebatur qui dicebat in psalmo: 
 uidi insensatos et tabescebam. hanc persecutionem 
 Loth iustus patiebatur in Sodomis etiam priusquam in domo 
 eius angeli hospites eius, cum homines putarentur, a Sodomitis 
 appeterentur ad stuprum. iustus enim eos tam publice 
 turpes et ante suae domus iniuriam sine magno cordis cruciatu 
 uidere non poterat. 
 
 Unde inter suas persecutiones etiam talia commemorat 
 apostolus Paulus, dicens: quis infirmatur et ego non 
 infirmor? quis scandalizatur et ego non uror?

 

 
 
 
 proinde quanto maior est in nobis caritas Christi, tanto maiore 
 cum dolore animi uos uidemus habere sacramenta Christi et 
 separari a membris Christi et rebellare contra pacem Christi. 
 sed quamdiu in hoc corpore uiuitis, spes nobis aliqua de 
 nobis datur; cum uero iam in illa dissensione morimini, multo 
 amarius uos dolemus. iam porro quando uos ipsos necatis 
 uel irruendo armis alienis uel praecipitiis et submersionibus 
 et ignibus uestris, satis dici non potest quanto nos maerore 
 crucietis. plus quippe impius Absalon patrem sanctum Dauid 
 extinctus quam rebellis afflixit. uiuum namque eum comprehendi 
 cupiebat, ut qui malitia grassabatur paenitentia sanaretur. 
 erat ergo ille persecutor patris non solum populum dei diuidendo 
 nec solum contra dei legem et contra legitimum patris 
 regnum arma portando atque bellando, sed multo amplius 
 persecutus est cor paternum in illa impietate moriendo. denique 
 illum pater optimus pessimum filium, quem non desperando 
 non defleuerat uiuum, spe finita fleuit occisum. discite ergo, 
 quid sit quod apostolus ait: omnes qui uolunt in Christo 
 pie uiuere persecutionem patientur. si catholicorum 
 domus Donatistae non diripuissent, si catholicas ecclesias 
 non incendissent, si catholicorum codices sanctos in ipsa 
 incendia non misissent, si catholicorum corpora non immanissimis 
 caedibus afflixissent, si catholicorum membra non praecidissent, 
 si oculos non extinxissent, si denique catholicos non 
 crudeliter occidissent, hanc solam nos a uobis grauissimam 
 persecutionem perpeti uerissime diceremus, quia uidemus 
 uos insensatos et tabescimus, quia infirmatos et infirmamur, 
 quia scandalizatos et urimur, quia perditos et lugemus. haec 
 mala uestra, quae uos in aeternum interitum mittunt, amarius 
 nos persequuntur quam illa, quae a uobis nostris corporibus 
 uel rebus uel domibus aut basilicis inferuntur. minus persequimini, 
 cum in nos saeuitis, quam cum uos peritis. denique 
 in illa persecutione, qua in nos saeuitis, cum laude gaudemus, 
 in hac autem, qua uos peritis, si gauisi fuerimus, uobiscum

 
 
 
 perimus. sed quamdiu in hac carne uiuitis, de nobis desperare 
 non possumus; cum uero in hac impietate morimini, maxime 
 cum uos ipsos horrenda caecitate furoris occiditis, amarissimam 
 tristitiam nostram illud tantummodo consolatur, quod consolatum 
 est sanctum Dauid, in unitate scilicet dei populus 
 congregatus, qui fuit scelerati filii tyrannide diuisus. tolerabilius 
 enim longe pauciores pertinacissimi uestri suis praecipitiis 
 uel submersionibus uel ignibus pereunt, quam innumerabiles 
 populi illis eorum salutem impedientibus incendio cum illis 
 aeterni ignis ardebunt. numquam igitur ecclesiae Christi defuit 
 aut deerit, unde secundum apostolum qui uolunt in Christo 
 pie uiuere persecutionem patiantur, aut impiorum malitiam 
 sustinendo cum in noxia uiuunt, aut eos dolendo cum pereunt.

Nolite itaque falli, quod nobis dictum sit: 
 ueniet hora, quando qui uos occiderint putent 
 se officium facere deo aut, sicut tu hoc testimonium 
 posuisti: putent se uictimam dare deo . non quidem hoc 
 esse dictum de persecutionibus, quas gentes ecclesiae fecerunt, 
 manifestum est. diis enim suis plurimis, qui utique non sunt, 
 deputauerunt se gentiles officium facere, cum hoc facerent 
 uni deo. unde hoc idem, quod dominus praedixit suis, aut 
 per Iudaeos impletum est, qui sanctum Stephanum et multos 
 alios occiderunt, dum putabant se officium deo facere, quoniam 
 unum uerum deum colere uidebantur, aut etiam nobis, 
 id est catholicis, dictum est de diuersis haereticis usque quaque 
 furentibus, qui ubi possunt et quando possunt et quomodo 
 possunt occidendo catholicos putant se officium deo facere, 
 maximeque de uobis, qui praecipuum uobis nomen fecistis in 
 Africa de talibus uictimis. nam si uobis dictum esset, non 
 utique uos ipsi occideretis, sed expectaretis a nobis potius 
 occidi, qui putamus nos, ut dicitis, cum id facimus, officium 
 deo facere. nunc uero cum festinatis ad mortem, ne a nostris

 

 
 
 
 teneamini, uiuere metuitis, non occidi, quia erubescitis corrigi 
 aut de uestro (errore) conuinci. an forte uos estis ad quos 
 utrumque pertineat, quia, cum occidimini et uos a uobis, 
 putatis uos officium deo facere et has ei uictimas de uobis 
 dare? ad uos ergo pertinet, quod sequitur atque abs te commemoratum 
 est. mox enim dominus adiunxit et ait: sed 
 haec facient uobis, quia non cognouerunt patrem 
 neque me. cum itaque uos ipsos occiditis, putantes uos 
 officium deo facere, nec patrem cognouistis, (quem non audistis 
 dicentem: non occides, nec filium cognouistis), quem 
 non audistis dicentem: fugite.

Uerba epistulae: Sed belliferae, inquit, pacis 
 cruentaeque unitatis se incolas iactant. audiant dominum 
 dicentem: pacem meam do nobis, pacem relinquo uobis; 
 non sicut saeculum dat ego do nobis. saeculi enim pax 
 inter animos gentium dissidentes armis et belli exitu foederatur; 
 domini Christi pax salubri lenitate tranquilla uolentes 
 inuitat, non cogit inuitos . ad haec responsio: Uos quidem 
 belliferam pacem et cruentam unitatem facere cupitis aut 
 uiolentis mortibus nostris aut uoluntariis mortibus uestris, 
 non imputantes uobis quod facitis nobis et imputantes nobis 
 quod facitis uobis. sed nos et quod facitis nobis cogimur 
 sustinere et quod uobis facitis nihil possumus quam dolere, 
 dum tamen fiat pax et unitas Christi propter salutem multorum, 
 sicut fit in plurimis, etiamsi propter furorem paucorum non 
 fit in omnibus. nam si non inuido, sed fideli oculo uelletis 
 attendere, uideretis, quam uera pace atque unitate Christi 
 gaudeant qui ex uobis ad nos uenerunt, tot tantorumque 
 populorum agmina, in quibus etiamsi adhuc sunt nonnulli 
 ipsa nouitate turbati, et ipsi paulatim ab hac infirmitate

 

 

 

 
 
 
 sanantur. et si ficti aliqui perseuerant, non utique propter 
 ipsos non fuerant colligendi quos uidemus ueraces, quorum 
 quidam in regionibus uestris etiam quibusdam nostris maiores 
 apparuerunt, quando uobis illa perditionis libertate concessa 
 ad uos redire noluerunt. debebamus ergo, ne perderemus istos, 
 colligere et fictos, quia in euangelio legitur seruos ad nuptias 
 domini sui congregasse conuiuas bonos et malos, maxime quia 
 uos de area dominica superbiae spiritus tamquam improbus 
 uentus ante tempus uentilationis excussit, unde uos ad illam, 
 quantum opitulante deo possumus, reuocare conamur. et utique 
 nostis, quemadmodum scopis diligentiae frumentum simul etiam 
 cum terra trahitur, quando in aream reuocatur.

Quod autem uobis uidetur inuitos ad ueritatem 
 non esse cogendos, erratis nescientes scripturas neque uirtutem 
 dei, qui eos uolentes facit, dum coguntur inuiti. numquid 
 enim paenitentiam Niniuitae inuiti egerunt, quia hoc rege suo 
 compellente fecerunt? iam enim propheta iram dei uniuersae 
 ciuitati eam triduo perambulans praenuntiauerat: quid igitur 
 opus erat regis imperio, ut humiliter supplicaretur deo, qui 
 non intuetur ora sed corda, nisi quia erant in eis quidam, 
 qui nec curarent nec crederent praedicta diuina nisi territi 
 potestate terrena? ista igitur iussione regiae potestatis, contra 
 quam uoluntarius fit uester occasus, multis ad salutem quae 
 (est) in Christo praestatur occasio, qui etsi uiolenter adducuntur 
 ad cenam tanti patris familias et compelluntur intrare, 
 intus tamen inueniunt unde se laetentur intrasse. utrumque 
 enim futurum dominus ipse praedixit et utrumque compleuit. 
 nam reprobatis quibusdam, qui utique intelleguntur Iudaei, 
 quia ipsi per prophetas antea fuerant inuitati et ad horam 
 excusare maluerunt, ait dominus seruo suo: exi in plateas 
 et uicos ciuitatis, et pauperes ac debiles et 
 caecos et claudos introduc huc. et ait seruus:

 

 
 
 
 domine, factum est ut imperasti, et adhuc locus 
 est. et ait dominus seruo: exi in uias et saepes, 
 et compelle intrare, ut impleatur domus mea. intellegimus 
 \'uias\' haereses, schismata \'saepes\'; uiae quippe hoc 
 loco significant diuersas opiniones, saepes autem peruersas 
 opiniones. quid ergo miramini, si non corporalis cibi sed spiritalis 
 fame moritur, quisquis ad istam cenam nec libenter 
 introductus nec uiolenter impulsus ingreditur?

Uerba epistulae: Odio, inquit, saeculi ga-udemzts. 
 in eius pressuris non succumbimus, sed laetamur. mundus 
 hic non potest seruos Christi diligere, qui Christum cognoscitur 
 non amasse, domino ipso dicente: si saeculum uos 
 odit, scitote quia me primum odio habuit quam uos. 
 si me persecuti sunt, et uos persequentur . ad haec 
 responsio: Quomodo gaudentes odio saeculi pressuris eius non 
 succumbitis, sed laetamini, cum uos ipsos uelitis occidere, ne 
 molestias qualescumque patiamini, et mori eligitis non ab 
 aliis occisi pro ueritate Christi, sed a uobis ipsis pro parte 
 Donati? ista circumcellionum est insania, non martyrum gloria. 
 cum itaque appareant facta uestra, quid uobis uerba usurpatis 
 aliena? mundus iste, inquit, non potest seruos Christi diligere, 
 qui Christum cognoscitur non amasse . non ergo ad mundum 
 istum pertinemus nos, quia diligimus uos; sed serui Christi 
 uos non estis, qui malum pro bono retribuentes et malitiam 
 uestram, quando in nos exercere non potestis, in uos retorquentes 
 nec nos diligitis et uos occiditis. dominus autem 
 quando dixit: si saeculum uos odit, scitote quia me 
 prjorem uobis odio habuit. si me persecuti sunt, 
 et uos persequentur, non uobis, sed illis dixit, quibus 
 praecepit, ut, si eos persequerentur in ista ciuitate, fugerent 
 in aliam, quod uos non facitis. illis dixit, ad quas ciuitates 
 confugerent usque in finem saeculi non defuturas, quas uos

 

 

 
 
 
 querimini uobis iam deesse nec uultis fateri eos, quibus haec 
 dicta sunt, uos non esse.

Uerba epistulae: Sed etsi persecutio conquiescat, 
 inquit, unde martyrum numerus adimpletur, Iohanne dicente: 
 uidi, inquit, animas occisorum sub ara dei exclamantium 
 et dicentium: quamdiu, domine, non iudicas et 
 uindicas sanguinem nostrum de iis qui habitant 
 super terram? et acceperunt singuli stolas albas, et 
 dictum est eis, ut requiescerent adhuc paucum tempus, 
 donec impleatur numerus fratrum ipsorum qui 
 incipient interfici sicut et ipsi ? ad haec responsio: Si 
 sub ara Christi martyres esse uelletis, non uos ipsos incendendo 
 sacrificium diabolo faceretis. quis enim gaudet de isto 
 furore uestro nisi diabolus, qui eum uobis inspirat, et qui 
 sunt ex parte illius? ipse est, qui illum puerum, de quo in 
 euangelio legimus, mittebat aliquando in aquam, aliquando in 
 ignem, ipse et illum gregem porcorum praecipitem fluctibus 
 mersit, ipse, ut se de pinna templi praecipitaret, etiam ipsi 
 domino audacissima temptatione suggessit. ad diabolum sine 
 dubio pertinetis, cum tria genera mortis, aquam ignem praecipitium, 
 in uestris mortibus frequentatis. si enim mentes non 
 dementia perderetis, ista ipsa uerba, quae de sancto libro 
 posuisti, ab isto interitu quem uobis ingeritis uos reuocare 
 deberent. quid enim animae martyrum sub ara dei dicunt? 
 quamdiu, domine, non iudicas et uindicas sanguinem 
 nostrum de iis qui habitant super terram? 
 uindicari poscunt sanguinem suum, in eis utique a quibus 
 fusus est: numquid in aliis? ac per hoc uindicabitur uester 
 in uobis.

Quid est autem stultius quam quod putatis prophetiam 
 istam de martyribus, qui futuri praedicti sunt, non nisi in

 

 
 
 
 Donatistis esse completam, quasi, posteaquam hoc scripsit 
 beatus Iohannes, nulli martyres sint occisi, quo usque exsurgeret 
 pars Donati, qui si quando alios non possunt se ipsos 
 occidunt, qui faciunt opera latronum et daemonum et gloriam 
 sibi uindicant martyrum? quodsi tanto temporis interuallo, 
 id est a Iohanne usque ad istos, nulli occisi essent martyres 
 ueri, ut nihil aliud, uel temporibus antichristi diceremus 
 futuros, in quibus ille martyrum numerus compleretur, nec 
 tamen istos uel alieni uel sui sanguinis reos accrescere numero 
 uerorum martyrum crederemus, quibus dictum est ut requiescerent 
 paruum tempus, donec impleretur numerus fratrum 
 ipsorum, qui inciperent interfici sicut et ipsi, ab aliis utique, 
 non a se ipsis sicut isti, et ideo isti non sicut ipsi. possumus 
 etiam uerissime dicere ipsos quoque Donatistarum temporibus 
 catholicos quos occidunt ad supplementum illius numeri pertinere. 
 sed cum post apostolum Iohannem, qui futura illa 
 conscripsit, tanta strages martyrum interficientibus impiis 
 usque quaque in tam multis gentibus facta sit, quid sibi 
 uolunt isti suarum animarum extortores et alienarum tortores, 
 ut, quod de martyribus sanctis legunt esse praedictum, de 
 se iactent esse completum? praeparate uos potius, ut uester 
 sanguis non in eis, qui uos uel comprehendere uel fugere 
 cupiunt ut uiuatis, sed in uobis potius uindicetur. an forte, 
 ne hoc fiat, ideo non eum funditis, sed aut praecipitio colliditis 
 aut unda suffocatis aut in cinerem conuertitis? sed erratis. 
 uindicabitur in uobis, quocumque modo perimatur a uobis; in 
 uobis enim (etiam) uindicaretur, si non in ecclesia Christi, sed 
 in parte Donati ab aliis funderetur. itane uos clamabitis ad 
 deum, ut uindicet sanguinem uestrum, et exaudiet uos nisi 
 damnauerit uos? quomodo enim uindicetur, nisi qui eum 
 ausus est trucidare damnetur? in hac ergo uoce non estis 
 nisi accusatores uestri, quia uos estis rei sanguinis uestri, 
 nec deus nisi uos damnabit, quando a uobis uel collisum uel 

 
 
 
 suffocatum uel exustum uel quocumque pacto trucidatum 
 uel, si hoc elegeritis, effusum sanguinem uestrum uindicabit.

Uerba epistulae: An non ista, inquit, persecutio 
 est, quae tot milia innocentum martyrum artauit ad mortem? 
 christiani enim secundum euangelium spiritu prompti, sed 
 carne infirmi a sacrilega contaminatione caminorum reperto 
 compendio suas animas rapuerunt, imitati presbyteri Raziae 
 in Macchabaeorum libris exemplum, nec frustra timentes. 
 quisquis enim in eorum manus inciderit, non euasit. sed 
 quantum uelint faciant: quod certum est, dei esse non pos- 
 . sunt qui faciunt contra deum . ad haec responsio: Apertissime 
 omnino quam persecutionem patiamini et uerissime confiteris; 
 ipsa est enim de qua iam dixi, quae in sanctis scripturis de 
 quibusdam impiis satis euidenter expressa est, de quibus 
 dictum est quia persecutionem patiuntur ab ipsis factis suis. 
 quod quidem dici de uobis conuenientissime potest, etiamsi 
 uos aliorum manus propter uestra sacrilegia trucidarent. nam 
 et latrones et quilibet homines rei criminum capitalium, cum 
 iustis legibus puniuntur, non dicendi sunt persecutionem pati 
 nisi ab ipsis factis suis. sed nunc plane cum parcente uobis 
 mansuetudine christiana ita in uos saeuit uestra dementia, 
 ut, quemadmodum dicis, caminorum reperto compendio uestras 
 animas rapiatis, omni modo uos a uobis ipsis pati persecutionem 
 nimia est impudentia si negatis, quando uos utrumque 
 completis, et unde iuste pereatis et quod peritis. sic autem 
 dicis tot hominum milia esse qui hoc faciunt, quasi non etiam 
 ista sit non parua causa, cur ab huiusmodi magisterio uestro 
 Africa liberetur. eorum est enim hominum genus, cui hoc 
 malum persuadere potuistis, qui sole(ba)ut haec et antea 
 facere, maxime cum idololatriae licentia usque quaque ferueret, 
 quando isti paganorum armis festa sua frequentantium

 

 
 
 
 irruebant. uouebant autem pagani iuuenes idolis suis quis quot 
 occideret. at isti gregatim hinc atque inde confluentes tamquam 
 in amphitheatro a uenatoribus more immanium bestiarum 
 uenabulis se oppositis ingerebant, furentes moriebantur, putrescentes 
 sepeliebantur, decipientes colebantur. praeter haec sunt 
 saxa immania et montium horrida praerupta uoluntariorum 
 creberrimis mortibus nobilitata uestrorum. aquis et ignibus 
 rarius id agebant, praecipitiis greges consumebantur ingentes. 
 aetatis nostrae hominibus res notissimas loquor. quis enim 
 nescit hoc genus hominum in horrendis facinoribus inquietum, 
 ab utilibus operibus otiosum, crudelissimum in mortibus 
 alienis, uilissimum in suis, maxime in agris territans, ab 
 agris uacans et uictus sui causa cellas circumiens rusticanas, 
 unde et circumcellionum nomen accepit. uniuerso mundo 
 paene famosissimum Africani erroris opprobrium?

Ex hoc igitur genere quis ignorat quam multi 
 antea per diuersas mortes ibant et peribant, et nunc in illorum 
 comparatione quam pauci suis ignibus ardeant? sed si putas 
 moueri nos oportere, quia isto modo tot milia moriuntur, 
 quantum existimas nos habere consolationis, quod a tanta 
 dementia partis Donati, ubi non solum nefariae diuisionis 
 error, uerum etiam furor iste lex facta est, longe atque 
 incomparabiliter plura milia liberantur? neque enim isti, qui 
 pereunt, illorum saltem numero aequantur, qui ex ipso genere 
 nunc iam tenentur ordine disciplinae colendisque agris amisso 
 circumcellionum et opere et nomine inseruiunt, seruant castitatem, 
 tenent unitatem: quanto minus coaequantur isti perditi 
 numero utriusque sexus non solum puerorum et puellarum, 
 iuuenum et uirginum, uerum etiam coniugatorum et senum, 
 quorum innumerabiles ex Donatistarum nefaria dissensione 
 in pacem Christi ueram et catholicam transeunt! isti quippe, 
 qui se incendunt, nec tot homines sunt quot loca sunt 
 populis plena, qui ab exitiali peste erroris illius et furoris 

 
 
 
 per hanc instantiam perficiendae unitatis eruuntur. numquidnam. 
 obsecro, sanum misericordiae potest esse consilium, ut simul 
 cum illis isti omnes aeternis gehennarum suppliciis seruentur, 
 ne illi in istorum comparatione perpauci suorum caminorum 
 ignibus exurantur? ut enim omnes cum Christo uiuant, magnis 
 conatibus et uotis agendum est; sed si hoc per quorundam 
 furorem fieri non potest, saltem ut non omnes cum diabolo 
 pereant laborandum est.

Sane de scripturis sanctis sagacissime inquirens, 
 si quid proferre posses pro ista spontaneae mortis sententia 
 insana, inuenisse te aliquid putas, quia scriptum est in euangelio: 
 spiritus quidem promptus est, caro autem 
 infirma, tamquam ideo se quisque occidere debeat, quia 
 infirmus est ad passiones inter manus persequentium sustinendas..non 
 potuisti citius dicere falsos martyres uestros ex illorum 
 esse numero, de quibus scriptum est: uae his qui 
 perdiderunt sustinentiam, et ad illos prorsus non pertinere, 
 quibus dominus dicit: in uestra patientia possidebitis 
 animas uestras. de quibus autem legitur: spiritus 
 promptus est, caro autem infirma, somno non 
 uoluntario premebantur, non interitu uoluntario necabantur. 
 diligenter lege et quid loquaris attende. ubi est quod apostolus 
 ait: fidelis deus, qui non permittet uos temptari 
 super id quod potestis, sed faciet cum temptatione 
 etiam exitum, ut possitis sustinere? itane credendum 
 non est huic apostolicae ueritati et inimicos debemus nos 
 ipsos habere, quia inimicos non possumus alios sustinere? 
 absit hoc a cordibus christianis. plane fideli apostolo, immo 
 ipsi fideli deo, qui non sinit suos temptari supra quam ferre 
 possunt, sed facit cum temptatione etiam exitum, ut possint 
 sustinere, credant catholici, non credant Donatistae, et ne

 

 
 
 
 semper ista non credant, non sint Donatistae. quando enim 
 desperatur in quibusque passionibus a domino impetranda 
 patientia et ideo quaeritur compendium caminorum, ubi se 
 isti non quidem feris, ut ait beatissimus Cyprianus, sed tamen 
 flammis obiciunt, quos nemo damnauit, non est hoc consilium 
 sed furor, non est sapientia sed amentia. habeant isti incendia 
 sua, qui non dicunt de adiutorio domini: quoniam ab ipso 
 patientia mea.

Certe sanctus Iob, quando a capite usque ad pedes 
 intolerabili uulnere putrescebat et doloribus excruciabatur 
 immanibus, hoc uestrum compendium habebat in promptu, 
 quo se ab huiusmodi uita horrendis calamitatibus plena, in 
 qua procul dubio manebat, nolebat eripere. potestas utique 
 aderat, sed iustitia non sinebat. secundum hoc enim dicit: 
 atque utinam possem me occidere aut rogare alium 
 ut faceret mihi hoc. negauit se posse iustus, quod per 
 iustitiam fieri non poterat. eo loquendi modo et apostolus ad 
 Galatas dicit: testimonium uobis perhibeo, quia, si 
 fieri posset, oculos eruissetis et dedissetis mihi. 
 cur enim et hoc fieri non posset, nisi quia iuste fieri nullo 
 modo posset? sic et dominus, cum per angelos suos iustum 
 Loth de Sodomis exeuntem urgeret, ut properaret in Segor: 
 non enim, inquit, potero facere rem, donec tu illo 
 introeas. non posse se dixit, quod sine dubio poterat per 
 potentiam, sed non poterat per iustitiam. posset enim patientissimus 
 Iob, ut nihil aliud, uel cibum uel potum non sumere 
 atque ita illam uitam aerumnosam horrendamque consumere; 
 sed hoc iuste facere non posset, quoniam nulli fas est se 
 ipsum occidere, maxime cum, ut possit uiuere, possit fugere. 
 an hoc aliquis dubitauerit, quod ille uir sanctus, qui tam 
 multa in suis doloribus loquebatur, rogare ut hoc sibi fieret

 

 
 
 
 aliquem posset? neque enim, ut dolenti et putrescenti manus 
 defuit ad perimendum, et lingua defuit ad rogandum. certe 
 uel ipsam coniugem suam poterat hoc rogare. quae tamen 
 ut hoc fieret nec ipsa suggessit, quae illum mori per eius 
 blasphemiam deo irascente cupiebat, ideoque aliquid in deum 
 consilio nefando (dicens) tamen ut ipse se occideret ei dicere 
 non audebat. plus iuris in uos diabolus habet, qui uobis tam 
 facile persuadet, quod insipienti mulieri persuadere non potuerat, 
 quam sibi ministram ad decipiendum uirum suis illi 
 ablatis omnibus reseruauit. dixit itaque se iustus ille non 
 posse aliquem rogare ut eum interficeret, etiam id ostendens 
 utique non licere. quod enim non potest iuste, non potest 
 iustus, quoniam hoc decernendo prius amittit iustitiam, ut, 
 quod non potest iustus, possit iniustus. sic ergo dixit: atque 
 utinam possem me ipsum interficere, tamquam diceret 
 <atque utinam iustum esset\'; tunc enim a iusto fieri posset. 
 neque enim, ut hoc posset quod non potest nisi iniustus, 
 iniustitiam sibi optaret, sed si fieri posset, hanc uellet esse 
 iustitiam. quod fieri quia non potuit, ut haec esset iustitia, 
 non potuit iustus quod sola faceret iniustitia. ac per hoc non 
 est iniustum homini iusto optare mortem, quando amarissima 
 est uita, sed si deus optatam non dederit, non erit iustum 
 nisi tolerare eam amarissimam uitam. sicut a iusto nec illud 
 alienum est, ut optet uitam, quando amara mors imminet, 
 sed cum se uidet eam impetrare non posse, dicit quod nos 
 in se transfigurans dominus ait: uerum non quod ego 
 uolo, sed quod tu u i s, pater. haec autem illis dicenda 
 sunt, quos ad mala gerenda quaerunt qui persequuntur, non 
 quos ad bona participanda qui diligunt; eis, inquam, dicenda 
 sunt ista, qui persecutionem patiuntur propter iustitiam, non 
 qui eam sibi faciunt propter iniustitiam.

Proinde etiam senior ille Razias, quem sibi isti 
 exemplis sui sceleris destituti de Machabaeorum libris tamquam 
 imitandum se inuenisse gloriantur, hoc facere debuit, 
 quod in eisdem litteris leguntur septem illi fratres etiam 
 exhortante matre fecisse, ut comprehensus et a lege domini 
 sui non auersus omne, quod ei applicitum esset, acciperet et 
 in dolore sustineret et in humilitate sua patientiam haberet. 
 quocirca humilitatem inter manus inimicorum non ualens 
 ferre non plane sapientiae, sed insipientiae dedit exemplum 
 non Christi martyribus, sed Donati circumcellionibus imitandum. 
 uerumtamen si diligentius consideremus, et ab isto 
 apparetis alieni. iste quippe, cum iam comprehenderetur ab 
 hostibus, non habuit liberam fugam. ideo se gladio percussit 
 et, cum perimere non potuisset, de muro se praecipitauit, 
 deinde abruptam petram, cum iam uiuere non posset, adhuc 
 tamen spirans et corpus impetu mouens, currendo licet exsanguis 
 obtinuit, ubi utraque manu producta sua intestina discerpsit 
 dispersit occubuit, turba ita circumdatus, ut euadere 
 non posset, etsi uiuere posset. uos igitur, qui nec dominum 
 auditis dicentem: fugite nec imitamini Razian, qui uoluit 
 nec potuit fugere, profecto, quia non habetis illum in praecepto, 
 nec habetis istum in exemplo. quid quod iste Razias secundum 
 uestram rationem sine dubitatione culpandus est? dixisti 
 enim propter euangelicam sententiam, ubi dominus ait: spiritus 
 quidem promptus est, caro autem infirma, 
 uos ad caminorum fugisse compendium, quia uidelicet infirmi 
 estis perferre manus inimicorum, si ab eis comprehensi 
 fueritis. ergo illius, qui se gladio grauiter uulnerauit, qui 
 uulneratus murum petiit, qui se inde in ceruicem praecipitem 
 dedit, qui et postea potuit ad petram currere, in petra stare, 
 intestina educere carpere spargere, numquid dici potest spiritus 
 promptus, caro autem infirma? cuius non solum spiritus

 

 
 
 
 tam promptus apparuit, sed etiam caro tam firma, ut uix 
 credibile sit eum facere uoluisse ac ualuisse quae fecit. itaque 
 uobis oportet iste displiceat, qui rationem uestrae infirmitatis 
 sua firmitate perturbat. porro si fugere ualens nec uolens in 
 domum suam ligna congessisset atque irruentibus inimicis, 
 ut eum comprehenderent, ignem supposuisset seque cum suis 
 aedibus concremasset, uobis quidem praebuisset exemplum, 
 sed sibi adquisisset grande tormentum. nunc autem, quoniam 
 fugere non ualuit, aliquanto minus est fortasse sui sanguinis 
 reus, quod sibi intulit mortem, quam comprehenso inimicus 
 iam fuerat illaturus.

At enim sanctarum scripturarum auctoritate laudatus 
 est Razias\'. quomodo laudatus? quia fuit amator ciuitatis: hoc 
 potuit et carnaliter, ciuitatis uidelicet illius terrenae Hierusalem 
 quae seruit cum filiis suis, non autem illius quae sursum, 
 liberae matris nostrae. laudatus est, quia continentiam seruauit 
 in Iudaismo: at haec sibi in comparatione iustitiae christianae 
 damna et stercora fuisse dicit apostolus. laudatus est, quia 
 pater Iudaeorum appellabatur : hoc magis est unde et illi 
 tamquam homini subrepsit humilitatis impatientia, ut prius 
 mori uellet quam hostibus subici. dictum est, quod elegerit 
 nobiliter mori: melius uellet humiliter, sic enim utiliter. illis 
 autem uerbis historia gentium laudare consueuit, sed uiros 
 fortes huius saeculi, non martyres Christi. dictum est, quod 
 se uiriliter de muro praecipitauit in turbas: nec nos dicimus 
 eum hoc fecisse muliebriter. quamquam uos, qui multum 
 exemplo isto profecistis, etiam feminas uestras hoc facere 
 docuistis: sed fatemur hoc etiam ipsas non facere muliebriter, 
 sed uiriliter, non tamen salubriter, quia non fideliter. ad 
 extremum quod inuocasse dictus est dominatorem uitae ac 
 spiritus, ut haec illi iterum redderet, id est uitam et spiritum, 
 nec tunc aliquid poposcit, quo boni discernuntur a malis.

 

 
 
 
 reddet enim haec deus et his qui male egerunt non in resurrectione 
 uitae aeternae, sed in resurrectione indicii aeterni. 
 laudatus est itaque iste Razias amator ciuitatis ut ualde bene 
 audiens, id est bonae famae, quia pater Iudaeorum appellatus 
 est et quod continentiam tenuerit in Iudaismo. istam uero 
 eius mortem mirabiliorem quam prudentiorem narrauit quemadmodum 
 facta est, non tamquam facienda esset scriptura 
 laudauit. nostrum est autem, sicut apostolus admonet, omnia 
 probare, quae bona sunt tenere, ab omni specie mala nos 
 abstinere.

Et hanc quidem scripturam, quae appellatur Macchabaeorum, 
 non habent Iudaei sicut legem et prophetas et psalmos, 
 quibus dominus testimonium perhibet tamquam testibus suis, 
 dicens: oportebat impleri omnia quae scripta sunt 
 in lege et prophetis et [in] psalmis de me, sed recepta 
 est ab ecclesia non inutiliter, si sobrie legatur uel audiatur, 
 maxime propter illos Macchabaeos, qui pro dei lege sicut ueri 
 martyres a persecutoribus tam indigna atque horrenda perpessi 
 sunt, ut etiam hinc populus christianus aduerteret, quoniam 
 non sunt condignae passiones huius temporis ad futuram 
 gloriam quae reuelabitur in nobis, pro quibus passus 
 est Christus, si tanta patientissime pertulerunt pro lege quam 
 dedit deus per famulum hominibus illis, pro quibus nondum 
 tradiderat filium: quamquam et iste Kazias habeat quod 
 legentibus prosit, non solum ut mens exerceatur recte iudicando 
 quod legit, uerum etiam ut animus humanus, immo animus 
 christianus aduerteret, quanta ferenda sint ab inimicis ardore 
 caritatis, cum a se ipso iste timore humilitatis tanta pertulerit. 
 sed ardor caritatis de sublimitate descendit gratiae diuinae, 
 timor autem humilitatis ex amore accidit laudis humanae, et 
 ideo ille certat per patientiam, hic autem peccat per

 

 
 
 
 impatientiam. non itaque debemus, quidquid in scripturis etiam 
 dei testimonio laudatos homines fecisse legerimus, consentiendo 
 approbare, sed considerando discernere, adhibentes iudicium 
 non sane nostrae auctoritatis, sed scripturarum diuinarum 
 atque sanctarum, quae nos nec illorum hominum, quibus 
 illic bonum atque praeclarum testimonium perhibetur, omnia 
 uel imitari uel laudare facta permittit, si quae non recte ab 
 eis facta sunt uel huic iam tempori non conueniunt.. sed de 
 iis, quae tunc fuerant recta, nunc non sunt, quid opus est 
 aliquid in hac quaestione discutere, cum hoc, unde agitur, ut 
 sibi quis inferat mortem, maxime cui conceditur uel potius 
 qui compellitur uiuere, in eis sit factis, quae nec poterunt 
 umquam recta esse nec potuerunt, sicut satis iam demonstrauimus?

Proinde quomodolibet accipiatur a uobis huius Raziae 
 uita laudata, non habet mors eius laudatricem sapientiam, 
 quia non habet dignam dei famulis patientiam, potiusque huic 
 uox illa sapientiae, quae non laudis, sed detestationis est, competit: 
 uae his qui perdiderunt sustinentiam. nam si 
 laudatorum facta omnia creditis imitanda, numquid melior est 
 iste Razias quam Dauid? cur ergo eius factum de aliena uxore 
 appetenda eiusque occidendo marito nullus bonus sibi proponit 
 (imitandum), sed potius cauendum atque uitandum? numquid 
 melior est Razias quam Salomon? placetne ergo uobis, ut eius 
 erga mulieres lasciuiae, quarum seductionibus usque ad templa 
 idolis fabricanda perductus est, imitandum proponamus exemplum? 
 numquid melior Razias quam Petrus apostolus, qui ubi 
 dixit: tu es Christus filius dei uiui, tam beatus a domino 
 appellatus est, ut claues regni caelorum accipere mereretur, 
 nec tamen in eo creditur imitandus, ubi mox eodem momento 
 reprehensus audiuit: uade post me, satanas; non enim

 

 
 
 
 . sapis quae dei sunt, sed quae hominum? atque ut 
 haec taceam, quae uoce apertissima sancta ecclesiae scriptura 
 culpauit, et ea dicam, quae tantummodo ibi narrata atque 
 conscripta sunt nec de his est in alter(utr)am partem laudis aut 
 reprehensionis lata sententia, sed quae nobis iudicanda permissa 
 sunt, numquid melior Razias quam Noe? quis autem illum 
 uirum, quod iacuit ebrius, laudauerit sobrius? numquid melior 
 est Razias quam ludas patriarcha? quis tamen eum approbet, 
 cui placeat, quem non rectissime offendat in illa fornicatione, 
 quandoquidem non ad suam nurum, quia hoc ignorauit, uerumtamen 
 ad eam quam meretricem putauit ingressus est? numquid 
 melior est Razias quam Samson? audete itaque dicere, 
 si potestis, illud quod in crinibus habuit uirtutis magnum 
 diuinumque secretum blandienti mulierculae fuisse prodendum. 
 nam illud quod cum inimicis occidit et se ipsum, quando 
 super se atque illos deiecit domum, mortem quam mox ab 
 eis fuerat perpessurus communem uoluit cum illis habere, quia 
 non posset euadere. quod quidem non sua sponte fecit, sed 
 hoc spiritui dei tribuendum est, qui usus est eo, ut faceret 
 quando illi adfuit, quod facere non poterat quando idem spiritus 
 defuit. sicut Abrahae factum, quando filium uoluit immolare, 
 quod deo iubente fuit oboedientia, deo non iubente quid 
 fuisset nisi dementia?

His sacris litteris eruditus beatus Cyprianus in confessione 
 sua dixit disciplinam prohibere ne quis se offerat. uidete, . 
 quantum mali faciatis, cum uos uultis occidere, qui essetis 
 indisciplinati, etiam si uos aliis hoc uobis facere cupientibus 
 uelletis offerre. fugam praecipit quem uocatis saluatorem, fugam 
 permittit persecutor: quid ergo sequimini, ut uestris ignibus 
 pereatis, nisi uestrum furorem? et tamen dicis: an non est 
 ista persecutio, quae tot milia innocentum artauit ad mortem ?

 

 
 
 
 ostendite, quomodo sitis innocentes, qui Christum diuiditis et 
 uos occiditis. ostendite, quomodo artemini ad mortem, quibus 
 fuga et diuinitus iubetur et humanitus relaxatur. ostendite, 
 quemadmodum caminorum compendio animas uestras a contaminatione 
 rapiatis, quas potius caminorum sacrilegio tamquam 
 diabolico sacrificio contaminatissimas facitis. interrogate Christum: 
 iubet uos fugere; interrogate tribunum: permittit uos 
 fugere; si et ipsum Razian interrogare possetis, responderet 
 nobis: (ego\' non potui fugere.\' uos ergo nec Christum saluatorem 
 nec tribunum persecutorem nec Razian auctorem habetis.

Quod autem dixisti, ut se ipsos uestri occiderent, 
 non eos frustra timuisse, quoniam quisquis in nostras 
 uel nostrorum manus incidit non euasit, quid (non) euaserit 
 quaero. si mortem, cur eam uobis infertis manibus uestris, 
 si hanc timetis a nostris? sed manifestum est non de morte 
 uos dicere. nam quantum cupiamus uos uiuere, etiam ipsi 
 scitis; ideo nos de uestra morte terretis. proinde si communionem 
 nostram dicis neminem uestrum qui in manus nostras 
 incidit euasisse, utinam uerum diceres! ualde quippe feliciter 
 non euaderent communionem quae offertur a catholicis, ut 
 euaderent damnationem quae paratur haereticis. sed falsum 
 esse quod dicis uel ex uestro Emerito cogitare potuisti, qui, 
 cum uenisset ad nos, facilius est ueritate conuictus quam 
 communicare compulsus. sunt et alii fama quidem minores, 
 sed stultitia pares. quisquis enim fuit similis uanitatis, ut 
 contra manifestissimam ueritatem peruersissima uerecundia 
 fieret pertinax, cum putari erubescit inconstans, expers a nobis 
 catholicae communionis abscessit. sed ideo dixisti: quisquis 
 in eorum manus incidit non euasit, quoniam paucissimos 
 apertissimae ueritati perseueranter resistentes et discedentes 
 latere arbitratus es. sed Emerito fecisti secundum uos

 

 
 
 
 grauissimam iniuriam, qui perdidit apud te duritiae suae laudem. 
 tamquam frustra esse uoluerit inter paucos ueritati non consentientes, 
 quia deputari (non) meruit inter latentes. quis nostrum 
 non te credat inuidere collegae? aut si non inuides, imitare. 
 ueni ad nos et tu sicut ipse, audi quod dicimus sicut ipse, 
 responde, si potes, quod non potuit ipse; si autem nec respondere 
 nec communicare uolueris, discede sicut ipse. ecce ille 
 de nostris manibus illaesus abscessit; tu quare dicis: quisquis 
 in eorum manus incidit non euasit ? ecce ille non sibi credidit 
 loca defutura ubi posset latere; tu quare disponis ardere? 
 itane nondum uides uos esse potius, qui non pertinetis ad 
 deum et qui facitis contra deum non solum peste communi, 
 qua Christi unitati resistitis, sed etiam nos praecipue, qui 
 huic tanto sceleri uestro etiam mortes addere festinatis?

Uerba epistulae: Sed quoniam prudentiam 
 tuam, inquit, exsecutoris officium non decebat, quaeso paucis 
 aduerte. alia est ut reor solida ueritas, alia effigies ueritatis. 
 quoniam ueritas robore suo firmata constat, idolum siue 
 simulacrum est quod in iniuriam ueri simile fecerit humana 
 praesumptio; numquam tamen potest praeiudicare ueritati 
 fallacia. simulacrorum cultores dico, qui non tenent ueritatem ; 
 sub alieno uocabulo gentilem existimo, qui facit sibi quod 
 colat. unde publicum apertumque est, quod minis siue terrore 
 et persecutionibus crebris Gabinium similesque de naturae 
 libertate sublatos ipsi sibi quos uenerarentur perfidos fabricasse 
 noscuntur, ad quorum cultum coguntur inuiti . ad haec 
 responsio: Adhuc addis furori uestro uerba blasphemiae et 
 audes dicere ecclesiam catholicam humanum esse figmentum, 
 cui dicit deus: ego enim sum dominus qui facio te, 
 dominus nomen ei. et. ut sciamus ipsam eam catholicam 
 uniuerso terrarum orbe diffusam, sequitur et adiungit: et qui

 

 

 

 
 
 
 eruit te ipse deus Israel uniuersae terrae uocabitur. 
 hoc euidentissimum dei opus humanum dicitis esse figmentum 
 nec uos respicitis, quod ab ista ecclesia, quam se promisit 
 deus in uniuersa terra esse facturum, nullo modo separaremini, 
 nisi hominem sequeremini. nos eum sequimur, qui dixit Abrahae: 
 in semine tuo benedicentur omnes gentes. eum sequimui, 
 qui dixit ipsi ecclesiae suae quod modo commemoraui: 
 ego sum dominus qui facio te, dominus nomen ei, 
 et qui eruit te ipse deus Israel uniuersae terrae 
 uocabitur. propterea tenentes ecclesiam, quae dilatatur et 
 crescit per omnes gentes et per uniuersam terram, non utique 
 figmentum sequimur humanum, sed promissum factumque 
 diuinum. uos quid sequimini, ut ab huius diuinae promissionis 
 et diuini operis communione diuisi uelitis esse de parte Donati? 
 peccato Caeciliani perisse de orbe terrarum promissiones dei 
 et remansisse in parte Donati homo uobis dixit an deus? si 
 deus, legite hoc nobis ex lege prophetis psalmis, apostolicis 
 et euangelicis litteris. legite, si potestis, quod in collatione 
 nostra minime potuistis. si autem homines ista dixerunt, de 
 quibus dictum est: firmauerunt sibi sermonem mali 
 gnum, ecce humanum figmentum, ecce quod colitis, ecce cui 
 seruitis, ecce propter quod rebellatis insanitis ardetis.

Gabinius uero et ceteri, qui hanc ecclesiam cognouerunt 
 elegerunt tenuerunt, non humanum figmentum, sed diuinum 
 promissum praedictum et impletum cum fidelibus habere 
 cupientes, ulterius pro humano figmento ipsas humanas molestias 
 perpeti noluerunt. qui enim pro ueritate et unitate Christi 
 non dico res suas, sed istam etiam uitam suam aliis dumtaxat 
 auferentibus atque interficientibus amiserit, uere fidem habet, 
 uere spem habet, uere caritatem habet, uere deum habet; 
 quisquis autem pro parte Donati uel fimbriam uestimenti perdiderit, 
 cor non habet. quid ergo mirum, si homines sapientes,

 

 
 
 
 cum uiderunt contra obduratae consuetudinis pertinacissimam 
 uetustatem proposita sibi esse damna et exilia, considerauerunt, 
 utrum pro parte Donati contra ecclesiam catholicam, hoc est 
 pro figmento humano contra opus diuinum, perpeti ista deberent, 
 et se utique non debere uiderunt atque istam quam uocatis 
 persecutionem cognouerunt sibi esse correctionis occasionem 
 et fecerunt quod scriptum est: da sapienti occasionem 
 et sapientior erit. uides itaque, quam inaniter dixeris 
 homini, qui ex praecepto piissimi imperatoris sui uestram 
 correctionem requirit, quod huius prudentiam exsecutoris officium 
 non decebat. quid enim magis religiosum militantem 
 decet quam ut in ea causa, in qua perpendit quibusnam uos 
 uultis esse deceptio, multis ipse fiat corrigendis saluatio?

Uerba epistulae: Ad docendum, inquit, populum 
 Israel omnipotens deus prophetis praeconium dedit, non 
 regibus imperauit. saluator animarum dominus Christus ad 
 insinuandam fidem piscatores, non milites misit . ad haec 
 responsio: Audite ergo prophetas sanctos et sanctos piscatores, 
 et molestos non patiemini religiosissimos reges. iam enim et 
 superius ostendi ad curam pertinuisse regis, ut Niniuitae deum 
 placarent, cuius iram propheta annuntiauerat. quamdiu ergo 
 uos non tenetis ecclesiam quam (prophetae) praenuntiauerunt, 
 piscatores apostoli plantauerunt, tamdiu reges, qui eam tenent, 
 rectissime ad suam curam iudicant pertinere, ne uos aduersus 
 eam rebelletis impune. nam deus et reges habuit inter prophetas; 
 Dauid quippe sanctus, quod non potestis ignorare, rex fuit. 
 audite itaque prophetantem regem, et nullum religiosum regem 
 formidabitis irascentem. audite, inquam, prophetam regem 
 dicentem de Christo: dominabitur a mari usque ad 
 mare et a flumine usque ad terminos orbis terrae, 
 et non timebitis christianum regem succensentem uobis hanc 
 ecclesiam blasphemantibus, quae, sicut a rege prophetata est,

 

 

 
 
 
 exhibetur usque ad terminos orbis terrae, quia et rex Nabuchodonosor, 
 quamuis propheta non fuerit, eos tamen, qui 
 blasphemarent deum Sidrac Misac [et] Abdenago, religiosa 
 seueritate coercuit.

Verba epistulae: Mundanae, inquit, militiae 
 numquam deus expectauit auxilium, qui solus potest de uiuis 
 et mortuis iudicare . ad haec reponsio: Non mundanae militiae 
 deus expectat auxilium, quando regibus largitur potius beneficium, 
 qui eis inspirat, ut in regno suo curent fieri domini 
 sui praeceptum. quibus enim dictum est: et nunc, reges 
 intellegite, erudimini qui iudicatis terram, seruite 
 domino in timore, sentiunt suam potestatem ita domino 
 seruire debere, ut ea potestate plectantur, qui nolunt eius 
 uoluntati seruire. quod autem de militibus facis inuidiam, si 
 utique ista cura, sicut iam docuimus, in scripturis sanctis 
 pertinere demonstratur ad reges, per quos id acturi sunt aduersus 
 rebelles circumcelliones et insanos eorum siue participes siue 
 principes nisi per subditos milites?

Uerba epistulae: Sed hoc non sciunt, inquit, 
 alienarum rerum incubatores, qui nec deum. audiunt dicentem: 
 non concupiscas rem proximi tui nec per Salomonem 
 spiritum sanctum dicentem: tunc stabunt iusti in magna 
 constantia aduersus eos, qui se angustia uerunt et qui 
 abstulerunt labores eorum. uidentes turbabuntur timore 
 horribili et mirabuntur in subitatione insperatae 
 salutis, dicentes inter se paenitentiam habentes et 
 per angustiam spiritus gementes: hi sunt quos aliquando 
 habuimus in derisum et in similitudinem 
 improperii. nos insensati uitam illorum existimabamus 
 insaniam et finem illorum sine honore. quomodo 

 

 
 
 
 computati sunt inter filios dei et inter sanctos sors 
 illorum est? ergo errauimus a uia ueritatis et iustitiae 
 lumen non illuxit nobis. lassati sumus in iniquitatis 
 et perditionis uia et ambulauimus solitudines difficiles, 
 uiam autem domini ignorauimus. quid nobis 
 profuit superbia, aut quid diuitiarum iactantia contulit 
 nobis? transierunt omnia tamquam umbra. haec 
 igitur fides nos hortatur, ut libenter pro deo in ista persecutione 
 moriamur . ad haec responsio: Agnoscite scelus uestrum 
 et nolite uobis usurpare nomen alienum. scriptura dixit: tunc 
 stabunt iusti in magna constantia aduersus eos, 
 qui se angustiauerunt et qui abstulerunt labores 
 eorum. non dixit: \'stabunt omnes qui mala passi sunt\', sed: 
 stabunt iusti, sicut et dominus cum dixisset: beati qui 
 persecutionem patiuntur, nisi addidisset. propter iustitiam, 
 non solos significaret, qui pro sua in domino patientia 
 coronantur, sed etiam illos, qui iustis legibus puniuntur. quapropter 
 si ad uos putatis haec iustorum uerba quae scripta 
 sunt pertinere, prius an iusti sitis ostendite. habetis enim res 
 magnas, quas inter uestras iustitias uentiletis, diuisionem Christi, 
 rescissionem sacramentorum Christi, desertionem pacis Christi, 
 bellum contra membra Christi, criminationes in coniugem 
 Christi, negationem promissorum Christi. hae sunt iustitiae 
 uestrae, propter quas uidelicet stabitis in magna constantia 
 aduersus eos, qui uos angustiauerunt et abstulerunt labores 
 uestros. iam uero cum inter iustitias uestras iactare coeperitis 
 quod uos ipsos necatis, quis uobis iustus aequabitur? tunc 
 enim maxime apparebitis uindicandi, sed uidete de quibus: de 
 his utique qui uos occiderunt. ergo ut uindicemini, puniemini 
 et sic stabitis aduersus uos ipsos. maxime stabitis, qui caminis 
 clausis uos in crudeles angustias coartatis, ut et qui uoluerit

 

 
 
 
 subuenire non possit intrare et qui uoluerit euadere non possit 
 exire. absit, absit ut stent cum magna constantia, cum stabunt 
 cum tam mala conscientia. nisi forte arbitramini propterea 
 nobis deum tunc posse parcere pro sceleribus uestris, quia 
 ipsi uobis modo non parcitis. unde etiam quaedam sanctimoniales 
 uestrae grauidae per saxa se miserunt et dissilientibus 
 uteris homicidiorum scelere etiam stuprorum scelera prodiderunt, 
 existimantes, si hoc modo in se uindicassent, nullo iam modo 
 uindicaturum deum. sicut et uos putatis, quae sacrilegio 
 schismatis et haeresis uel depraedando detruncando excaecando 
 occidendo, postremo etiam rebaptizando catholicos et quaelibet 
 alia potuerunt a uobis nefanda committi, isto modo posse quo 
 uos occiditis expiari. sed erratis; hoc putauit et ludas. an 
 hoc etiam uultis addere documentum, quo certius nouerimus 
 maiores uestros potius fuisse traditores, quia mortem imitamini 
 traditoris?

Ergo, quod in collatione contentiose negare 
 noluistis, etiam hinc uera esse gesta firmatis, in quibus confessis 
 traditoribus qui tunc primae sedis episcopus in Numidia 
 fuit Secundus Tigisitanus ignouit et, quibus crimina traditionis 
 manifesta atque confessa apud Cirtam praesentibus relaxauit, 
 cum his apud Karthaginem tamquam traditores non conuictos 
 absentesque puniuit. a quo crimine etiam Secundus ipse obiciente 
 Purpurio Liniatensi se purgare non potuit, quando ei 
 dixit idem Purpurius: tu quid egisti, qui tentus es a 
 curatore et ordine, ut scripturas dares? quomodo 
 te liberasti ab ipsis, nisi quia dedisti aut iussisti 
 -dari quodcumque? nam non te dimittebant passim. 
 hoc autem Secundus etiam in litteris suis ad Mensurium datis,

 

 
 
 
 quas uos ipsi protulistis atque recitastis, sine ambiguitate 
 confessus est quod non tradidit, sed quod ad eum peruenerint 
 a curatore et ordine missi persecutores quos ei Purpurius 
 Liniatensis obiecit, ut scripturas traderet. quas cum ab illo 
 peterent, se respondisse: \'christianus sum et episcopus, 
 non traditor,\' eisque nihil omnino tradere uoluisse. quod 
 ei uultis ut credamus, cum et uos ipsi quam sit incredibile 
 uideatis feruente illa persecutione detentum episcopum siue 
 conuentum, ut scripturas dominicas traderet, nullis traditis 
 fuisse dimissum. nempe contendebatis non potuisse episcopos 
 ad ordinandum episcopum ad ciuitatem Cirtensem persecutionis 
 tempore conuenire. quomodo ergo persecutio illa feruebat, si 
 potuit episcopus propter scripturas tradendas teneri nullisque 
 traditis inpune dimitti? et tamen clamabatis, inmanitatem 
 persecutionis illius temporis describentes, nec duodecim episcopos 
 ad ordinandum episcopum potuisse in concilium congregari 
 qui gesta illa conficerent, ubi crimina traditionis inuicem 
 donauerunt et pro pace ecclesiae iudicanda domino 
 reliquerunt, cum uos hoc tempore talem persecutionem uos 
 perpeti dicentes, qualis numquam fuit, id est ut loca uobis 
 desint, quo confugere atque ubi latere possitis, tamen concilia 
 faciatis, episcopos ordinetis, etiam in eorum locum, qui suis 
 ignibus perierunt, iterum tales, qui suis ignibus perire parati 
 sunt. in concilium autem tantae, ut putatis atque iactatis, 
 persecutionis tempore amplius etiam quam XXX conuenire 
 potuistis, ubi et Petilianus fuit, qui persecutionis tempore 
 nec duodecim conuenire potuisse clamabat.

Porro in ipso concilio statuistis, ut, qui nobis inuiti 
 communicauerunt uel episcoporum uel presbyterorum, tantum

 

 
 
 
 si sacrificium non obtulerint aut in populo non tractauerint, 
 ad ueniam pertineant et in suis recipiantur honoribus, ac sic 
 totas calumniarum uestrarum uires etiam ipsi hoc decreto 
 uestro penitus amputastis. ubi est enim, quod uestro uaniloquio 
 etiam eos, qui non fuerunt, dicitis per communionem nostram 
 fieri traditores, quia scilicet, sicut calumniamini, illi nos inquinauerunt, 
 qui urgentibus tunc impiis potestatibus libros ecclesiasticos 
 tradiderunt? cur ergo nunc a crimine absoluitis, quos 
 nobis communicasse cognoueritis inuitos, si sacrificium non 
 obtulerint neque sermonem in populo fecerint? quasi illi tunc 
 primi traditores sub terrore et horrore immanium suppliciorum, 
 qualia modo uobis omnino nullus ingessit, codices sanctos non 
 inuiti tradiderint aut sacrificium illic obtulerint aut in populo 
 sermonem fecerint. uidetis ergo quod, sicut uos istis, quos 
 uanissime criminamini communione nostra fieri traditores, si 
 quid inuiti fecerint, potuistis ignoscere, ita etiam maiores uestri 
 in necessitate multo artiore tradentibus ueris traditoribus eadem 
 regula ignoscere potuerunt. sed ut damnarent alios absentes et 
 inauditos, inimicorum Caeciliani factione compulsi sunt, facientes 
 quod de talibus apostolus dicit: in quo enim alium iudicas, 
 temet ipsum condemnas; eadem enim agis qui 
 iudicas.

Quapropter quoniam Donatistae se ipsos occidere semper 
 amauerunt et ipsi ab initio traditores fuerunt, quid mirum, si 
 traditoris mortem etiam suos posteros amare docuerunt? sed 
 uitandae huius similitudinis causa uel numquam uel difficillime 
 se laqueo necauerunt, frustra omnino. nam ille ludam traditorem 
 id facere compulit, qui et illum puerum, quem sanauit

 

 
 
 
 dominus, in aquam et ignem saepe deiecit et gregem porcorum in 
 mare praecipitauit et ipsi domino praecipitium de pinna templi 
 audaci praesumptione suggessit. quamuis itaque diuersis 
 modis uoluntariam uos praecipitetis in mortem, tamen eiusdem 
 diaboli instinctu uos ipsos necando imitamini traditorem. quod 
 etsi uos non estis, eorum tamen qui fuerunt et schisma fecerunt, 
 in quo libenter estis, etiam hoc in uobis facere, quod in 
 se traditor fecit, nefando magisterio didicistis. ecce iam qua 
 iustitia stabitis aduersus eos, qui uos angustiauerunt, ut, si 
 uestrae mortes uindicabuntur, non nisi in uobis ipsis iustissime 
 uindicentur.

Qui sunt autem labores uestri, quos a uobis iactatis 
 auferri? an iniustum est, ut ecclesiae quae fuerunt uestrae, 
 cum in pacem catholicam transeunt, cum suis rebus transeant? 
 illis enim ad nos transeuntibus si res earum uultis tenere, 
 uos procul dubio res alienas uultis auferre. mater autem catholica 
 uobis dicit, quod quibusdam beatus apostolus dixit: non 
 enim quaero quae uestra sunt, sed uos. uerumtamen 
 quomodo uobis non estis ipsi contrarii, quando utrumque nobis 
 obicitis, et quod res uestras possidere cupiamus et quod uiolenter 
 uos nobiscum esse cogamus? haec duo quam sint inter 
 se contraria non uidetis. si enim ad communionem nostram uos 
 inuitos quaerimus et tenemus, quomodo res uestras desideramus, 
 quas utique uobis communicantibus habere non possumus? 
 si autem illas cupimus optinere, quomodo uos quaerimus, ut 
 eas uobis communicantibus amittamus? sed confitemur uobis: 
 cupiditas nostra caritas uocatur. haec uos quaerit in nobis, 
 haec uos inuenire, corrigere atque in unitate Christi consociare 
 desiderat; ut uestris caminis uos ardere timeamus, huius igne 
 feruemus; haec nos accendit, ut non solum non concupiscamus

 

 
 
 
 res uestras, sed nobiscum optemus possideatis et nostras. agnoscite 
 et uenite et perire nolite. aut si ultro uenire erubescitis, 
 seruimus infirmitati, ne quid pereat caritati. ecce uolumus 
 uos tenere: quid festinatis ardere? ad uitam tenemus, ad salutem 
 tenemus, ad Christi unitatem ueritatem suauitatem tenemus 
 et ad cenam tanti patris familias, si sponte non uultis 
 intrare, compellimus.

De iustitia certamen est, non de pecunia. 
 cauete itaque, ne forte, dum putatis ad uos pertinere quod 
 scriptum est: tunc stabunt iusti in magna constantia 
 aduersus eos, qui se angustiauerunt et abstulerunt 
 labores eorum, non hoc uobis contingat de laboribus uestris, 
 sed potius quod alio loco scriptum est: labores impiorum 
 iusti edent. neque enim stabunt contra uos Maximianistae, 
 quorum quando potuistis basilicas abstulistis, aut stabunt 
 contra uos pagani, quorum certe ubi potuistis templa euertistis 
 et basilicas destruxistis, quod et nos fecimus, aut stabunt 
 aduersum uos symphoniaci daemoniorum, quorum tibias et 
 scabella fregistis, quod et nos fecimus. sic nec uos stabitis 
 aduersum nos. in talibus quippe omnibus factis non rapina 
 concupiscitur, sed error euertitur. sicut ergo non stabunt 
 Chananaei aduersum Israelitas, quamuis Israelitae abstulerunt 
 labores eorum, sed stabit Nabuthaeus aduersus Achab, quia 
 delictum factum est, non praeceptum, ut labores iusti auferret 
 iniustus, sic haeretici non stabunt aduersus catholicos, cum 
 in rebus haereticorum christiani imperii iussa conplentur nec 
 res eorum a catholicis auferuntur, sed potius inquiruntur 
 eisque multa, quantum fieri potest, correctis reddenda seruantur,

 

 
 
 
 sed stabunt catholici non solum aduersus gentiles, a quibus 
 ueri martyres exspoliati sunt, uerum etiam aduersus circumcelliones 
 Donatistarum, quia et ipsi abstulerunt labores eorum. 
 uerum de his pecuniaribus laboribus facilior causa est, cum 
 etiam illi, quorum erant, ad pacem catholicam transeunt. ecce 
 cotidie, si quis ad nos transitum fecerit, reddimus pecuniam 
 uestem fructus uasa rura tecta uestrorum: uos quomodo nobis 
 reddituri estis membra nostrorum?

Nempe aliquando expergiscimini et cernitis nec uos 
 esse de quibus dicatur nec nos a quibus dicatur: hi sunt 
 quos aliquando habuimus in risum, cum potius uos 
 habeamus in fletum; nec uos computabimini inter filios dei, 
 nisi recedentes a parte Donati hanc tenueritis ecclesiam, quam 
 sicut praedixit exhibet filius dei; nec inter sanctos est sors 
 uestra, sed inter haereticos. nam quod alios de uobis dicturos 
 putatis: nos insensati uitam illorum aestimabamus 
 insaniam, miror quod tam insensati estis, ut ipsi uobis 
 modo talia non dicatis. sanctis quidem ueris ac fidelibus inmundi 
 et infideles tunc ista dicturi sunt, eis utique, quos nunc 
 existimant insanire, quia luxuriis quas uident frui nolunt, dum 
 quod non uident credunt. sed uos si non uitam uestram, certe 
 istam quam uobis uultis facere mortem uestram si non existimatis 
 insaniam, desperatius insanitis. uerba uero illa: ergo 
 errauimus a uia ueritatis et cetera non erunt quidem 
 tantum uestra, sed maxime et uestra. erratis enim, quod 
 manifestum est, a uia ueritatis et iustitiae lumen non lucet 
 uobis, lassamini a uia iniquitatis et perditionis et ambulatis

 

 
 
 
 solitudines difficiles, uiam uero domini ignoratis. quae autem 
 sequuntur: quid nobis profuit superbia aut quid 
 diuitiarum iactantia contulit nobis? transierunt 
 omnia illa tamquam umbra nescio utrum quisquam inter 
 ceteros dicere poterit aptius et conuenientius quam tuus 
 decessor Optatus. nolite ergo uos putare quales non estis et 
 perire quales estis, quoniam non uos haec fides, sed uester 
 malus error hortatur, non ut libenter pro deo, sicut dicis, in 
 ista persecutione moriamini, sed ut nequiter pro Donato factis 
 persecutionem patiamini.

Uerba epistulae: (et alia manu:) Opto te, 
 inquit, incolumem ueritate perspecta animum lenire et ab 
 innocentium exitibus temperare . ad haec responsio: Uos potius 
 ueritate perspecta lenite animum uestrum, ne sic saeuiat, ut 
 nec uobis parcat. nam quid isto cui haec scripsisti facile potest 
 lenius inueniri, qui uos et inuitauit ad uitam et, si eam nobiscum 
 agere nolletis, relaxauit ad fugam? uos in uos estis 
 asperi, uos inmites, uos sine ulla humanitatis consideratione 
 crudeles, qui hoc in uobis facitis, quod in suis inimicis facere 
 consuerunt errorum dilectores et hominum persecutores, ut 
 sit quod amarissime doleant errorum persecutores et hominum 
 dilectores. quid autem optas, ut ab innocentium exitibus temperetur? 
 uos quidem innocentes non estis; tamen ille uobis 
 dedit exitum, sed ipsi uobis dare uultis exitium. puto enim 
 quod uerbi ignorantia te fefellit, ut uolens intellegi exitia 
 exitus diceres. cum igitur hortaris optando, ut se ab innocentium 
 exitiis imperialium legum temperaret exsecutor, id agis, 
 ut deceptoribus parcat et innocentes decipi inpune permittat:

 

 
 
 
 quid ergo aliud, nisi ut ille, cui te bene arbitraris optare, nec 
 deo nec imperatori suo seruet fidem, quia scilicet per iustitiam 
 non ueram sed uestram ad imperatorum curam pertinere causae 
 huiusmodi non deberent, ut calumniosa diuisio sanaretur, 
 deberent autem, ut quando facta est firmaretur. si doctrina 
 ista, quam non de scripturis sanctis, sed nescio unde didicistis, 
 iusta uobis uidetur, ut haec ad imperialem non pertineant 
 potestatem, tunc maioribus uestris uenisset in mentem, quando 
 Caeciliani causam ad imperatoris iudicium Constantini accusando 
 miserunt. nunc uero quia leones Danielem propter 
 innocentiam non laeserunt, uultis ut illis parcant, qui eum 
 calumniando leonibus obiecerunt. sed non ut homo iudicat 
 deus, in cuius manu cor regis est et quo uoluerit inclinat 
 illud. cor autem regis cum est infidele, aut exercentur aut 
 probantur boni, cum uero est fidele. aut corriguntur aut plectuntur 
 mali. horum duorum quid in uestra causa sit iam satis 
 diximus satisque litteris tuis nullius loci praetermissione respondimus, 
 quod — utinam et tibi! — tamen aliquibus ex uobis 
 esse profuturum domino miserante confidimus.

Ad haec autem si respondere aliquid praeparas, lege 
 etiam illa, quae cum Emerito acta sunt, quibus ipse respondere 
 non potuit, ne forte tu possis, sicut iam superius ut 
 experireris ammonui. de causa etiam Maximianistarum cum 
 illo egimus, de qua a nobis in collatione totiens uobis obiecta 
 nihil respondistis, quoniam de re manifestissima et recentissima 
 nihil quod responderetis inuenire potuistis, quomodo 
 Maximianus, quem multo grauiore quam Caecilianum sententia 
 percussistis, ita ut diceretis eum Dathae, Chorae et Abiron

 

 
 
 
 ministrum, quos pro scelere schismatis uiuos terra deglutiuit, 
 non polluerit consortes schismatis sui, quibus ut ad uestram 
 communionem redirent dilationem dedistis, non polluerit Afer 
 Afros, uiuus uiuos, notus notos, particeps socios, et Caecilianus 
 polluerit transmarinos, polluerit longe positos, polluerit 
 ignotos, polluerit nondum natos. inueni, si potes, quid dicas, 
 quomodo susceperitis honorem Feliciani Mustitani et Praetextati 
 Assuritani, quos cum Maximiano et aliis decem sine ulla 
 dilatione damnastis, contra quos, ut eos de basilicis pelleretis, 
 apud duos uel nisi fallor apud tres proconsules litigastis et, 
 cum iam in locum Praetextati alium ordinassetis, post tam 
 longum tempus eos in suis honoribus recepistis. qua iustitia, 
 qua ratione, qua fronte in honore suo suscipitur Maximianista 
 damnatus et damnatur orbis terrarum catholicus inauditus? 
 qua iustitia, qua ratione, qua fronte canendum esse dicitis, 
 ne uos inquinet Caecilianus olim defunctus uobisque prorsus 
 incognitus, uestris maioribus iudicantibus semel damnatus, 
 uestris maioribus accusantibus ter absolutus, et cauendum 
 non putastis, ne uos inquinaret Felicianus uniuersalis concilii 
 uestri ore damnatus et ab uniuersis uobis praecipue tui praedecessoris 
 fauore susceptus? qua iustitia, qua ratione, qua 
 fronte rescinditis baptismum, quem dant ecclesiae quas laboribus 
 suis apostoli plantauerunt, cum susceperitis baptismum, 
 quem Felicianus et Praetextatus per tam longum tempus, 
 quando contra eos damnatos litigabatis, foris a uestra ecclesia 
 tradiderunt? si enim, ut soletis male intellegere et nobis 
 obicere, sic intellegendum est quod scriptum est: qui baptizatur 
 a mortuo quid proficit in lauacro suo?, inter

 

 
 
 
 illos isti iacebant quando baptizabant, de quibus uestra Bagaitana 
 sententia tanto strepitu insonuit: Aegyptiorum admodum 
 exemplo pereuntium funeribus plena sunt 
 litora, quibus in ipsa morte maior est poena, quod 
 post extortam aquis ultricibus animam nec ipsam 
 inueniunt sepulturam. quid ad haec dicturi estis? ecce 
 mortui baptizant eos quos suscipitis nec morimini, et nobis 
 tamquam mortuis calumniamini, ut catholicae unitati communicare 
 nolentes uestris ignibus uere moriamini. responde ad 
 ista, uacat tibi cogitare quid dicas. saltem in hoc aliquod 
 tibi beneficium conferamus, ut, dum cogitas quod respondeas, 
 minus cogites quomodo ardeas. sed nolumus, ut inopia respondendi 
 lassum illud et quassum, quod dicere consuestis, adhuc 
 tibi existimes esse dicendum: \'si tales sumus, quare nos quaeritis?\' 
 respondemus enim: magis uos ecclesia catholica debet 
 quaerere, quia peristis, si uos Maximianistas perditi perditos 
 inquisistis. de corde uestro enim nobis dicitis: \'quare quaeritis 
 tot tantorumque reos criminum?\' sed de libro dei uobis respondemus: 
 quia caritas cooperit multitudinem peccatorum.

Accepi, Gaudenti, responsionem tuam, si tamen responsio 
 ista dicenda est, quam mihi propterea referre uoluisti, ne, 
 si tacuisses, diceremus te esse conuictum. sed non hoc est 
 respondere quod est non tacere. nam si hoc est, respondisti 
 plane, sed ideo, ut etiam hi, qui de te aliquid possent

 

 
 
 
 sperare, nouerint te non inuenisse, quid respondere deberes, et 
 tamen respondisse, ne taceres. itaque cum caueres, ne uictus 
 dicereris, fecisti ut ostendereris. ad quod ostendendum tua 
 ipsa scripta sufficiunt, si ab intellegentibus legantur et meis 
 diligenti examine comparentur. ut autem scriptis aliis hoc 
 doceam, quo etiam ingeniis tardioribus satisfiat, aliquanto 
 prolixior disputatio necessaria est, quam quidem aggrediar, si 
 opus fuerit dominusque uoluerit.

Nunc interim, quoniam uos potius esse catholicos 
 testimonio beati Cypriani affirmare conatus es, attende paululum, 
 quam ecclesiam dixerit ille catholicam, cum eius defenderet 
 unitatem. ecclesia, inquit, domini luce perfusa 
 per orbem totum radios suos porrigit: unum tamen 
 lumen est quod ubique diffunditur, nec unitas 
 corporis separatur. ramos suos in uniuersam terram 
 copia ubertatis extendit, profluentes largiter 
 riuos latius expandit: unum tamen caput est et 
 origo una et una mater fecunditatis successibus 
 copiosa. quid igitur et uos ipsos fallitis et alios fallere 
 mendaciis inpudentibus uultis? si huius martyris testimonio 
 uestra est ecclesia catholica, ostendite illam per orbem totum 
 radios suos porrigere, ostendite illam per uniuersam terram 
 ramos suos copia ubertatis extendere. hinc enim et Graeco 
 uocabulo catholica nominatur; quod enim Graece ὅλον dicitur, 
 Latine \'totum\' uel \'uniuersum\' interpretatur. \'per totum) ergo 
 siue \'secundum totum\' est καθ\' ὅλον , unde catholica nuncupatur. 
 si hoc nosti, quare te nosse dissimulas? si autem ignoras, 
 quare non prius quam loqueris, quod nescis, eos qui norunt 
 interrogas? quod si displicet tibi, non Graecam, sed aliquam 
 linguam inueni, qua doceas xao ? oXov non per totum\' siue

 

 
 
 
 (secundum totum) uel \'secundum uniuersum) significari, et recede 
 a testimonio Cypriani. ille namque contra te loquitur, qui 
 uides quid dicat. per orbem totum dicit et per uniuersam 
 terram porrigi extendique catholicam, Graeco eius nomini ac 
 definitioni consentiens. tu aliud tenere sentire dicere reperiris 
 et, dura Cypriano teste inniteris, Cypriano teste mentiris.

Ab hac ergo uera germanaque catholica, quae domini 
 luce perfusa per orbem totum radios suos porrigit, ramos 
 suos per uniuersam terram copia ubertatis extendit, quae 
 causa uobis fuerit exeundi cum interrogamini, nihil iustum 
 inuenitis, prorsus ab hac ecclesia exitum uestrum nulla purgatione 
 probabilis excusationis abluitis. quid enim dicitis nisi: 
 \'necessitas compulit, ut iusti relinqueremus iniustos'? respondet 
 uobis scriptura diuina: filius malus ipse se iustum 
 dicit, exitum uero suum non abluit. \'exitum\', inquit, 
 (sum') — utique illum, de quo dicit apostolus Iohannes: ex 
 no b i sex i e run t — omnino non abluit, non defendit, non 
 excusat, non purgat. ad iustos enim non pertinet in ecclesia 
 catholica nisi malos, quos corrigere uel damnare non possunt, 
 patientissime tolerare, nec propter zizania de dominico agro 
 nec propter paleam de dominica area nec propter uasa inhonorata 
 de dominica domo nec propter pisces malos de dominicis 
 retibus ante tempus exire, ne frustra exitum suum 
 conentur abluere. has euangelicas sententias si uolueris in 
 alium sensum qualibet argumentatione conuertere, eidem beato 
 Cypriano, cuius testimonia adhibes, contradicis, sicut in nostra 
 conlatione fecistis. nam haec de ista quaestione supradicti 
 martyris uerba sunt in epistula, quam scripsit ad Maximum 
 et socios confessionis eius: etsi uidentur, inquit, in

 

 

 

 
 
 
 ecclesia esse zizania, non tamen impediri debet aut 
 fides aut caritas nostra, ut quoniam zizania esse 
 in ecclesia cernimus ipsi de ecclesia recedamus. 
 nobis tantummodo laborandum est ut frumentum 
 esse possimus, ut cum coeperit frumentum dominicis 
 horreis condi, fructum pro opere nostro et 
 labore capiamus. apostolus in epistula sua dicit: 
 \'in domo autem magna non solum uasa sunt aurea 
 et argentea, sed et lignea et fictilia. et quaedam 
 quidem honorata, quaedam inhonorata.\' nos operam 
 demus et quantum possumus laboremus, ut uas 
 aureum uel argenteum simus. ceterum fictilia uasa 
 confringere domino soli concessum estcuietuirga 
 ferrea data est. esse non potest maior domino suo 
 seruus nec quisquam sibi quod soli filio pater 
 tribuit uindicarit, ut se putet aut ad aream uentilandam 
 et purgandam palam uel uentilabrum iam 
 ferre posse aut a frumento uniuersa zizania humano 
 iudicio separare. superba est ista obstinatio 
 et sacrilega praesumptio quam sibi furor prauus 
 adsumit. et dum sibi semper quidam plus quam 
 mitis iustitia deposcit adsumunt, de ecclesia pereunt, 
 et dum se insolenter extollunt, ipso suo 
 tumore caecati ueritatis lumen amittunt.

Nempe nunc saltem uides aduersus sanctum Cyprianum 
 uos in nostra collatione clamasse eique contentionibus 
 restitisse, quibus asserebatis agrum Christi, de quo ait: ager 
 est mundus, non esse ecclesiam, sed mundum praeter

 

 
 
 
 ecclesiam, ut ea quae cernerentur posset habere zizania. nam in 
 ecclesia dicebatis manifesta zizania esse non posse, quotiens 
 hoc testimonium Cypriani posuimus, et nec aperte illi resistere 
 ausi estis nec tamen consentire uoluistis. nempe nunc 
 saltem expergisceris audis aduertis, quia, etsi uidentur in 
 ecclesia esse zizania, non tamen impediri debet 
 aut fides aut caritas nostra, ut quoniam zizania 
 esse in ecclesia cernimus ipsi de ecclesia recedamus. 
 quare uos ergo ab unitate huius ecclesiae nefario schismate 
 disceditis et haeretica praesumptione in eadem discissione 
 persistitis? ecce tibi est Cyprianus: consenti illi aut 
 responde illi. uides quemadmodum his uerbis, quibus dicit 
 esse in ecclesia cernique zizania nec tamen ab illa propterea 
 debere discedi, delet omnes tuorum scriptorum calumnias, 
 quibus etiam in tanta abrupta progressus es et te more uestro 
 praecipitasti, ut diceres etiam nescientes qui peccauerunt de 
 uniuerso mundo peccatis alienis perire potuisse christianos, 
 quia scilicet legitur in sanctis scripturis unum de anathemate 
 fuisse furatum et pro isto peccato alienum populum nescientem 
 fuisse punitum, ignorans illas mortalium corporum poenas, 
 hoc est moriturorum mortes, ad utilem terrorem populo ualuisse, 
 non tamen eisdem mortuis ad aliquod detrimentum 
 futurae uitae aliena peccata, praesertim quae nescierunt, aliquid 
 obfuisse. itane hoc diceres? itane peccatis alienis, etiamne 
 incognitis, perire deo quemquam credere et dicere auderes? 
 nec saltem ipsos timuisti collegas tuos, qui te in nostra 
 collatione reticente et fortasse cum hoc iam sentires (dicere) 
 non audente tantis disceptationum lateribus pugnauerunt pisces

 

 

 
 
 
 malos in dominicis retibus a piscatoribus ignorari, ne uidelicet 
 perirent eorum contagione, si scirent. nonne tibi uenit in 
 mentem, cum de palea dominicae areae, id est ecclesiae, usque 
 ad tempus uentilationis in una permixtione toleranda disputabamus, 
 cum Emeritus urgeretur, negasse illum atque dixisse: 
 non legis aream? qui cum et a suis secretius ammoneretur 
 et a nobis apertius, commemorantibus ex euangelio dominum 
 esse uenturum ferentem uentilabrum in manu sua, qui mundabit 
 aream suam et frumentum recondet in horreo, paleam 
 uero comburet igni inexstinguibili, continuo correxisse obliuionis 
 errorem quo negauerat scriptum, nec tamen schismaticam 
 uel haereticam conuertisse peruersitatem, qua negabat 
 malos a bonis debere pro unitate ecclesiae sustineri, continuoque 
 dixisse, quod nomine paleae mali siguificarentur occulti, 
 ut hoc causae uestrae praecipua diligentia seruaretis, quod 
 ignorati mali commaculare bonorum neminem possent. ecce 
 partis uestrae patronus egregius perdidit te aduersante labores 
 suos. ille quippe, ut custodiat bonorum salutem, prorsus in 
 ecclesia malos permanentes a bonis perhibet ignorari, ne perdant 
 eos, si fuerint cogniti et tolerati; tu autem etiam ignoratorum 
 malorum contagio bonos perire dixisti neque timuisti 
 tam multos ab initio uestros latentes flagitiosos, facinorosos 
 atque impios, qui profecto secundum tuam sententiam te atque 
 omnes tuos uobis nescientibus perdiderunt. sed nunc quoque 
 nullo pauore tremuisti, ne forte quispiam uestrum te nesciente 
 peccaret et te, dum ista loqueris, perderet. an forte, dum 
 cognitis tuis factis perisse te intellegis, propter hoc alienis 
 incognitis perire non metuis?

Quid tibi optem, nisi ut te nobis liceat inuenire, ne 
 libeat te perire? quid enim spei remanebit non solum nobis,

 

 
 
 
 qui domino Christo prophetis apostolis sanctoque Cypriano 
 consentimus etiam cognitos malos, si eos nec corrigere possumus 
 nec punire, pro unitatis uinculo sustinendos, uerum 
 etiam uobis, quibus ante tempus messis, uentilationis et litoris 
 placet a malis separatio corporalis, si opinio tua uera est, qua 
 putas et suis peccatis quemque perire qui facit et alienis qui 
 utrum facta sint nescit? si enim hoc ita est, profecto et 
 maiores uestri, qui se, sicut putatis, a cognitis malis separauerunt, 
 de incognitis perierunt. non solum autem tibi, qui, 
 cum dicis alienis criminibus perire hominem siue illa scientem 
 siue nescientem, nullum procul dubio remanere pateris innocentem, 
 sed etiam ipsi Emerito, qui longe tolerabilius sentiens 
 in communione sacramentorum alienis peccatis tantummodo 
 cognitis homines innectit, ab incognitis soluit, multo ueriore 
 uenerabilis Cyprianus uoce respondit simul crescentia non 
 perire frumenta zizaniis non extra ecclesiam, sed in ecclesia 
 constitutis, nec occultis atque incognitis, sed plane notis atque 
 perspicuis. puto enim quod non in carne, sed in ipsa mente 
 caecatur, qui contendit latere quod cernitur. cum autem monet 
 ille beatissimus, ne propter zizania quae in ea sunt ab ecclesia 
 recedatur, non monet propter illa quae occultantur, sed propter 
 illa potius quae cernuntur. ipsa enim sunt quae possunt perturbare 
 cernentes, nisi eos faciat sapientia patientes. nam 
 quomodo propter occulta nos non debere recedere disceremus, 
 quae omnino esse nescimus? etsi uidentur, inquit, in 
 ecclesia esse zizania. \'uidentur\' ait, non \'suspicatione 
 creduntur\'. et ne quisquam putaret ita dictum \'uidentur esse\', 
 tamquam non essent, sed esse uiderentur, uerbis consequentibus 
 quid dixerit aperit: non tamen inpediri, inquit, debet 
 aut fides aut caritas nos t r a, ... u t quoniam zizania 
 esse in ecclesia cernimus ipsi de ecclesia

 

 
 
 
 recedamus. non ait (suspicamur putamus credimus opinamur\', sed 
 (cernimus). ea quippe etiam illi non operta credebant, sed 
 aperta cernebant, qui dixerunt patri familias: uis imus et 
 colligimus ea?, de quibus ditum erat: cum creuisset 
 herba et fructum fecisset, tunc apparuerunt zizania. 
 quibus respondit: non, ne forte, dum uultis colligere 
 zizania, simul eradicetis ettriticum, et: sinite 
 utraque crescere usque ad messem. et tamen tu dicis 
 - ubi quid aliud quam domino contradicis? — sola per 
 mundum creuisse zizania et toto paene mundo diminuta perisse 
 frumenta, cum ad aliquas gentes nondum ecclesia crescendo 
 peruenerit. necesse est autem, ut perueniat et praedicetur 
 euangelium in uniuerso mundo et tunc ueniat finis, quod 
 futurum esse dominus sine ulla ambiguitate praedixit.

Uides ecclesiam testimonio Cypriani et a toto catholicam 
 dictam et non esse sine manifestis malis, propter quos 
 tamen ammonet non relinquendam. in ea sunt boni per se 
 ipsos multi, in comparatione autem zizaniorum uel paleae 
 profecto pauci. non enim praeter illam, sed in illa agitur quod 
 ipse dominus dicit: quoniam abundauit iniquitas, refrigescet 
 caritas multorum. sed ibi est et populus ubique 
 diffusus cui dicitur: qui perseuerauerit usque in finem, 
 hic saluus erit. qui autem habeant fidem tamquam granum 
 sinapis, qua montes etiam transferantur, rarissimi omnino 
 sunt. de tali enim fide dominus dicebat: putas ueniet 
 filius hominis et inueniet fidem in terra?, non de 
 apostasia totius orbis, sicut tu peruersissime intellegis.

Porro de baptismo, quem non putas esse nisi in 
 ecclesia et ideo nos arguis, quod ex haeresibus uenientes, si 
 V

 

 
 
 
 iam baptizati sunt, iterum non esse baptizandos censemus, 
 sufficit quod respondere minime potuisti, quomodo damnatus 
 baptizare potuerit Felicianus foris a uestra ecclesia constitutus, 
 quem frustra ponere uoluisti inter eos, quibus dilationem 
 dedistis. lege Bagaitanam uestri concilii sententiam, in qua 
 scilicet post multa acerbissima quae illis dicta sunt et longe 
 grauiora quam in Caecilianum, quando eum maiores uestri 
 absentem innocentemque damnarunt, ita subiecta est eorum 
 manifesta et indubitata damnatio: famosi ergo criminis 
 reos Uictorianum Carcabianensem, Marcianum Sullectinum, 
 Beianum Beianensem, Saluium Ausafensem, 
 TheodorumUsulensem, Donatum Sabratensem, 
 Miggenem Elefantariensem, Praetextatum Assuritanum, 
 Saluium Membresitanum, Ualerium Melzitanum, 
 Felicianum Mustitanum et Martialem 
 Pertusensem, qui funesto opere perditionis uas 
 sordidum collecta faeculentia glutinarunt, sed et 
 clericos aliquando ecclesiae Carthaginis, qui, dum 
 facinori intersunt, illicito incestui lenocinium 
 praebuerunt, dei praesidentis arbitrio uniuersalis 
 concilii ore ueridico damnatos esse cognoscite. et 
 deinde incipit ceteris dilatio prorogari his uerbis: eos autem, 
 quos sacrilegi surculi non polluere plantaria, hoc 
 est qui a Maximiani capite proprias manus uerecundo 
 fidei pudore retraxerunt, ad matrem ecclesiam 
 redire permisimus. iam de his quod dicendum fuit 
 et in prioribus ad te datis litteris meis satis dictum est. cui 
 loco te prorsus respondere non potuisse, quisquis legerit et 
 parumper aduerterit, dubitare non poterit.

Frustra itaque tibi uidetur Agrippini et Cypriani 
 concilia in hac quaestione esse sectanda, cum uos ea neglexeritis, 
 quando extra uestram communionem baptizatos a damnatis, 
 contra quos de basilicis excludendos litigabatis, sine 
 ulla repetitione baptismatis suscepistis. de sententia uero 
 Cypriani uel collegarum eius, quibus tunc placuit uenientes 
 ab haereticis baptizari oportere, longum est ut pro merito 
 disputem. sed istam tu mihi, si potes, breuem solue quaestionem. 
 quando rebaptizabat Cyprianus ab haereticis uenientes, 
 ecclesiae Carthaginiensis episcopus, tunc ecclesiae Romanae 
 Stephanus episcopus in eodem baptismo quem foris acceperant 
 suscipiebat haereticos, et ambo haec diuersa facientes in unitate 
 catholica permanebant: dic mihi, utrum illo tempore ecclesia, 
 quando secundum uos omnium criminum reos sine baptismo 
 recipiebat per Stephanum et eius innumerabiles toto orbe 
 collegas, qui eiusdem sententiae participes erant, malorum 
 contagione perierat an non perierat. neque enim istos malos 
 poteris dicere occultos, quamuis tu asseras nocere ac mortificare 
 et occultos. quisquis igitur homicida uel etiam parricida, 
 adulter incestator idolatres, codicum denique sanctorum non 
 timidus traditor seu ut traderentur crudelis tortor et uiolentus 
 extortor et iussu uel manu extremus incensor apud haereticos 
 baptizatus ad Stephanum et eius socios uenit, secundum uos 
 sine baptismo exceptus est. cernis igitur omnia hominum 
 crimina, si uerum est quod de baptismo sentitis, tunc in 
 ecclesia sine baptismo congregata. responde, utrum his criminibus 
 in eadem unitate maculatus fuerit Cyprianus, responde, 
 utrum ecclesia perierit an non perierit. elige quod putaueris. 
 si iam tunc perierat, Donatum quae peperit? si autem tot in 
 eam sine baptismo aggregatis perire non potuit; responde 
 * ■

 

 
 
 
 quaeso, ut ab ea se tamquam malorum communionem deuitans 
 pars Donati separaret quae dementia persuasit.

Absit autem ut, quoniam beatissimus Cyprianus de baptismo 
 aliter sensit quam ueritas et antea consuetudine et 
 postea perspecta diligentius ratione monstrauit, propterea quisquam 
 nostrum, qui hoc quod ille non sapimus, ei se audeat 
 anteponere. cetera enim multa et magna eius merita et animus 
 praecipua caritate plenissimus, per quem cum collegis diuersa 
 sentientibus pacatissimus mansit, et in unitate ecclesiae passio 
 gloriosa satis ostenderunt eum fuisse sarmentum in Christi 
 radice fructuosum, quod pater etiam ab ista reprehensione 
 purgaret, ut fructum posset adferre maiorem. sic enim ait 
 ipse Iesus: sarmentum quod in me dat fructum, purgat 
 illud pater meus ut maiorem fructum adferat, 
 ostendens etiam in ipsis fructuosis agricolam, qui est in caelis, 
 aliquid inuenire quod purget. quis enim nostrum Petro apostolo 
 comparari potest, quamuis numquam gentes iudaizare 
 coegerimus, quod ille faciebat, quando non recte ingrediebatur 
 ad ueritatem euangelii? unde a suo posteriore apostolo Paulo 
 salubri ammonitione correctus utilius posteris humilitatis praebuit 
 exemplum, quam si nihil in illo existeret corrigendum.

In hac ergo ecclesia constituti, quae malorum 
 siue occultorum siue etiam manifestorum nec potuit nec poterit 
 perire contagio, nullas de quibuslibet hominibus calumnias 
 formidamus. si enim mali sunt, procul dubio eos aut ignorant 
 boni aut suis indiciis manifestatos ecclesiasticis legibus damnant 
 aut etiam, si nouerunt eos et non apud se accusatos 
 neque conuictos damnare non possunt, pro ecclesiae pace non 
 solum inreprehensibiliter, uerum etiam laudabiliter tolerant

 

 
 
 
 nec se propter pisces malos ruptis dominicis retibus ante 
 tempus litoris damnabiliter separant. si enim hoc facere uelint, 
 exceptis diuinarum scripturarum innumerabilibus testimoniis, 
 quibus ne faciant prohibentur, retinet eos certe quem testem 
 adhibuisti beatissimus Cyprianus clamans atque contestans, 
 quia, etsi uidentur in ecclesia esse zizania, non 
 tamen impediri debet aut fides aut caritas nostra, 
 ut quoniam zizania esse in ecclesia cernimus ipsi 
 de ecclesia recedamus, non solum uerbo, uerum etiam 
 exemplo suo nos ammonens, qui collegas suos fundos insidiosis 
 fraudibus rapientes, usuris multiplicantibus faenus augentes, 
 quorum auaritiam non leue aliquod uitium sed esse 
 idololatriam secundum apostolum intellegit, pro unitatis 
 uinculo pertulit tales nec eorum contagio factus est talis. 
 discessit ab eis dissimilitudine morum, non diuisione sacramentorum 
 et immundum non tetigit, sed a factis eorum 
 abhorrendo, non seorsum populum colligendo. uos autem, dum 
 carnaliter sapitis quod dictum est per Esaiam prophetam: 
 discedite et exite de medio eorum et separamini, 
 dicit dominus, et inmundum ne tetigeritis et alia 
 quae in scripturis similiter dicta sunt, dum haec, inquam, 
 non spiritaliter, sed carnaliter sapitis, tales omnino apparetis, 
 quales eorum ipso propheta praedicante damnantur dicentes: 
 noli me tangere, quoniam mundus sum.deniquequando 
 aliena peccata uos peruerse deuitanda esse censuistis, alia 
 uestra fecistis, sacrilegum schisma populos diuidendo et sacrilegam 
 haeresim contra dei manifesta promissa et inpleta de 
 ecclesia toto orbe diffusa nefario spiritu sentiendo. nam si, ut

 

 
 
 
 putas et nos in uerbo reprehendis, una eademque societas 
 perditorum (non) simul et schisma et haeresis esset, non 
 dixisset beatissimus Cyprianus in hac ipsa epistula, unde hoc 
 de zizaniis in ecclesia constitutis posui testimonium, eis confessoribus, 
 quos gratulabatur a Nouatianorum diuisione fuisse 
 liberatos: dolebam uehementer et grauiter angebar 
 quod eis communicare non possem quos semel 
 diligere coepissem, posteaquam uos de carcere 
 prodeuntes schismaticus (et haereticus) error excepit. 
 noli ergo contra apertissimam ueritatem aut utrumque 
 fallaciter declinare aut unum horum tibi quod tibi mitius 
 uidetur eligere, cum et schismaticus sis sacrilega discessione 
 et haereticus sacrilego dogmate.

Nec uobis blandiamini, quod baptismum non rescindimus 
 uestrum. non est hoc uestrum, sed catholicae ecclesiae 
 quam tenemus, unde illum quando discessistis non quidem 
 ad salutem, sed ad perniciem uestram uobiscum tulistis. nam 
 uasa dominica etiam apud alienigenas sancta permanserant, 
 unde rex, qui eis contumeliose uti ausus est, deo irascente 
 punitus est, et arca testamenti ab hostibus capta nequaquam 
 uirtutem suae sanctificationis amisit. si ergo illa sancta, quae 
 sic tunc apud alienos fuerunt, ut apud suos esse desisterent, 
 uim tamen sanctitatis nullo modo perdere potuerunt, quanto 
 magis eam christiana sacramenta non perdunt, quando ita, ut 
 apud nos etiam maneant, ad haereticos transeunt! hoc est 
 quod dixi ad te scribens, quod etiam in collatione uobis diximus 
 idque potius eludendum putastis, quia dissoluere nequiuistis, 
 quoniam, sicut apostolus ait de quibusdam: ueritatem

 

 
 
 
 in iniquitate detinent, ita et uos ueritatem baptismi 
 diuini in iniquitate detinetis erroris humani; quam ueritatem 
 non uestram propter iniquitatem uestram rescindere utique 
 non debemus. et quia ipse apostolus de idolatris gentibus 
 dixisse intellegitur: qui ueritatem in iniquitate detinent, 
 tu mihi quasi respondens flagitasti ut probarem, quid 
 de gentilium sacrilegio apostolus non rescindat, quid de eorum 
 profano ritu non damnet, quasi posset, quod sacrilegum est et 
 profanum, non rescindere atque damnare, sicut nos schisma 
 uestrum et haeresim uestram. sententias tamen quasdam 
 ueritatis, quas de incognito deo quidam gentilium philosophi 
 tenent, non solum non destruxit apostolus, sed etiam inde 
 testimonium cum opus esset adhibuit. loquens quippe Athe. 
 niensibus ait de deo: in illo enim uiuimus et mouemur 
 et sumus, sicut et quidam secundum uos dixerunt. 
 hanc illi ueritatem sapientiae, quam beatissimus Paulus non 
 solum non destruebat, uerum etiam ad illos instruendos adhibebat, 
 in iniquitate detinebant suae idolatriae, quam doctrina 
 apostolica machinamentis apostolicis euertebat. ita et nos, 
 quae in ecclesia catholica uera maiores uestri acceperunt 
 uobisque tradiderunt, non rescindimus, sed agnoscimus, uestrum 
 uero sacrilegium aut in uestra conuersione rescindimus aut in 
 uestra pertinacia detestamur.

Quamquam totam quaestionem et totum quod inter 
 nos agitur uno uerbo tribuni satis diligenter exposito omnino 
 soluisti. cum enim ego dixissem: neque hoc in tribuni 
 litteris legitur a te in ueritate inuocatum nomen 
 dei, quia ipsum prorsus uerbum ibi non legeram, tu respondisti: 
 falleris uel potius fallis, nam uerba tribuni sunt: (neue 

 

 
 
 
 tantum opus, domus domini, ubi a te saepius dei et Christi 
 eius inuocatum nomen est, per religionem tuam ibidem constitutam 
 concrematum esse dÜ-atur). intellege, quia in ueritate 
 religio dicitur, in fallacia superstitio nominatur . quando ego 
 id aduerterem, quando ita ratiocinarer, quando aliud ex alio 
 sic probarem? fateor, fugit hoc aciem quantulicumque ingenii 
 mei et ideo crede mihi falli me ibi potuisse, non, ut dixisti, 
 fallere uoluisse in uerbo. itaque tribunus tamquam homo militaris 
 errauit, ut ei, quem scit uel credit haereticum, diceret: 
 per religionem tuam, cum haeresis non religio, sed superstitio, 
 religio autem non in falsitate, sed in ueritate propria locutione 
 dicatur. proinde secundum hanc expositionem tuam uerus dei 
 cultus religio, falsus autem superstitio nuncupatur. audi ergo 
 te ipsum, obaudi tibi ipsi, et nos sequi minime recusabis. 
 scribens namque ad eundem tribunum in primae epistulae 
 tuae ipso exordio posuisti atque dixisti: honorabili ac nimium 
 nobis, si sic uolueris, desiderando Dulcitio tribuno et notario 
 Gaudentius episcopus et continuo subiecisti: religionis tuae 
 scripta percepi . quid igitur ad nos uenire adhuc dubitas? 
 ecce tribunus Dulcitius cum sit homo communionis nostrae, 
 tamen secundum testimonium tuum non superstitiosus, sed 
 religiosus est, ac per hoc secundum expositionem tuam non 
 falsum, sed uerum dei cultum tenet. ipse ergo est in catholica 
 potius quam tu, quoniam tu in hoc uerbo usque adeo non 
 errasti, ut etiam exponeres tantum religionem a superstitione 
 distare, quantum a falsitate ueritas distat. ille autem homo, 
 ut iam dixi, militaris et in istis uerborum proprietatibus 
 minus eruditus quid esset religio nesciebat; absit enim ut 
 dicam: te adulando fallebat\'. tu uero, qui eos, contra quos

 

 
 
 
 disputas, arguis ex propheta et clamas: uae his qui dicunt 
 amarum dulce et dulce amarum, qui dicunt lucem 
 tenebras et tenebras lucem, si superstitio est, quam 
 nobiscum tenet Dulcitius, cur eam religionem esse dixisti? si 
 autem uerum dixisti, cur haereticam tenendo superstitionem 
 respuis catholicam religionem? sequere igitur testimonium 
 tuum, maxime quia et ipsi uestri cum cognouerint non tibi 
 fortasse communicabunt, quoniam tribuno Dulcitio per hoc 
 uerbum communicasti. heia, frater Gaudenti, noli perdere occasionem, 
 quam tibi etiam per tuam linguam dominus dedit. an 
 forte ad hoc irasceris, quod fratrem uoco? hoc enim nomen 
 a nobis etiam in nostra collatione respuistis, ubi ostendistis 
 nos esse quibus dominus praecepit per prophetam: dicite 
 fratres nostri estis\' eis qui uos oderunt et qui uos 
 detestantur, uos uero in numero eorum esse, qui istos, 
 quibus hoc dominus dicit, oderunt et detestantur. negare certe 
 non potes te religionem dixisse in qua est tribunus Dulcitius. 
 propterea illam tibi epistulam misit, utique ut te non occideres 
 et illi ecclesiae in qua est ipse communicares. si ergo ipsius 
 religio est, tua superstitio est. quamuis enim ambo nobis hoc 
 inuicem dixeritis, eligis tamen ipsum potius falsum dixisse 
 quam te.

Quamobrem secundum hoc tuum uerissimum testimonium 
 et tuam uerissimam expositionem quoniam religio est 
 quam Dulcitius tribunus tenet, profecto religio est qua te 
 ad nostram communionem praeceptum imperatoris impellit. 
 unde fit consequens, ut religio sit etiam qua christianus 
 imperator ad curam suam iudicat pertinere, ne in res diuinas 
 inpune peccetur, a quo tu non uis curari nisi ea, quae terrena 
 re publica continentur. unde et regem Niniuitarum oblitus

 

 
 
 
 quid legeris populo de agenda paenitentia non mandasse dixisti; 
 haec enim uerba tua sunt ad me: quid, inquis, miseros decipis? 
 Ionae deus praecepit, prophetam dominus ad populum 
 misit; nihil tale regi mandauit . aduerte ergo quid scriptum 
 sit et noli irasci nisi tibi ipsi, qui uel diuina scripta non 
 recolis uel tu potius miseros decipis: surrexit Ionas et 
 abiit in Niniue, sicut locutus est dominus. Niniue 
 autem ciuitas magna erat quasi uiae tridui. et coepit 
 Ionas ingredi ciuitatem quasi unius diei iter, 
 et praedicauit et ait: adhuc triduum, et Niniue 
 subuertetur. et crediderunt uiri Niniuitae domino 
 et indixerunt ieiunium et saccos induerunt a maiore 
 usque ad minorem. cumque peruenisset sermo 
 ad regem ciuitatis Niniue, surrexit de sede sua et 
 detraxit sibi uestimenta et se circumdedit sacco 
 et consedit in cinere. praedicaturque a rege et a 
 potentibus, dicens: homines et iumenta et oues et 
 boues non gustent quicquam nec pascantur et 
 aquam non bibant. et induti sunt saccos homines 
 et iumenta: proclamauerunt ad dominum inpense 
 et auersus est unusquisque a uia nequitiae suae 
 et iniquitatis quam in manibus habebat. audisne 
 tandem regem curasse, quod ad curam regum tibi displiceat 
 pertinere? certe ut inpense ageretur, quod minus quam oportuerat 
 agebatur. ideo ergo Niniuitae non sunt expoliationibus 
 proscriptionibusque uel terrore militum ad paenitentiam imperio 
 regis artati, quia oboedienter iussa fecerunt. non itaque ostendimus 
 populum ista perpessum, quia nec tu ostendas regem 
 fuisse contemptum. proinde cum regibus ea, quae secundum 
 deum sunt, religioso timore iubentibus quisquis obtemperat,

 

 
 
 
 a timore incipiens et ad dilectionem proficiens a domino accipit 
 pacem, non sicut pacem dat saeculum, quoniam saeculum 
 pacem dat propter temporalem utilitatem, dominus autem 
 propter aeternam salutem. ergo quia ista religio est in qua est 
 tribunus Dulcitius — neque enim uerba tua negaturus es —, 
 superstitio est pars Donati unde te uult erui huius religio. 
 superstitio est quod te quaeris occidere, quod ualde prohibet 
 huius religio, superstitio est quod erga ista curam reprehendis 
 imperatoris, quam suscepit exequendam huius religio.

Itaque quia uerbo tuo causa finita est, obsecro 
 per deum religionis, deum ueritatis, ut etiam tuus error aliquando 
 finiatur. ipsa est, frater, ecclesia Christi quae hoc 
 tempore toto terrarum orbe crescendo dilatatur, continens et 
 malos et bonos uentilatione ultima separandos. atque ut te ad 
 extremum illius potius uerbis alloquar, quem testem catholici 
 nominis adhibere uoluisti, ipsa est quae domini luce perfusa 
 per orbem totum radios suos porrigit, ipsa est 
 quae ramos suos per uniuersam terram copia ubertatis 
 extendit. proinde etsi uidentur in illa esse 
 zizania, non tamen impediri debet aut fides aut 
 caritas nostra, ut quoniam zizania esse in ecclesia 
 cernimus ipsi de ecclesia recedamus. nobis tantummodo 
 laborandum est ut frumentum esse possimus, 
 ut cum frumentum coeperit dominicis horreis con-. 
 di, fructum pro opere nostro et labore capiamus. 
 apostolus in epistula sua dicit: \'in domo autem 
 magna non solum uasa sunt aurea et argentea, sed 
 et lignea et fictilia. et quaedam quidem honorata, 
 quaedam inhonorata.\' nos operam demus et

 

 
 
 
 quantum possumus laboremus, ut uas aureum uel argenteum 
 simus. ceterum fictilia uasa confringere domino 
 soli concessum est cui et uirga ferrea data 
 est. esse non potest maior domino suo seruus nec 
 quisquam sibi quod soli filio pater tribuit uindicarit, 
 ut putet aut ad aream uentilandam et purgandam 
 palam (uel uentilabrum) iam ferre se posse 
 aut a frumento uniuersa zizania humano iudicio 
 separare. superba est ista obstinatio et sacrilega 
 praesumptio quam sibi furor prauus adsumit. et 
 dum sibi semper quidam plus quam mitis iustitia 
 deposcit adsumunt, de ecclesia pereunt, et dum se 
 insolenter extollunt, ipso suo tumore caecati ueritatis 
 lumen amittunt. beatissimi Cypriani sunt uerba ista, 
 non mea; eius uidelicet uerba sunt, quem tu nobis lectissimum 
 testem catholici nominis in tuorum scriptorum exordio posuisti 
 et per multa copiosissime commendasti, immo per ipsum, 
 quoniam uera atque diuina sunt, uerba sunt dei. ecce quod 
 audi, ecce quod caue, ut adiuuante misericordia saluatoris 
 simul caritatem catholicam teneamus, simul pacem catholicam 
 diligamus, simul cum eius frumentis usque quaque crescamus, 
 simul usque ad finem zizania toleremus, simul in horreo sine 
 fine uiuamus. uides nempe sine ulla defensione Caeciliani uel 
 quorumlibet hominum, quos accusandos putatis, catholicam 
 suo robore ac firmitate consistere, quamuis et Caeciliani causam 
 conlatio nostra purgauerit et aliorum, de quibus calumniamini, 
 aut dubia sit criminatio aut iniusta damnatio. sed 
 ualde stultum est, ut ecclesiae causam diuinis testimoniis 
 fultam atque munitam in hominum causis ratione exorbitante

 .

 

 

 
 
 
 ponamus, cum, etiamsi illos malos manifestissime uideremus 
 nec iam separare a sacramentis ecclesiae ualeremus, non tamen 
 impediri deberet aut fides aut caritas nostra, ut, quoniam et 
 istos inter zizania esse in ecclesia cerneremus, ipsi de ecclesia 
 recedere deberemus. si respondere cogitas, noli causam relinquere 
 et in superuacaneis euagari. ea quae dicta sunt intuere, 
 ad ea quae dicta sunt non fallaciter eludendo, sed rationabiliter 
 disputando responde. nam illa prolixa responsione quid egeris 
 uel potius quam nihil egeris, si necessarium uisum fuerit 
 dominusque donauerit, opere alio diligentius demonstrabo.

Per idem tempus Dulcitius tribunus et notarius hic erat 
 in Africa executor imperialium iussionum contra Donatistas 
 datarum. qui cum dedisset litteras ad Gaudentium Tamugadensem, 
 Donatistarum episcopum, unum illorum septem, quos 
 in nostram conlationem auctores suae defensionis elegerant, 
 exhortans eum ad unitatem catholicam et dissuadens incendium, 
 quo se ac suos cum ipsa in qua erat ecclesia consumere 
 minabatur, addens etiam, ut, si se iustos putarent, fugerent 
 potius secundum praeceptum domini Christi quam nefandis se 
 ignibus concremarent, rescripsit epistulas duas, unam breuem 
 festinante, ut asseruit, perlatore, aliam prolixam quasi plenius 
 diligentiusque respondens. has mihi supra memoratus tribunus 
 existimauit esse mittendas, ut eas potius ipse refellerem. quas 
 ambas uno libro redargui. qui cum in eiusdem Gaudenti peruenisset 
 manus, rescripsit, quod ei uisum est, ad me ipsum, 
 nulla ratione respondens, sed magis se nec respondere nec 
 tacuisse declarans. quod cum satis possit intellegenter legentibus 
 et nostra atque ipsius dicta conferentibus apparere, nolui 
 tamen sine rescripto relinquere, quidquid illud fuit. hinc factum 
 est, ut hi nostri ad illum duo libri essent.

Hoc opus sic incipit: Gaudentius, Donatistarum Tamugadensis 
 episcopus .

Cum omnipotentis dei et Christi eius saluatoris nostri uoluntate 
 ex uniuersis prouinciis Africae uenientes in ecclesia sancta 
 Bagaiensi concilium gereremus Gamalius Primianus Pontius Secundianus 
 Ianuarianus Saturninus Felix Pegasius Rufinus Fortunius 
 Crispinus Florentius Optatus Donatus Donatianus et ceteri numero 
 trecenti decem, placuit spiritui sancto qui in nobis est pacem 
 firmare perpetuam et schismata resecare sacrilega ...

.... optata 
 quidem pacis et concordiae est iuncta germanitas, sicut scriptum 
 est: iustitia et pax osculatae sunt inuicem. sed ueridica 
 unda in asperos scopulos nonnullorum naufraga proiecta sunt 
 membra, Aegyptiorum admodum exemplo pereuntium funeribus 
 plena sunt litora, quibus in ipsa morte maior est poena, quod 
 post extortam aquis ultricibus animam nec ipsam inueniunt sepulturam 
 ....

.... licet enim uiperei seminis noxios partus uenenati 
 uteri alueus diu texerit et concepti sceleris uda coagula in aspidum 
 membra tardo se calore uaporauerint, tamen conceptum 
 uirus euanescenti umbraculo occultari non potuit. nam etsi sero 
 publicum facinus et parricidium suum feta scelerum uota pepererunt, 
 quod ante praedictum est: parturiit iniustitiam, concepit 
 dolorem et peperit iniquitatem. sed quoniam serenum 
 iam fulget e nubilo nec est confusa criminum silua, cum 
 ad poenam designata sunt nomina — indulgentia enim antehac 
 fuerat —, dum clementiae dimittimus lineam, inuenit causa. quos 
 puniat .....

.... loquamur, carissimi fratres, schismatis causas,

 
 
 
 quia iam non possumus tacere personas. Maximianum fidei aemulum, 
 ueritatis adulterum, ecclesiae matris inimicum, Dathae, Corae 
 et Abiron ministrum de pacis gremio sententiae fulmen excussit, 
 et quod adhuc eum dehiscens terra non sorbuit, ad maius supplicium 
 superis reseruauit. raptus enim poenam suam conpendio 
 lucrauerat funeris; usuras nunc grauioris colligit faenoris, cum 
 mortuus interest uiuis..

nec solum hunc sceleris sui mors iusta 
 condemnat; trahit etiam ad consortium criminis plurimos catena 
 sacrilegii, de quibus scriptum est: uenenum aspidum sub 
 labiis eorum quorum os maledictione et amaritudine 
 plenum est. ueloces pedes eorum ad effundendum 
 sanguinem. contritio et infelicitas in uiis eorum, et 
 uiam pacis non cognouerunt. non est timor dei ante 
 oculos eorum. nollemus quidem tamquam e proprii corporis 
 iunctura praecidi. sed quoniam tabescentis uulneris putredo pestifera 
 plus habet in abscisione solaminis quam in remissione medicaminis, 
 inuenta est causa salubrior, ne per cuncta membra pe-. 
 stilens inrepat uirus, ut conpendioso dolore natum decidat uulnus. 
 .

famosi ergo crimims reos Uictonanum Carcabianensem, Marcianum 
 Sullectinum, Beianum Beianensem, Saluium Ausafensem, Theodorum 
 Usulensem, Donatum Sabratensem, Miggenem Elefantariensem, 
 Praetextatum Adsuritanum, Saluium Membresitanum, Ualerium 
 Melzitanum, Felicianum Mustitanum et Martialem Pertusensem, 
 qui funesto opere perditionis uas sordidum collecta faeculentia 
 glutinarunt, sed et clericos aliquando ecclesiae Carthaginis, qui, 
 dum facinori intersunt, inlicito incestui lenocinium praebuerunt, 
 dei praesidentis arbitrio uniuersalis concilii ore ueridico damnatos 
 esse cognoscite. eos autem, quos sacrilegi surculi non polluere

 
 
 
 plantaria, hoc est qui a Maximiani capite proprias manus uerecundo 
 fidei pudore retraxerunt, ad matrem ecclesiam redire permisimus. 
 .

quanto enim de reorum morte purgamur, tanto de innocentium 
 reditu gratulamur. ac ne angustum redeuntibus tempus spem 
 salutis artatae diei pressura subducat, agnoscentibus quibus licet, 
 manentibus praecedentibus statutis, uniuersis usque in diem octauum 
 Kt Ianuariarum proxime futurarum agnitionis pandimus 
 ianuam, ut integri honoris ac fidei regressi habeant fundamenta. 
 quam si quisquam ingredi nequiuerit pigra segnitia, sciat sibi ad 
 omnes ueniales aditus sua uoluntate uiam esse subductam. manebit 
 enim circa eos dicta sententia et post praestitutum diem redeuntibus 
 fixa paenitentia .......