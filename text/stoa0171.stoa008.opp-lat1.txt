Quamquam Diuinarum Institutionum libri, quos iam pridem 
 ad inlustrandam ueritatem religionemque conscripsimus, ita legentium 
 mentes instruant, ita informent, ut nec prolixitas pariat 
 fastidium nec oneret ubertas, tamen horum tibi epitomen fieri, 
 Pentadi frater, desideras, credo, ut ad te aliquid scribam tuumque 
 nomen in nostro qualicumque opere celebretur.

faciam 
 quod postulas, etsi difficile uidetur ea quae septem maximis 
 uoluminibus explicata sunt, in unum conferre.

fit enim totum 
 et minus plenum, cum tanta rerum multitudo in angustum 
 coartanda sit, et breuitate ipsa minus clarum, maxime cum 
 et argumenta plurima et exempla, in quibus lumen est probationum, 
 necesse sit praeteriri, quoniam tanta eorum copia est, 
 ut uel sola librum conficere possint.

quibus sublatis quid 

 

 

 
 
 
 poterit .. , quid apertum uideri? sed enitar quantum res 
 sinit et diffusa substringere et prolixa breuiare, sic tamen, ut 
 neque res ad copiam neque claritas ad intellegentiam deesse 
 uideatur in hoc opere, quo in lucem ueritas protrahenda est.

Prima incidit quaestio, sitne aliqua prouidentia, quae 
 aut. fecerit aut regat mundum. esse nemini dubium est, siquidem 
 omnium fere philosophorum praeter scholam Epicuri 
 una uox, una sententia est nec fieri sine artifice deo potuisse 
 mundum nec sine rectore constare.

itaque non solum a 
 doctissimis uiris, sed et omnium mortalium testimoniis ac sensibus 
 coarguitur Epicurus.

quis enim de prouidentia dubitet, 
 cum uideat caelos terramque sic disposita, sic temperata esse. 
 (ut) uniuersa non modo ad pulcritudinem ornatumque mirabilem, 
 sed ad usum quoque hominum ceterorumque uiuentium 
 commoditatem aptissime conuenirent?

non potest igitur 
 quod ratione constat sine ratione coepisse.

Quoniam certum est esse prouidentiam, sequitur alia 
 quaestio, utrumne deus unus an plures. quae quidem multum 
 habet ambiguitatis. dissentiunt enim non modo singuli inter 
 se, uerum etiam populi atque gentes.

sed qui rationem sequetur, 
 intelleget nec dominum esse posse nisi unum nec 
 patrem nisi unum. nam si deus, qui omnia condidit, et idem

 

 
 
 
 dominus et idem pater est, unus sit necesse est, ut idem sit 
 caput idemque fons rerum.

nec potest aliter rerum summa 
 consistere, nisi ad unum cuncta referantur, nisi unus teneat 
 gubernaculum, nisi unus frena moderetur regatque uniuersa 
 membra tamquam mens una.

si multi sint in examine 
 apum reges, peribunt aut dissipabuntur, dum 
 
 regibus incessit magno discordia motu; 
 
 si plures in armento duces, tam diu proeliabuntur, donec unus 
 optineat; si multi in exercitu inperatores, nec pareri poterit a 
 milite, cum diuersa iubeantur, nec ab iis ipsis unitas optineri, 
 cum sibi quisque pro moribus consulat.

sic in hac mundi 
 re publica nisi unus fuisset moderator, qui et conditor, aut 
 soluta fuisset omnis haec moles aut ne condi quidem omnino 
 potuisset.

praeterea in multis non potest esse totum, cum 
 singuli sua officia, suas optineant potestates. nullus igitur 
 eorum poterit omnipotens nuncupari, quod est uerum cognomentum 
 dei, quoniam id solum poterit, quod in ipso est, quod 
 autem in aliis, nec audebit attingere.

non Vulcanus sibi 
 aquam uindicabit aut Neptunus ignem, non Ceres artium

 

 

 
 
 
 peritiam nec Minerua frugum, non arma Mercurius nec Mars lyram, 
 non Iuppiter medicinam nec Asclepius fulmen: facilius illut ab 
 alio iactum suscipiet quam ipse torquebit.

si ergo singuli 
 non possunt omnia, minus habent uirium, minus potestatis: is 
 autem deus putandus est qui potest totum, quam qui de toto 
 minimum.

Unus igitur deus est, perfectus aeternus, incorruptibilis 
 inpassibilis, nulli rei potestatiue subiectus, ipse omnia possidens, 
 omnia regens, quem nec aestimare -sensu ualeat humana 
 mens nec eloqui lingua mortalis. sublimior enim ac maior 
 est quam ut possit aut cogitatione hominis aut sermone conprehendi.

denique, ut taceam de prophetis unius dei praedicatoribus, 
 poetae quoque et philosophi et uates testimonium 
 singulari deo perhibent.

Orpheus principalem deum dicit, 
 qui caelum solemque cum ceteris astris, qui terram, 
 qui maria condiderit.

itsm noster Maro summum deum 
 modo spiritum, modo mentem nuncupat eamque uelut 
 membris infusam totius mundi corpus agitare; item 
 deum per profunda caeli, per tractus maris terrarumque 
 discurrere atque ab eo uniuersas animantes trahere 
 uitam.

ne Ouidius quidem ignorauit a deo instructum 
 esse mundum: quem interdum opificem rerum, interdum 
 mundi fabricatorem uocat.

Sed ueniamus ad philosophos, quorum certior habetur 
 auctoritas quam poetarum. (Plato) monarchian adserit unum

 

 

 
 
 
 deum dicens, a quo sit mundus instructus (et) mirabili ratione 
 perfectus.

Aristoteles auditor eius unam esse mentem quae 
 mundo praesideat, confitetur. Antisthenes unum esse dicit 
 naturalem deum, totius summae gubernatorem.

longum est 
 recensere quae de summo deo uel Thales uel Pythagoras et 
 Anaximenes antea uel postmodum Stoici, Cleanthes et Chrysippus 
 et Zenon, uel nostrorum Seneca Stoicos secutus et ipse 
 Tullius praedicaueriut, cum hi omnes et quid sit deus definire 
 temptauerint et ab eo solo regi mundum adfirmauerint nec 
 ulli subiectum esse naturae, cum ab ipso sit omnis natura generata.

Hermes, qui ob uirtutem multarumque artium scientiam 
 Trismegistus meruit nominari, qui et doctrina et uetustate 
 philosophos antecessit quique aput Aegyptios ut deus 
 colitur, maiestatem dei singularis infinitis adserens laudibus 
 dominum et patrem nuncupat eumque esse sine nomine, 
 quod proprio uocabulo non indigeat, quia solus 
 sit, nec habere ullos parentes, quia ex se et per se 
 ipse sit.

huius ad filium scribentis exordium tale est: deum 
 quidem intellegere difficile est, eloqui uero inpossibile, 
 etiam cui intellegere possibile est: perfectum 
 enim ab inperfecto, inuisibile a uisibili non potest 
 conprehendi.

Superest de uatibus dicere. Varro decem Sibyllas fuisse 
 tradit: primam de Persis, secundam Libyssam, tertiam 
 Delphida, quartam Cimmeriam, quintam Erythraeam,

 

 

 
 
 
 sextam Samiam, septimam Cumanam, octauam Hellespontiam, 
 nonam Phrygiam, decimam Tiburtem, 
 cui sit nomen Albunea.

ei his omnibus Cumanae 
 solius tres esse libros, qui Romanorum fata contineant 
 et habeantur arcani, ceterarum autem fere omnium 
 singulos extare haberique uulgo, sed eos Sibyllinos 
 uelut uno nomine inscribi, nisi quod Erythraea, quae 
 Troici belli temporibus fuisse perhibetur, nomen suum 
 uerum posuit in libro; aliarum confusi sunt.

hae 
 omnes de quibus dixi Sibyllae praeter Cymaeam, quam legi 
 nisi a quindecimuiris non licet, unum deum esse testantur, 
 principem conditorem parentem, non ab ullo generatum, 
 sed a se ipso satum, qui et fuerit a saeculis et 
 sit futurus in saecula, et idcirco solus coli debeat, 
 solus timeri, solus a cunctis uiuentibus honorari.

quarum testimonia quia breuiare non poteram, praetermisi: 
 quae si desideras, ad ipsos tibi libros reuertendum est. nunc 
 reliqua persequamur.

Haec igitur tot ac tanta testimonia liquido perdocent 
 unum esse regimen in mundo, unam potestatem, cuius nec 
 origo excogitari nec uis enarrari potest.

stulti ergo, qui de 
 concubitu natos putant deos esse [se], cum ipsi sexus et corporum 
 copulatio idcirco mortalibus a deo data sint, ut per subolis 
 successionem genus omne seruetur.

inmortalibus uero quid 
 opus est aut sexu aut successione, quos nec uoluptas nec interitus 
 attingit?

illi ergo qui dii putantur, quoniam et genitos 
 esse tamquam homines et procreasse constat, mortales

 

 

 
 
 
 utique fuerunt, sed dii crediti sunt, quod cum essent reges 
 magni ac potentes, ob ea beneficia quae in homines contulerant, 
 diuinos post obitum honores consequi meruerunt positisque 
 templis atque simulacris memoria eorum tamquam inmortalium 
 retenta est atque celebrata.

Sed cum sit omnibus fere gentibus persuasum deos esse, 
 res tamen eorum gestae, quas tam poetae quam historici tradiderunt, 
 homines fuisse declarant.

Hercules per quae tempora 
 fuerit, quis ignorat, cum idem et inter Argonautas nauigauerit 
 et expugnata Troia Laomedontem Priami patrem ob 
 periurium interfecerit ? ab eo tempore paulo amplius quam 
 mille et quingenti computantur anni.

hic ne natus quidem 
 honeste traditur, sed Alcimenae adulterio genitus; et ipse uitiis 
 genitoris addictus nec feminis umquam nec maribus abstinuit 
 orbemque totum non tam gloriae quam libidinis causa nec 
 tantum ad necandas beluas quantum ad serendos liberos peragrauit.

cumque esset inuictus, ab una tamen Omphale 
 triumphatus est, cui claua et spolio leonis tradito indutus 
 ipse feminea ueste atque ad pedes mulieris abiectus pensa 
 quae faceret accepit. idem postea instinctu furoris elatus paruos 
 liberos et uxorem Megaram trucidauit.

postremo sumpta 
 Deianirae coniugis ueste, cum difflueret ulceribus, doloris inpatiens 
 rogum sibi in Oetaeo monte construxit eoque se uiuum 
 cremauit. sic efficitur ut etiamsi ob uirtutem deus credi potuisset, 
 ob haec tamen homo fuisse credatur.

Aesculapium Tarquitius tradit ex incertis parentibus 
 natum et ob id expositum atque a uenatoribus 
 collectum, caninis uberibus educatum, Chironi in

 

 
 
 
 disciplinam datum.

hic Epidauri moratus est, Cynosuris, 
 ut Cicero ait, sepultus, cum esset ictu fulminis interemptus. 
 Apollo autem pater eius non dedignatus est alienum gregem 
 pascere, ut acciperet uxorem; et dilectum puerum cum peremisset 
 inprudens, gemitus suos inscripsit in flore.

Marti 
 uiro fortissimo adulterii crimen non defuit, siquidem catenis 
 cum adultera uinctus spectaculo fuit. Castor et Pollux alienas 
 sponsas non inpune rapuerunt, quos Homerus non poetica, 
 sed simplici fide mortuos sepultosque testatur.

Mercurius, 
 qui de stupro Veneris genuit androgynum, deus esse meruit, 
 quia lyram repperit et palaestram.

Liber pater debellata 
 India uictor cum Cretam forte uenisset, Ariadnain conspexit 
 in litore, quam Theseus et uiolauerat et reliquerat. tum amore 
 inflammatus eam sibi in coniugium sociauit et coronam eius, 
 ut poetae ferunt, inter astra signauit.

Mater ipsa post fugam 
 et obitum uiri cum in Phrygia moraretur, uidua et anus formonsum 
 adulescentem in deliciis habuit et quia fidem non 
 praestiterat, ademptis genitalibus effeminauit. ideo etiam nunc 
 Gallis sacerdotibus gaudet.

Ceres unde Proserpinam nisi de stupro genuit? unde 
 Latona geminos nisi ex crimine? Venus deorum et hominum 
 libidinibus exposita cum regnaret in Cypro, artem meretriciam 
 repperit ac mulieribus imperauit ut quaestum facerent, 
 ne sola esset infamis.

ipsae illae uirgines Minerua et Diana

 

 

 
 
 
 num castae? unde igitur prosiliuit Erichthonius? num in terram 
 Vulcanus effudit et inde homo tamquam fungus enatus est?

aut illa cur Hippolytum uel ad secretas sedes uel ad mulierem 
 relegauit, ubi solus inter ignota nemora exigeret 
 aetatem et iam mutato nomine Virbius uocaretur? 
 quid haec significant nisi incestum; quod poetae non 
 audent confiteri?

Horum autem omnium rex et pater Iuppiter, quem tenere 
 in caelo summam credunt potestatem, quid habuit pietatis, 
 qui Saturnum patrem regno expulit et armis fugientem persecutus 
 est? quid continentiae, qui omnia libidinum genera 
 exercuit?

nam idem Alcimenam Ledamque summis uiris 
 nuptas adulterio fecit infames, idem pulcritudine pueri captus 
 uenantem ac uirilia meditantem ad femineos usus uiolenter 
 abripuit. quid uirginum stupra commemorem, quarum multitudo 
 quanta fuerit, filiorum numerus ostendit?

in una tamen 
 Thetide abstinentior fuit. erat enim praedictum quod is quem 
 paritura esset, maior patre suo futurus esset. pugnauit ergo 
 cum amore, ne quis se maior nasceretur. sciebat ergo se non 
 esse perfectae uirtutis magnitudinis potestatis, qui quod ipse 
 patri fecerat timuit.

cur igitur Optimus Maximus nominatur, 
 cum se et peccatis contaminauerit, quod est iniusti ac mali, 
 et maiorem timuerit, quod est inbecilli ac minoris?

Sed dicet aliquis ficta haec esse a poetis. non est hoc 
 poeticum sic fingere, ut totum mentiare, sed ut ea quae gesta

 

 

 
 
 
 sunt figura et quasi uelamine aliquo uersicolore praeteias. hunc 
 habet poetica licentia modum, non ut totum fingat, quod est 
 mendacis et inepti, sed ut aliquid cum ratione commutet.

in 
 imbrem se aureum uertisse dixerunt (Iouem), ut Danaen falleret: 
 quis est imber aureus? utique aurei nummi, quorum 
 magnam copiam offerens et in sinum infundens fragilitatem 
 uirginalis animi hac mercede corrupit. sic et imbrem ferreum 
 dicunt, cum uolunt multitudinem significare telorum. 
 Catamitum in aquila rapuit: quae est aquila?

legio scilicet, 
 quoniam figura huius animalis insigne legionis est. Europam 
 transuexit in tauro: quis est taurus? utique nauis, quae tutelam 
 habuit tauri (in) specie figuratam.

sic Inachi filia non 
 utique bos facta transnauit, sed eiusmodi nauigio iram Iunonis 
 effugit, quod habebat bouis formam. denique cum in Aegyptum 
 delata esset, Isis est facta, cuius nauigium certo quodam die 
 in memoriam fugae celebratur.

Vides ergo non omnia poetas confinxisse, set quaedam 
 praefigurasse, ut cum uera dicerent, aliquid tamen numinis 
 adderent iis quos deos esse dicebant, sicut etiam de regnis.

cum enim dicunt Iouem caeli regnum sorte tenuisse, aut Olympum 
 montem significant, in quo Saturnum et Iouem postmodum 
 habitasse ueteres historiae produnt, aut partem Orientis, 
 quae sit quasi superior, quod inde lux nascitur, Occidentis autem 
 uelut inferior, et ideo Plutonem inferos esse sortitum; mare 
 uero cessisse Neptuno, quod oram maritimam cum omnibus 
 insulis optinuerit.

multa sic poetae colorant. quod qui 


 

 

 
 
 
 nesciunt, tamquam mendaces eos arguunt, uerbo dumtaxat: nam 
 re quidem credunt, quoniam deorum simulacra sic fingunt, ut 
 cum mares ac feminas faciant et alios coniuges, alios parentes, 
 alios liberos fateantur, poetis utique adsentiant: haec enim 
 sine coitu et generatione esse non possunt.

Sed omittamus sane poetas: ad historiam ueniamus, 
 quae simul et rerum fide et temporum nititur uetustate.

Euhemerus fuit Messenius, antiquissimus scriptor, qui de sacris 
 inscriptionibus ueterum templorum et originem Iouis et res 
 gestas omnemque progeniem collegit; item ceterorum deorum 
 parentes patrias actus imperia obitus, sepulcra etiam persecutus 
 est.

quam historiam uertit Ennius in Latinam (linguam), 
 cuius haec uerba sunt: haec, ut scripta sunt, Iouis fratrumque 
 eius stirps atque cognatio: in hunc modum 
 nobis ex sacra scriptione traditum est.

idem igitur 
 Euhemerus Iouem tradit, cum quinquies orbem circumisset 
 et amicis suis atque cognatis distribuisset 
 imperia, legesque hominibus multaque alia bona 
 fecisset, immortali gloria memoriaque adfectum sempiterna 
 in Creta uitam commutasse atque ad deos abisse; 
 et sepulcrum eius esse in Creta, in oppido Gnosso, 
 et in eo scriptum antiquis litteris Graecis ZAN KPO- 
 NOV, quod est Iuppiter Saturni.

constat ergo ex iis quae 
 rettuli, hominem fuisse in terramque regnasse.

Transeamus ad superiora, ut originem totius erroris deprehendamus. 
 Saturnus caelo et terra traditur natus.

hoc 
 utique incredibile est, sed cur ita traditur, ratio certa est:

 

 

 
 
 
 quam qui ignorat, tamquam fabulam respuit. Saturni patrem 
 Uranum fuisse uocitatum et Hermes auctor est et Sacra Historia 
 docet.

Trismegistus paucos admodum fuisse cum 
 diceret perfectae doctrinae uiros, in iis cognatos suos 
 enumerauit, Uranum Saturnum Mercurium.

Euhemerus 
 eundem Uranum primum in terram regnasse commemorat his 
 uerbis: initio primus in terris inperium summum 
 Caelus habuit: is id regnum una cum fratribus suis 
 sibi instituit atque paral(uit) ...........

........... hominum stultam beneuolentiam 
 et errorem diuinitas attributa sit.

Dixi de religionibus quae sunt communes omnium 
 gentium: dicam nunc de diis quos Romani proprios habent.

Faustuli coniugem Romuli Remique nutricem, cuius honori 
 Larentinalia sunt dicata, uulgati fuisse corporis quis ignorat? 
 et idcirco Lupa nuncupata est et in ferae specie figurata.

Faula quoque et Flora meretrices erant, quarum altera Herculis 
 fuit scortum, sicut Verrius tradit, altera cum magnas 
 opes corpore quaesiuisset, populum scripsit heredem et ideo 
 in honorem eius ludi Floralia celebrantur.

Tatius muliebre 
 simulacrum in Cloaca Maxima repertum consecrauit et deam 
 Cloacinam nuncupauit.

obsessi a Gallis Romani ex mulierum 
 capillis tormenta fecerunt et ob id Veneri Caluae aram templumque 
 posuerunt; item Pistori Ioui, quod eos monuerat in 
 quiete, ut ex omni fruge panem facerent et supra hostes

 

 

 
 
 
 iacerent: quo facto desperantes Galli posse inopia Romanos 
 subigi ab opsidione discesserant.

Pauorem ac Pallorem Tullus 
 Hostilius deos fecit. colitur et Mens, quam credo si habuissent, 
 numquam colendam putassent. Honorem atque Virtutem Marcellus 
 inuenit.

Set et alios eiusmodi commenticios deos senatus 
 instituit, Spem Fidem Concordiam Pacem Pudicitiam Pietatem, 
 quae omnia cum in animis hominum esse uera deberent, intra 
 parietes falsa posuerunt.

hos tamen, quamuis extra hominem 
 in nulla sint omnino substantia, mallem potius coli quam Robiginem, 
 quam Febrem, quae non sacranda sunt, sed execranda, 
 quam Fornacem cum suis fornacalibus sacris, quam Stercutum, 
 qui fimo pinguefacere terram primus ostendit, quam deam 
 Mutam, quae Lares genuit, quam Cuninam, quae cunis infantium 
 praeest, quam Cacam, quae ad Herculem de furto 
 boum detulit, ut occideret fratrem.

quam multa sunt alia 
 portenta atque ludibria! de quibus piget dicere. Terminum 
 tamen non libet praeterire, quia ne Ioui quidem Capitolino 
 cessisse traditur, cum lapis esset informis.

hunc finium 
 putant habere custodiam eique publice supplicatur, ut Capitoli 
 immobile saxum Romani imperii fines et conseruet (et) 
 proroget.

Has omnes ineptias primus in Latio Faunus induxit, 
 qui et Saturno avo cruenta sacra constituit et Picum 
 patrem tamquam deum coli uoluit et Fentam Faunam coniugem 
 sororemque inter deos conlocauit ac Bonam Deam nominauit.

deinde Romae Numa, qui agrestes illos ac rudes 

 

 

 

 
 
 uiros superstitionibus nouis onerauit, sacerdotia instituit, deos 
 familiis gentibusque distribuit, ut animos ferocis populi ab 
 armorum studiis auocaret.

ideo Lucilius deridens ineptias 
 istorum qui uanis superstitionibus seruiunt, hos uersus posuit: 
 terriculas Lamias, Fauni quas Pompiliique 
 instituere Numae, tremit has, hic omnia ponit. 
 ut pueri infantes credunt signa omnia aena 
 uiuere et esse homines, sic isti omnia ficta 
 uera putant, credunt signis cor inesse in aenis. 
 pergula pictorum, ueri nihil, omnia ficta!

Tullius quoque de Natura deorum commenticios ac fictos 
 deos queritur inductos et hinc extitisse falsas opiniones 
 erroresque turbulentos et superstitiones paene 
 aniles. quae sententia eo debet grauior computari, quod 
 haec disseruit et philosophus et sacerdos.

Diximus de diis: nunc de ritibus sacrorum culturisque 
 dicemus. Ioui Cyprio, sicut Teucrus instituerat, humana 
 hostia mactari solebat.

sic et Tauri Dianae hospites immolabant; 
 Latiaris quoque Iuppiter humano sanguine propitiatus 
 est. etiam ante Saturno sexagenarii homines ex persona

 

 

 
 
 
 Apollinis de ponte in Tiberim deiciebantur.

et eidem Saturno 
 Carthaginienses non modo infantes prosecahant, sed uicti a 
 Siculis ut piaculum soluerent ducentos nobilium filios immolauerunt.

nec illa his humaniora sunt quae fiunt etiamnunc 
 Matri Magnae atque Bellonae, in quibus antistites non alieno 
 sanguine, sed suo litant, cum amputatis genitalibus a uiris 
 migrant nec ad feminas transeunt aut sectis umeris detestabiles 
 aras proprio cruore respergunt.

sed haec crudelia: 
 ueniamus ad mitia. Isidis sacra nihil aliut ostendunt nisi 
 quemadmodum filium paruum qui dicitur Osiris perdiderit et 
 inuenerit.

nam primo sacerdotes ac ministri derasis omnibus 
 membris tunsisque pectoribus plangunt dolent quaerunt adrectum 
 matris imitantes, postmodum puer per Cynocephalum 
 inuenitur. sic luctuosa sacra laetitia terminantur.

his etiam 
 Cereris simile mysterium est, in quo facibus accensis per noctem 
 Proserpina inquiritur et ea inuenta ritus omnis gratulatione. 
 ac taedarum iactatione finitur.

Lampsaceni asellum Priapo 
 mactant. ea enim uisa est aptior uictima, quae ipsi cui mactatur 
 magnitudine uirilis obsceni posset aequari.

Lindos est 
 oppidum Rhodi, ubi Herculis sacra maledictis celebrantur. 
 Hercules enim cum boues aratori abstulisset atque immolasset, 
 ille iniuriam suam conuiciis ultus est eoque ipso sacerdote postmodum 
 constituto sanctum est, ut isdem maledictis et ipse et 
 alii postea sacerdotes sacra celebrarent.

Cretici autem Iouis 
 mysterium est quomodo infans aut subtractus sit patri aut 




 

 

 

 

 
 
 
 educatus. Capella praesto est, cuius uberibus puerum Amalthea 
 nutriuit.

idem etiam Matris Deum sacra demonstrant. 
 nam quia tum Corybantes galearum tinnitibus et scutorum 
 pulsibus uagitum pueri texerant, nunc imago rei refertur in 
 sacris, sed pro galeis cymbala, pro scutis tympana feriuntur, 
 ne puerum uagientem Saturnus exaudiat.

Haec sunt mysteria deorum. nunc etiam originem 
 religionum requiramus, ut et a quibus et per quae tempora 
 institutae fuerint eruamus.

Didymus in iis libris qui inscribuntur 
 È;Yji\'\'Įaewç - tvBaptxTj ; Melissea fuisse tradit Cretensium 
 regem, cuius filiae fuerint Amalthea et Melissa, 
 quae Iouem nutrierint caprino lacte ac melle.

hunc 
 nouos ritus ac pompas sacrorum introduxisse et primum 
 diis sacrificasse, id est Vestae, quae dicitur Tellus, 
 — unde poetae: primamque deorum Tellurem — et 
 postmodum Deum Matri.

Euhemerus autem in Sacra 
 Historia ipsum Iouem dicit, postquam imperium ceperit, 
 sibi multis in locis fana posuisse. nam circuiens orbem 
 ut quemque in locum uenerat, principes populorum amicitia 
 sibi et hospitii iure sociabat. cuius rei ut posset memoria 
 seruari, fanum sibi creari iubebat atque ab hospitibus suis 
 annua festa celebrari. sic per omnes terras cultum sui nominis 
 seminauit.

quando autem isti fuerint facile colligi 
 potest. scribit enim Thallus in historia sua Belum regem 
 Assyriorum, quem Babylonii colunt quique Saturni

 

 

 
 
 
 fuerit aequalis et amicus, antiquiorem fuisse Troico 
 bello annis CCCXXII, et sunt ab Ilio capto anni MCCCCLXX.

unde apparet non amplius quam MDCCC esse annos, ex quo 
 nouis deorum cultibus institutis humanum genus inciderit in 
 errorem.

Merito igitur poetae commutatum esse aureum 
 saeculum memorant, quod fuerit regnante Saturno. nulli enim 
 tunc dii colebantur, sed unum et solum deum nouerant.

postquam se terrenis ac fragilibus subiugauerunt colentes ligna 
 et aera et lapides, commutatio saeculi facta est usque ad 
 ferrum.

amissa enim dei notitia et uno illo uinculo humanae 
 societatis abrupto uastare se inuicem, praedari ac debellare 
 coeperunt.

quodsi sursum oculos suos tollerent ac 
 deum intuerentur, qui eos ad aspectum caeli suique excitauit, 
 numquam se curuos et humiles facerent terrena uenerando. 
 quorum stultitiam Lucretius grauiter incusat dicens: 
 et faciunt animos humiles formidine diuum 
 depressosque premunt ad terram:

qua reddunt uec intellegunt quam uanum sit ea timere quae 
 feceris, aut ab iis aliquod sperare praesidium quae muta et 
 insensibilia nec uident nec audiunt supplicantem.

quid ergo 
 maiestatis aut numinis habere possunt quae et fuerunt in

 

 

 

 
 
 
 hominis potestate ne fierent aut (ut) aliut fierent, et sunt etiamnunc?

nam et uiolari et furto sublabi possunt, nisi illa et 
 lex saepiat et humana custodia. num igitur mentis suae 
 compos uideri potest qui talibus opimas uictimas caedit, dona 
 consecrat, pretiosas uestes offert, quasi uti possint qui motu 
 carent?

merito ergo Dionysius Siciliae tyrannus deos Graeciae, 
 cum eam uictor occupasset, spoliauit atque derisit: et 
 post sacrilegia quae admiserat ad Siciliam prospera nauigatione 
 remeauit regnumque tenuit usque ad senectutem nec eum dii 
 uiolati punire potuerunt.

quanto satius est spretis inanibus 
 ad deum se conuertere, tueri statum quem a deo acceperis, 
 tueri nomen: idcirco enim avOpwxo ;, quia sursum spectet, nomi- 
 -natur.

sursum autem spectat qui deum uerum et uiuum, 
 qui est in caelo, suspicit, qui artificem, qui parentem animae 
 suae non modo sensu ac mente, uerum etiam uultu et oculis 
 sublimibus quaerit.

qui autem se terrenis humilibusque substernit, 
 utique illut quod est inferius sibi praefert. nam cum 
 ipse opus dei sit, simulacrum autem opus hominis. non potest 
 humanum opus diuino anteponi, et sicut deus hominis parens 
 est, ita simulacri homo. stultus igitur et amens qui adorat 
 quod ipse fabricauit.

cuius artificii detestabilis et inepti 
 auctor fuit Prometheus patruo louis lapeto natus. nam cum 
 primum Iuppiter summo potitus imperio tamquam deum se constituere 
 uellet ac templa condere et quaereret aliquem qui 
 humanam figuram posset exprimere, tunc Prometheus extitit 
 qui hominis effigiem de pingui luto figuraret, ita ueri similiter, 
 ut nouitas ac suptilitas artis miraculo esset.

denique illum

 

 
 
 
 et sui temporis homines et postea poetae tamquam fictorem 
 ueri ac uiui hominis prodiderunt et nos, quotiens fabre facta 
 signa laudamus, uiuere illa et spirare dicimus. et hic quidem 
 auctor fuit fictilium simulacrorum.

sequentes autem posteri 
 et de marmore sculpserunt et ex aere fuderunt, deinde processu 
 temporum\' ex auro et ebore accessit ornatus, ut non 
 modo similitudines oculos hominum, uerum etiam fulgor ipse 
 praestringeret.

sic inlecti pulcritudine ac uerae maiestatis 
 obliti insensibilia sentientes, inrationabilia rationabiles, exanima 
 uiuentes colenda sibi ac ueneranda duxerunt.

Nunc refellamus etiam eos qui elementa mundi 
 tamquam deos habent, id est caelum solem atque lunam, 
 quorum artificem non cognoscentes ipsa opera mirantur et 
 adorant.

qui error non inperitorum modo, uerum etiam 
 philosophorum est: siquidem Stoici uniuersa caelestia in deorum 
 numero habenda censent, quia certos et rationabiles motus 
 habent, quibus succedentium sibi temporum uicissitudines constantissime 
 seruant.

non est igitur in his uoluntarius motus, 
 quia praestitutis legibus seruiunt, non proprio utique sensu, sed 
 opificio summi conditoris, qui illa sic ordinauit, ut inerrabiles 
 cursus et certa spatia conficerent, quibus dierum ac noctium, 
 aestatis et hiemis alterna uariarent.

quodsi effectus eorum, si 
 meatus, si claritatem, si constantiam, si pulcritudinem admirantur, 
 intellegere debuerunt quanto his pulcrior et praeclarior 
 et potentior sit ipse conditor atque artifex eorum deus.

sed 
 illi diuinitatem humanis uisibus aestimauerunt ignorantes nec 
 aeternum esse posse quod ueniat sub aspectum nec quod sit 
 aeternum posse oculis mortalibus conprehendi.

Unum et ultimum restat, ut quoniam plerumque 
 accidit, sicut in historiis legimus, ut maiestatem suam dii 
 ostendisse uideantur per auguria, per somnia, per oracula, 
 tum etiam poenis eorum qui sacrilegia commiserant, doceam 
 quae ratio id effecerit, ne quis etiamnunc in eosdem laqueos 
 incidat quos illi ueteres inciderunt.

cum deus pro uirtnte 
 maiestatis suae mundum de nihilo condidisset caelumque luminibus 
 adornasset, terram uero et mare conplesset animalibus, 
 tum hominem de limo ad imaginem similitudinis suae fignratum 
 inspirauit ad uitam posuitque eum in Paradiso, quem 
 conseuerat omni genere fructiferi ligni, et praecepit ei ne una ex 
 arbore, in qua posuerat [ei] scientiam boni malique, gustaret, 
 fore interminatus ut uitam perderet, si fecisset, si uero mandatum 
 seruaret, immortalis permaneret.

tum serpens, qui 
 erat unus ex dei ministris, inuidens homini, quod esset immortalis 
 effectus, inlexit eum dolo ut mandatum dei legemque 
 transcenderet. et hoc modo scientiam quidem boni ac 
 mali accepit, sed uitam quam perpetuam deus tribuerat amisit.

eiecit ergo peccatorem de sancto loco et in hunc orbem relegauit, 
 ut uictum quaereret per laborem, ut difficultates et 
 aerumnas pro merito sustineret, ipsumque Paradisum uallo 
 igneo circumfudit, ne quis hominum ad diem usque iudicii 
 ad locum illum perpetuae beatitudinis conaretur inrepere.

turn 
 secuta est hominem mors ex dei sententia et tamen uita eius, 
 licet temporalis esse coepisset, in mille annis terminum sumpsit 
 et id fuit humanae uitae spatium usque ad cataclysmi

 

 
 
 
 tempus. nam post diluuium paulatim uita hominum breuiata 
 et ad annos centum uiginti redacta est.

serpens uero ille, 
 qui de factis diabolus id est criminator siue delator nomen accepit, 
 non destitit semen hominis, quem a principio deceperat, 
 persequi.

denique eum qui primus in hoc orbe generatus 
 est, inspirato liuore in caedem fratris armauit, ut de duobus 
 primogenitis hominibus alterum extingueret, alterum faceret 
 parricidam.

nec quieuit deinceps quominus per singulas generationes 
 pectoribus hominum malitiae uirus infunderet, corrumperet 
 deprauaret, tantis denique sceleribus obrueret, ut 
 iustitiae iam rarum esset exemplum, sed uiuerent homines 
 ritu beluarum.

quod deus cum uideret, angelos suos misit, 
 ut uitam hominum excolerent eosque ab omni malo tuerentur. 
 his mandatum dedit ut se terrenis abstinerent, ne qua labe 
 maculati honore angelico multarentur.

sed eos quoque idem 
 ille subdolus criminator, dum inter homines commorantur, inlexit 
 ad uoluptates, ut se cum mulieribus inquinarent. tum 
 damnati sententia dei et ob peccata proiecti et nomen angelorum 
 et substantiam perdiderunt.

ita diaboli satellites 
 facti, ut habeant solacium perditionis suae, ad perdendos homines 
 conuerterunt, quos ut tuerentur aduenerant.

Hi sunt daemones, de quibus poetae saepe in carminibus 
 suis locuntur, quos custodes hominum appellat 
 Hesiodus. ita enim persuaserunt hominibus inlecebris atque 
 fallaciis suis, ut eosdem deos esse crederent.

denique Socrates 
 habere se a prima pueritia custodem rectoremque uitae

 

 

 
 
 
 suae daemonem praedicabat, sine cuius nutu et imperio nihil 
 agere posset.

adhaerent ergo singulis et suh nomine geniorum 
 aut penatiuin domos occupant. his sacraria constituuntur, 
 his cottidie libatur ut laribus, his honos datur tamquam malorum 
 depulsoribus;

hi a principio ut auerterent homines a 
 dei ueri agnitione, nouas religiones et cultus deorum introduxerunt, 
 hi memorias regum mortuorum consecrari, templa 
 constitui, simulacra fieri docuerunt, non ut honorem dei minuerent 
 aut suum augerent, quem peccando amiserant, sed ut 
 uitam hominibus eriperent, spem uerae lucis auferrent, ne 
 homines, unde illi exciderunt, ad immortalitatis caeleste praemium 
 peruenirent.

idem astrologiam prodiderunt et auguratum 
 et aruspicinam: quae cum per se falsa sint, tamen ipsi 
 auctores malorum sic ea gubernant, sic temperant, ut uera 
 credantur.

ipsi etiam magicae artis praestigias ad circumscribendos 
 oculos reppererunt — illorum adspiratione fit ut

quod sit, non esse et quod non sit, esse uideatur —, ipsi 
 necyomantias, ipsi sortes et oracula, ut mentes hominum per 
 ambiguos exitus mentita diuinatione deludant. in templis uero 
 et sacrificiis omnibus praesentes adsunt et prodigiis quibusdam 
 fallacibus editis ad miraculum praesentium sic homines circumueniunt, 
 ut inesse numen simulacris et imaginibus credant.

inrepunt etiam corporibus ut spiritus tenues uitiatisque membris 
 morbos conciunt, quos sacrificiis uotisque placati postmodum 
 relaxent, somnia inmittunt aut plane terrores, ut ipsi

 

 
 
 
 rogentur, aut quorum exitus respondelaiit ueritati, ut uenerationem 
 sui augeant.

nonnumquam etiam in sacrilegos edunt aiquid 
 ultionis, ut quisquis uiderit, timidior ac religiosior fiat. sic 
 fraudibus suis obduxerunt humano generi tenebras, ut oppressa 
 ueritate summi ac singularis dei nomen in obliuionem ueniret.

Sed dicet quispiam: cur ergo uerus ille deus patitur 
 haec fieri ac non potius malos uel summouet uel extinguit? 
 cur uero ipse daemoniarchen a principio fecit, ut esset qui 
 cuncta corrumperet, cuncta disperderet?

dicam breuiter cur 
 hunc talem esse uoluerit. quaero utrumne uirtus bonum sit 
 an malum. negari non potest, quin bonum. si bonum est 
 uirtus, malum est igitur e contrario uitium.

si uitium ex eo 
 malum est, quia uirtutem inpugnat, et uirtus ex eo bonum 
 est, quia uitium adfligit, ergo non potest uirtus sine uitio 
 consistere et si uitium sustuleris, uirtutis merita tollentur. 
 nec enim potest ulla fieri sine hoste uictoria. ita fit ut bonum 
 sine malo esse non possit.

uidit hoc Chrysippus uir acris 
 ingenii de prouidentia disserens eosque stultitiae redarguit, 
 qui bonum quidem a deo factum putant, malum autem negant. 
 huius sententiam interpretatus est A.

Gellius in libris Noctium 
 Atticarum sic dicens: quibus non uidetur mundus dei et 
 hominum causa institutus neque res humanae prouidentia 
 gubernari, graui se argumento uti putant, cum 
 ita dicunt: \'si esset prouidentia, nulla essent mala.\' 
 nihil enim minus aiunt prouidentiae congruere quam 
 in eo mundo quem propter homines fecisse dicatur,

 

 

 

 
 
 
 tantam uim esse aerumnarum et malorum.

ad eaChrysippus 
 cum in libro xept rpovota ; quarto dissereret, 
 \'nihil prorsus\' inquit \'istis insulsius qui opinantur 
 bona esse potuisse, si non essent itidem mala.

nam 
 cum bona malis contraria sint, utraque necesse est opposita 
 esse inter se et quasi mutuo aduersoque fulta 
 nisu consistere: nullum adeo contrarium est sine contrario 
 altero.

quo enim pacto iustitiae sensus esse 
 posset, nisi essent iniuriae, aut quid aliud iustitia est 
 quam iniustitiae priuatio? quid item fortitudo intellegi 
 potest nisi ex ignauiae adpositione, quid continentia 
 nisi ex intemperantia? quo item modo prudentia 
 esset, nisi foret contraria inprudentia?

proinde\' inquit 
 \'homines stulti cur non hoc etiam desiderant, ut ueritas 
 sit et non sit mendacium? namque itidem sunt bona 
 et mala, felicitas et inportunitas, uoluptas et dolor. 
 alterum enim ex altero, sicut Plato ait, uerticibus 
 inter se contrariis deligatum: si tuleris unum, abs-

tuleris utrumque.\' uides ergo, id quod saepe dixi, bonum 
 et malum ita sibi esse conexa, ut alterum sine altero constare 
 non possit.

summa igitur prudentia deus materiam uirtutis

 

 

 
 
 
 in malis posuit: quae idcirco fecit, ut uobis constitueret agonem, 
 in quo uictores inmortalitatis praemio coronaret.

Docui, ut opinor, cultus deorum non modo impios, 
 sed etiam uanos esse, uel quod homines fuerint, quorum memoria 
 post obitum consecrata sit, uel quod simulacra ipsa insensibilia 
 et surda sint, quia sunt ficta de terra, nec oportere 
 hominem, qui debeat spectare caelestia, terrenis se subiugare, 
 uel quod spiritus qui eas religiones sibi uindicant, incesti et 
 inpuri sint et ideo dei sententia condemnati ceciderint in 
 terram, nec fas esse in eorum dicionem uenire quibus potior 
 sis, si deum uerum sequi uelis.

Superest ut quoniam de falsa religione diximus, etiam de 
 falsa sapientia disseramus, quam philosophi profitentur homines 
 summa quidem doctrina et eloquentia praediti, sed longe a ueritate 
 summoti, quia nec deum nec sapientiam dei cognouerunt.

qui licet sint arguti ac diserti, tamen quia humana est eorum 
 sapientia, etiam cum his congredi non uerebor, ut appareat a 
 ueritate mendacium, a caelestibus terrena facile posse superari. 
 quid sit philosophia hoc modo definiunt:

philosophia est amor 
 uel studium sapientiae. (si amor est sapientiae,) non est ergo 
 ipsa sapientia, quia necesse est aliut esse quod amat, aliud quod 
 amatur. si studium est sapientiae, ne sic quidem philosophia 
 sapientia est. sapientia enim res est ipsa quae quaeritur, studium 
 uero quod quaerit.

ipsa igitur definitio uel nominis significatio 
 declarat philosophiam non esse ipsam sapientiam. dicam ne 
 studium quidem esse sapientiae quo sapientia non conprehenditur. 
 quis enim studere dicatur ei rei quam nullo modo 
 possit attingere?

qui medicinae aut grammaticae aut 

 

 
 
 
 oratoriae studet, studiosus eius artis quam discit dici potest: 
 oł,i di<licit, iam medicus, iam grammaticus, iam orator dicitur. 
 sic °I,fJrtuit et studiosos sapientiae, postquam didicissent, sapienh-s 
 nominari.

cum autem studiosi sapientiae quamdiu 
 uiuant uocentur, apparet illut studium non esse quo ad ipsam 
 rem quae studio petitur non potest perueniri; nisi forte qui 
 ad finem usque uitae ut sapiant student, apud inferos sapientes 
 erunt. omni autem studio subiacet finis. non est 
 igitur id studium rectum quod non habet finem.

Praeterea duo sunt quae cadere in philosophiam 
 uidentur, scientia et opinatio: quae si auferantur, tota philosophia 
 corruit. atquin utrumque philosophiae ipsi philosophorum 
 principes ademerunt. scientiam Socrates, opinationem 
 sustulit Zeno, uideamus an recte.

sapientia est, ut 
 Cicero definiuit, diuinarum et humanarum rerum scientia. 
 quae definitio si uera est, non cadit in hominem sapientia.

quis enim mortalium hoc sibi possit adsumere, ut diuina et 
 humana scire se profiteatur? humana omitto: quae quamquam 
 cum diuinis conexa sunt, tamen quia sunt hominis, concedamus 
 ut homo illa scire possit.

diuina certe per se scire 
 non potest, quia homo est: qui autem scit illa, diuinus sit 
 necesse est ac propterea deus. homo autem nec diuinus nec 
 deus est. non potest igitur per (se) scire homo diuina. nemo 
 ergo sapiens nisi deus aut certe is homo quem deus docuit.

illi autem quia nec dii sunt nec a deo docti, sapientes ergo 
 id est diuinarum et humanarum rerum scientes esse non 
 possunt. recte igitur a Socrate atque Academicis scientia sublata 
 est.

opinatio quoque non congruit sapienti: id enim

 

 

 
 
 
 quisque opinatur quod ignorat. opinari autem scire te quod 
 ignores, temeritas ae stultitia est. recte igitur opinatio a 
 Zenone sublata est. si ergo scientia in homine nulla est et 
 opinatio esse non debet, philosophia radicitus amputatur.

Huc accedit quod non est uniformis, sed diuisa in 
 sectas et in multas discrepantesque sententias dissipata statum 
 non habet. cum enim singulae alias omnes inpugnent et adfligant 
 nec sit aliqua ex iis quae non indicio ceterarum stultitiae 
 condemnetur, utique discordantibus membris corpus omne 
 philosophiae ad interitum deducitur.

hinc Academia postmodum 
 nata est. nam cum uiderent eius sectae principes 
 omnem philosophiam philosophis inuicem oppugnantibus esse 
 subuersam, susceperunt aduersus omnes bellum, ut omnia 
 omnium dissoluerent, nihil ipsi adserentes nisi unum, nihil 
 sciri posse.

ita sublata scientia philosophiam ueterem subruerunt. 
 sed ne ipsi quidem philosophorum nomen retinuerunt 
 qui ignorantiam fatebantur, quia nescire omnia non modo philosophi, 
 sed ne hominis quidem sit.

ita (fit ut) philosophi 
 quia nihil munimenti habent, mutuis se uulneribus extinguant 
 et ipsa tota philosophia suis se armis consumat ac finiat.

at 
 enim sola physice labat. quid? illa moralis num aliqua firmitate 
 subnixa est? uideamus an philosophi in hac saltem 
 parte consentiant, quae ad uitae statum pertinet.

Quod sit in uita summum bonum quaeri necesse 
 est, ut ad illut uita omnis et actiones nostrae deligantur. 
 cum de hominis summo bono quaeritur, tale constitui debet, 
 primum ut id ad hominem solum pertineat, deinde ut animi

 

 
 
 
 sit proprium, postremo ut uirtute quaeratur.

uideamus ergo 
 an summum bonum quod philosophi determinant tale sit, ut 
 nec mutum animal nec corpus attingat nec possit sine uirtute 
 conquiri.

Aristippus Cyrenaicae sectae conditor, qui summum 
 bonum esse censuit corporis uoluptatem, de numero philosophorum 
 deque coetu hominum propellendus est, quia se pecudi 
 conparauit.

Hieronymi summum bonum est nihil dolere, 
 Diodori, dolere desinere. sed (et) ceterae animantes dolorem 
 fugiunt et cum non dolent aut dolere desinunt, gaudent 
 quid igitur homini dabitur eximium, si bonum eius summum 
 commune cum beluis iudicatur?

Zeno summum bonum putauit 
 cum natura congruenter uiuere. at haec definitio generalis 
 est. omnes enim animantes cum natura congruenter 
 uiuunt et est sua cuique natura.

Epicurus animi adseruit 
 uoluptatem. quid est uoluptas animi nisi gaudium, quo plerumque 
 luxuriat animus ac relaxatur uel ad lusum uel ad 
 risum? sed hoc bonum etiam muta contingit, quae cum pabulis 
 saturata sunt, in gaudium et lasciuiam resoluuntur.

Dinomachus et Callipho honestam uoluptatem probauerunt, sed 
 aut idem dixerunt quod Epicurus, ut corporis sit uoluptas inhonesta, 
 aut si corporis uoluptates alias turpes, alias honestas 
 putauerunt, iam non est summum bonum quod corpori adscribitur.

Peripatetici ex bonis animi et corporis et fortunae 
 summum bonum conflant. animi bona probari possunt. sed 
 si auxilio indigent ad conplendam beatitudinem, utique inbecilla 
 sunt. corporis uero atque fortunae non sunt in hominis 
 potestatem nec iam summum bonum est quod aut corpori aut

 

 
 
 
 extra positis adsignatur, quia et pecudes attingit hoc duplex 
 bonum, quibus opus est, ut et bene ualeant et uictu non indigeant.

Stoici aliquanto melius sensisse creduntur, qui summum 
 bonum uirtutem esse dixerunt. sed uirtus non potest 
 esse summum bonum, quoniam si malorum laborumque tolerantia 
 est, beata per se non est, sed efficere ac procreare 
 summum bonum debet, quia perueniri ad illut sine difficultate 
 ac labore maximo non potest.

at uero Aristoteles longe a ratone 
 aberrauit, qui honestatem uirtuti copulauit: quasi aliquando 
 uirtus aut ab honestate secerni aut turpitudini possit 
 adiungi. Herillus Pyrrhonius scientiam fecit summum bonum.

haec quidem et hominis et animi solius est, sed potest sine 
 uirtute contingere. nec enim beatus putandus est qui uel 
 auditu aliquid didicerit uel parua lectione cognouerit, nec est 
 summi boni definitio, quia potest esse aut rerum malarum 
 aut certe inutilium scientia.

et si sit bonarum et utilium 
 quam labore sis adsecutus, summum tamen bonum non est, 
 quia non propter se expetitur scientia, sed propter aliut. nam 
 idcirco artes discuntur, ut sint nobis aut uictui aut gloriae 
 aut etiam uoluptati: quae utique summa bona esse non possunt.

ergo ne in ethica quidem philosophi regulam tenent, 
 quandoquidem in ipso cardine, id est in ea disputatione qua 
 uita formatur, inter se pugnant.

nec enim possunt paria esse 
 aut similia praecepta, cum alii forment ad uoluptatem, alii ad 
 honestatem, alii uero ad naturam, alii ad scientiam, alii ad 
 quaerendas, alii ad fugiendas opes, alii ad nihil dolendum, alii 
 ad patientiam malorum: in quibus omnibus, sicut superius 
 ostendi, a ratione declinant, quia deum nesciunt.

Videamus nunc quod [quid sit summum bonum] sit 
 propositum sapienti summum bonum. ad iustitiam nasci homines 
 non modo litterae sacrae docent, uerum etiam idem ipsi philosophi 
 nonnumquam fatentur.

Cicero sicait: sedomnium quae 
 in hominum doctorum disputatione uersantur, nihil est 
 profecto praestabilius quam plane intellegi nos ad 
 iustitiam esse natos. est hoc uerissimum. nec enim ad 
 scelus nascimur, cum simus animal sociale atque commune.

ferae ad saeuitiam gignuntur: aliter enim nequeunt quam 
 praeda et sanguine uictitare. eaedem tamen, etsi ultima fames 
 urgueat, nihilominus generis sui animalibus parcunt. idem 
 faciunt et aues quas aliarum uisceribus pasci necesse est.

quanto 
 magis hominem, qui cum homine et commercio linguae et 
 communione sensus copulatus est, parcere homini oportet eumque 
 diligere!

haec est enim iustitia. sed quoniam soli homini 
 sapientia data est, ut deum intellegat, et haec sola hominis 
 mutorumque distantia est, duobus officiis obstricta est 
 ipsa iustitia: unum deo debet ut patri, alterum homini uelut 
 fratri; ab eodem enim deo geniti sumus.

merito ergo ac 
 recte dictum est sapientiam esse diuinarum et humanarum 
 rerum scientiam. oportet enim scire nos quid deo, 
 quid homini debeamus, deo scilicet religionem, homini

 

 

 
 
 
 caritatem. sed illut superius sapientiae, hoc posterius uirtutis est 
 et utrumque iustitia conprehendit.

si ergo constat ad iustitiam 
 nasci hominem, necesse est iustum malis esse subiectum, 
 ut uirtutem qua est praeditus in usu habeat; uirtus enim malorum 
 sustinentia est.

uoluptates fugiet ut malum; opes contemnet, 
 quia fragiles sunt, et si habuerit, dilargietur, ut miseros 
 seruet; honores non appetet, quia sunt breues et caduci; 
 iniuriam nulli faciet, si fuerit passus, non retribuet, et diripientem 
 sua non persequetur.

nefas enim iudicabit hominem 
 laedere et si quis extiterit qui cogat desciscere a deo, nec 
 cruciatus nec mortem recusabit. ita fiet ut eum necesse sit 
 et inopem et humilem et in contumeliis aut etiam cruciatibus 
 uiuere.

Quis igitur erit fructus iustitiae atque uirtutis, si 
 nihil habebit in uita nisi malum? quodsi uirtus, quae bona 
 omnia terrena contemnit, mala uniuersa sapientissime perfert 
 ipsamque mortem pro officio suscipit, sine praemio esse non 
 potest, quid superest nisi (ut) merces eius inmortalitas sola 
 sit?

nam si cadit in hominem beata uita, ut philosophi 
 uolunt in eo solo non dissidentes, cadit ergo et inmortalitas. 
 id enim solum beatum est quod incorruptum, id solum incorruptum 
 quod aeternum.

immortalitas ergo est summum 
 bonum, quia et hominis et animi et uirtutis est tantum. ad 
 hanc dirigimur, ad hanc capiendam nati sumus.

idcirco nobis 
 deus uirtutem usamque proponit, ut aeternum illut praemium 
 nostris laboribus adsequamur. de ipsa uero

 

 

 

 
 
 
 inmortalitate suo loco disseremus.

restat AovtxYj philosophia, quae 
 ad beatam (uitam) nihil confert. sapientia enim non in sermonis 
 ornatu, sed in corde atque sensu (est).

quodsi et physica 
 superuacua est et haec logica, in ethica uero, quae sola 
 necessaria est, philosophi errauerunt, qui summum bonum 
 nullo modo inuenire potuerunt, inanis igitur et inutilis omnis 
 philosophia reperitur, quae nec rationem hominis conprehendere 
 nec officium potuit munusque conplere.

Quoniam de philosophia dixi breuiter, nunc etiam 
 de philosophis pauca dicam. Epicuri doctrina haec est, inprimis, 
 nullam esse prouidentiam, et idem deos esse non abnuit: 
 utrumque contra rationem.

sed si sunt dii, est igitur 
 prouidentia. aliter enim deus intellegi non potest, cuius est 
 proprium prouidere. nihil inquit curat. ergo non modo humana, 
 sed ne caelestia quidem curat.

quomodo igitur aut 
 unde esse illum adfirmas? exclusa enim prouidentia curaque 
 diuina consequens erat, ut non esse omnino deum diceres. 
 nunc eum uerbo reliquisti, re sustulisti. unde ergo rerum natura 
 est, si deus nihil curat?

semina inquit sunt minuta, 
 quae nec uideri nec tangi possunt, quorum coitu fortuito 
 et orta sunt omnia et semper oriuntur.

si nec 
 uidentur nec ulla corporis parte sentiuntur, unde esse illa 
 scire potuisti? deinde si sunt, qua mente conueniunt, ut aliquid 
 efficiant? si sunt leuia, cohaerere non possunt, si hamata 
 et angulata, ergo secabilia sunt. hami enim et anguli

 

 

 

 
 
 
 extant et possunt amputari. sed haec delira et inutilia. 
 quid quod idem animas extinguibiles facit?

quem refellunt 
 non modo philosophi omnes et publica persuasio, uerum etiam 
 responsa uatum, carmina Sibyllarum, ipsae denique diuinae 
 uoces prophetarum, ut mirum sit extitisse unum Epicurum qui 
 cum pecoribus ac beluis sortem hominis aequaret.

quid 
 Pythagoras, qui primus est philosophus nominatus, qui animas 
 quidem inmortales esse (dixit), in alia tamen corpora uel pecudum 
 uel auium uel bestiarum commeare?

non satius fuerat 
 eas cum suis corporibus extingui quam sic ad aliena damnari, 
 satius, omnino non esse quam post hominis formam 
 uel suem uel canem uiuere?

et homo ineptus ut fidem dicto 
 adderet, se ipsum Troiano bello Euphorbum fuisse dixit, quo 
 occiso in alias figuras animalium transisse, postremo Pythagoram 
 factum.

o felicem, cui soli tanta memoria concessa 
 est, uel potius infelicem, cui translato in pecudem non licuit 
 nescire quid fuerit! atque utinam solus delirasset! inuenit 
 etiam qui crederent et quidem (non) indoctos homines, ad 
 quos stultitiae transiret hereditas.

Post hunc Socrates philosophiae tenuit principatum 
 sapientissimus etiam oraculo dictus, quia se fatebatur unum 
 scire, quod nihil sciret.

cuius oraculi auctoritate apstinere 
 se physicos oportebat, ne aut quaererent ea quae scire non 
 poterant aut scire se putarent quae ignorabant.

uideamus 

 

 

 

 
 
 
 tamen an sapientissimus Socrates, sicut Pythius praedicauit. 
 usurpabat hoc saepe prouerbium, quod supra nos esset, nihil 
 ad nos pertinere. iam excessit sententiae suae terminos. nam 
 qui unum se scire dicebat, aliut inuenit quod tamquam sciens 
 diceret, sed id frustra.

nam et deus, qui utique supra nos 
 est, quaerendus est et religio suscipienda. quae sola nos discernit 
 a beluis: quam quidem Socrates non modo repudiauit, 
 uerum etiam derisit per anserem canemque iurando: quasi 
 uero per Aesculapium non posset, cui uouerat gallum. en sapientis 
 uiri sacrificium!

et quia eum prosecare ipse non potuit, 
 amicos moriturus orauit, ut post se soluerent uotum, scilicet 
 ne apud inferos uelut debitor teneretur. hic profecto et 
 pronuntiauit quod nihil scierit et probauit.

Huius auditor Plato, quem deum philosophorum 
 Tullius nominat, qui solus omnium sic philosophatus est, ut 
 ad ueritatem propius accederet, tamen quia deum ignorauit, 
 in multis ita lapsus est, ut nemo deterius errauerit, inprimis 
 quod in libris ciuilibus omnia omnibus uoluit esse communia.

de patrimoniis tolerabile est, licet sit iniustum: nec enim aut 
 obesse cuiquam debet, si sua industria plus habet, aut prodesse, 
 si sua culpa minus. sed, ut dixi, potest aliquo modo 
 ferri. etiamne coniuges, etiamne liberi communes erunt?

non erit sanguinis ulla distinctio nec genus certum nec familiae 
 nec cognationes nec adfinitates, sed sicut in gregibus pecudum 
 confusa. et indiscreta omnia, nulla erit in uiris

 

 

 
 
 
 continentia, nulla in feminis pudicitia.

quis esse in utrisque amor 
 coniugalis potest, in quibus non est certus aut proprius affectus? 
 quis erit in patrem pius, ignorans unde sit natus? quis 
 filium diliget, quem putabit alienum?

quin etiam feminis 
 curiam reserauit, militiam et magistratus et imperia permisit. 
 quanta erit infelicitas urbis illius, in qua uirorum officia mulieres 
 occupabunt! sed haec alias latius.

Zeno Stoicorum 
 magister, qui uirtutem laudat, misericordiam, quae summa est 
 uirtus, tamquam morbum animi amputandum iudicauit: quae 
 et deo cara est et hominibus necessaria.

quis est enim qui 
 aliquo in malo constitutus nolit esse miserabilis ac non desideret 
 auxilia succurrentium? qui ad opem ferendam non nisi 
 misericordiae adfectu excitantur.

hanc ille licet humanitatem, 
 licet pietatem uocet, non rem, sed nomen inmutat. hic est 
 adfectus qui soli homini datus est, ut inbecillitatem nostrammutuis 
 adiumentis leuaremus: quem qui tollit, ad uitam nos 
 redigit beluarum.

nam quod dicit paria esse peccata, ex 
 eadem immanitate est qua misericordiam ueluti morbum insectatur. 
 qui enim nullam facit differentiam delictorum, aut 
 leuia magnis suppliciis adiicienda censet, quod est crudelis 
 iudicis, aut grauia paruis, quod est dissoluti. utrumque rei 
 publicae incommodum:

si enim summa scelera leuiter puniantur, 
 audacia malis crescet ad facinora maiora, et si leuibus 
 delictis poena grauior inrogetur, multi ciues, quoniam nemo 
 esse sine delicto potest, in periculum uenient, qui correpti 
 possent esse meliores.

Illa uero leuia, sed ex eadem uanitate nascuntur: 
 Xenophanes orbem lunae decem et octo partibus dixit esse 
 maiorem quam haec nostra sit terra; itaque intra sinum eius

 

 
 
 
 aliam terram contineri, quae ab hominibus et omnis generis 
 animalibus incolatur.

de antipodis quoque sine risu nee 
 audiri nec dici potest, adseritur tamen quasi aliquid serium. 
 ut credamus esse homines qui uestigiis nostris habeant aduersa 
 uestigia. tolerabilius Anaxagoras delirauit, qui nigram niuem 
 dixit.

quorumdam non modo dicta, sed etiam facta ridenda 
 sunt. Democritus agrum suum a patre sibi relictum deseruit 
 et pascua publica fieri passus est.

Diogenes cum choro canum 
 suorum, qui uirtutem illam summam et exactam rerum omnium 
 contemtum profitetur, mendicare uictum maluit quam honesto 
 labore conquirere aut habere ullam rem familiarem.

certe 
 uita sapientis exemplum esse uiuendi ceteris debet. si horum 
 sapientiam omnes imitentur, quomodo stabunt ciuitates?

. sed 
 forsitan idem Cynici exemplum uerecundiae praebere potuerunt, 
 qui palam cum coniugibus suis cuhitanerunt. nescio quam

possent uirtutem defendere qui pudorem sustulerunt non 
 melior his Aristippus, qui credo ut amiculae suae Laidi placeret, 
 Cyrenaicam instituit disciplinam, qua summi boni finem 
 in uoluptate corporis conlocauit, ne aut peccatis auctoritas 
 aut uitiis doctrina deesset.

an illi fortiores magis sunt probandi, 
 qui ut mortem contemsisse dicerentur, uoluntariam

necem sibi intulerunt, Zeno Empedocles Chrysippus Cleanthes 
 Democritus et hos imitatus Cato, nec scierunt homicidii crimine 
 teneri secundum ius legemque diuinam eum qui se interfecerit? 
 deus enim nos in hoc domicilium carnis induxit, ille nobis

temporale corporis habitaculum dedit, ut incolamus quamdiu 
 idem uoluerit. nefas igitur habendum est sine dei iussu uelle 
 migrare.

non est ergo uis adhibenda naturae: scit ille quemadmodum 
 opus suum resoluat. cui operi si quis manus impias

 

 
 
 
 adhibuerit ac diuini opificii uincla dirruperit, deum conatur effugere, 
 cuius sententiam nec uiuus quisquam nec mortuus poterit 
 euadere.

scelerati ergo et nefarii quos superius nominaui, 
 qui etiam docuerunt quas causas habere debeat mors 
 uoluntaria, ut parum sit sceleris quod homicidae in semet 
 ipsos extiterunt, nisi ad hoc nefas et alios erudirent.

Innumerabilia sunt philosophorum dicta factaque 
 
 quibus eorum insipientia redargui possit. itaque quoniam 
 cuncta enumerare non possumus, pauca suffecerint.

satis 
 est intellegi philosophos neque iustitiae, quam ignorant, neque 
 uirtutis, quam mentiuntur, esse doctores. quid enim doceant 
 qui suam saepe ignorantiam confitentur?

mitto Socraten, 
 cuius est nota sententia. Anaxagoras omnia circumfusa tenebris 
 esse pronuntiat, Empedocles angustas ad inueniendam ueritatem 
 sensuum semitas esse.

Democritus in profundo quodam 
 puteo demersam ueritatem iacere testatur, quam quia nusquam 
 reperiunt, idcirco adfirmant neminem adhuc extitisse sapientem.

quoniam igitur nulla est, (ut) apud Platonem Socrates dicit, 
 humana sapientia, sequamur ergo diuinam deoque gratias 
 agamus, qui eam nobis et reuelauit et tradidit, ac nobis gratulemur, 
 quod ueritatem ac sapientiam caelesti beneficio tenemus, 
 quam tot ingeniis, tot aetatibus requisitam philosophia[m] num- 
 <quam) potuit inuenire.

Nunc, quoniam falsam religionem, quae est in 
 deorum cultibus, et falsam sapientiam, quae est in philosophia,

 

 

 
 
 
 refutauimus, ad ueram religionem sapientiamque ueniamus. 
 et quidem coniuncte, quia cohaerent, de utraque dicendum est.

nam deum uere colere, id est nec aliut quidquam [quam] sapientia[m].

ille enim summus et conditor rerum deus, qui 
 hominem uelut simulacrum suum fecit, idcirco utique soli ei 
 omnibus animalibus rationem dedit, ut honorem sibi tamquam 
 patri et (timorem) tamquam domino referret et hac pietate 
 atque obsequio immortalitatis praemium mereretur. hoc est 
 uerum diuinumque mysterium.

illis autem, quia uera non 
 sunt, nulla concordia: neque in philosophia sacra celebrantur 
 neque in sacris philosophia tractatur, et ideo falsa religio 
 est, quia non habet sapientiam, ideo falsa sapientia, quia non 
 habet religionem.

ubi autem utraque coniuncta sunt, ibi 
 esse ueritatem necesse est, ut si quaeratur ipsa ueritas quid 
 sit, recte dici possit aut sapiens religio aut religiosa sapientia.

Dicam nunc quid sit uel sapiens religio uel sapientia 
 religiosa. deus in principio antequam mundum institueret, 
 de aeternitatis suae fonte deque diuino ac perenni spiritu 
 suo filium sibi ipse progenuit incorruptum fidelem, uirtuti 
 ac maiestati patriae respondentem.

hic est uirtus, hic ratio, 
 hic sermo dei, hic sapientia. hoc opifice, ut Hermes ait, 
 et consiliatore, at Sibylla, [et] praeclaram et mirabilem 
 huius mundi fabricam machinatus est.

denique ex omnibus 
 angelis, quos idem deus de suis spiritibus figurauit, solus in 
 consortium summae potestatis adscitus est, solus deus

 

 

 
 
 
 nuncupatus. omnia enim per ipsum et sine ipso nihil.

denique 
 Plato de primo ac secundo deo non plane ut philosophus, 
 sed ut uates locutus est, fortasse in hoc Trismegistum secutus.

cuius uerba de Graecis conuersa subieci: dominus et 
 factor uniuersorum, quem deum uocare existimauimus, 
 secundum fecit deum uisibilem et sensibilem. sensibilem 
 autem dico non quod ipse sensum accipiat, sed 
 quod in sensum mittat et uisum. cum ergo hunc fecisset 
 primum et solum et unum, optimus ei apparuit 
 et plenissimus omnium bonorum.

Sibylla (Erythraea) 
 quoque deum dicit ducem omnium a deo factum, et alia 
 deum dei filium esse noscendum, sicut ea quae in libris 
 posui exempla declarant.

hunc prophetae diuino spiritu pleni 
 praedicauerunt. quorum praecipue Solomon in libro Sapientiae, 
 item pater eius caelestium scriptor hymnorum, ambo clarissimi 
 reges, qui Troiani belli tempora CLXXX annis antecesserunt, 
 hunc ex deo natum esse testantur.

huius nomen nulli est 
 notum nisi ipsi et patri, sicut docet Iohannes in Reuelatione. 
 Hermes ait non posse nomen eius mortali ore proferri.

ab hominibus tamen duobus uocabulis nuncupatur, Iesus, quod 
 est saluator, et Christus, quod est rex: saluator ideo, quia est 
 sanatio et salus omnium qui per eum credunt in deum,

 

 

 
 
 
 Christus ideo, quia ipse de caelo in saeculi huius consummatione 
 uenturus est, ut iudicet mundum et resurrectione 
 mortuorum facta regnum sibi constituat aeternum.

Sed ne qua forte sit aput te haesitatio, cur eum 
 qui ante mundum ei deo natus sit Iesum (Christum; appellamus, 
 qui ante annos CCC natus ei homine est, rationem 
 tibi breuiter exponam.

idem est dei et hominis filius. bis 
 enim natus est: primum de deo in spiritu ante ortum mundi, 
 postmodum in carne ei homine Augusto imperanto. cuius 
 rei praeclarum et grande mysterium est, in quo et salus hominum 
 et religio summi dei et omnis ueritas continetur.

nam 
 cum primum scelerati atque impii deorum cultus per insidias 
 daemonum inrepserunt, tum penes solos Hebraeos religio dei 
 mansit, qui tamen non lege aliqua, sed traditum sibi per successiones 
 cultum patrio more tenuerunt usque ad id tempus, 
 quo de Aegypto exierunt Moyse duce primo omnium prophetarum, 
 per quem illis lex est a deo inposita. hi, qui Iudaei 
 sunt postmodum nominati, seruierunt igitur deo uinculis legis 
 obstricti.

sed idem paulatim ad profanos ritus aberrantes 
 alienos deos susceperunt et derelicto patrio cultu insensibilibus 
 simulacris immolauerunt.

propterea deus prophetas ad eos 
 misit diuino spiritu adinpletos, qui illis peccata exprobrarent 
 et paenitentiam indicerent, qui secuturam ultionem minarentur 
 ac denuntiarent futurum, si in isdem delictis perseuerassent, 
 ut alium mitteret nouae legis latorem, ut ingrato populo ab 
 hereditate summoto aliam sibi plebem fideliorem de exteris 
 gentibus congregaret.

illi autem non modo perseuerarunt, 
 uerum etiam eos ipsos qui mittebantur interfecerunt. itaque

 

 
 
 
 damnauit eos ob haec facinora nec adiecit ulterius prophetas 
 mittere ad populum contumacem, sed filium suum misit, ut 
 gentes uniuersas ad gratiam dei conuocaret.

nec illos tamen 
 licet impios et ingratos ab spe salutis exclusit, set ad ipsos 
 potissimum misit, ut si forte paruissent, non amitterent quod 
 acceperant, si autem deum suum non suscepissent, tum heredibus 
 abdicatis gentes in adoptionem uenirent.

iussit igitur 
 eum summus pater descendere in terram et humanum corpus 
 induere, ut subiectus passionibus carnis uirtutem ac patientiam 
 non solum uerbis, sed etiam factis doceret.

renatus est ergo 
 ex uirgine sine patre tamquam homo, ut quemadmodum in 
 prima natiuitate spiritali creatus [est] ex solo deo sanctus 
 spiritus factus est, sic in secunda carnali ex sola matre genitus 
 caro sancta fieret, ut per eum caro, quae subiecta peccato 
 fuerat, ab interitu liberaretur.

Haec sic futura, ut exposui, prophetae ante praedixerant.

apud Solomonem ita scriptum est: infirmatus 
 est uterus uirginis et accepit fetum, et grauata est et 
 facta est in multa miseratione mater uirgo.

aput 
 Esaian sic: ecce uirgo accipiet in uterum et pariet filium, 
 et uocabitis nomen eius Emmanuel, quod significat 
 \'nobiscum deus\'. fuit enim nobiscum in terra, cum induit 
 carnem, et nihilominus deus fuit in homine et homo in 
 deo.

utrumque autem eum fuisse a prophetis ante praedictum 
 est. quod deus fuerit, Esaias ita dicit: adorabunt te et 
 in te precabuntur: quoniam in te deus est, et nos

 

 

 
 
 
 nesciebamus, deus Israhel. confundentur et reuerebuntur 
 omnes qui aduersantur tibi, et cadent in confessionem.

item Hieremias: hic deus noster est et non 
 deputabitur alius absque illo, qui inuenit omnem uiam 
 prudentiae et dedit eam Iacob puero suo et Israel dilecto 
 sibi. post haec in terris uisus est et cum hominibus 
 conuersatus est.

item quod homo fuerit, idem 
 Hieremias dicit: et homo est et quis cognouit eum? 
 Esaias quoque sic tradit: et mittet eis dominus hominem, 
 qui saluabit eos et iudicans sanabit eos. item Moyses 
 ipse in Numeris: orietur stella ex Iacob et exurget homo 
 ex Israhel.

idcirco igitur cum deus esset, suscepit carnem, 
 ut inter deum et hominem medius factus hominem ad deum 
 magisterio suo superata morte perduceret.

Diximus de natiuitate, nunc de uirtute operibusque 
 dicamus. quae cum magna inter homines ac mirabilia faceret, 
 uidentes illa Iudaei magica potentia fieri putabant ignorantes 
 ea omnia quae fiebant ab eo praedicta esse a prophetis.

aegros et uario morborum genere languentes non medella aliqua, 
 sed ui ac potestate uerbi sui protinus roborabat, debiles 
 resanabat, claudos ad gressum erigebat, caecis uisum restituebat, 
 mutis eloquium dabat, surdos inauribat, pollutos maculatosque 
 purgabat, furiatis daemonum incursu mentem propriam reponebat, 
 mortuos aut iam sepultos ad uitam lucemque reuocabat.

idem quinque milia hominum quinque panibus et duobus piscibus 
 satorauit. idem supra mare ambulauit. idem in tempestate 
 praecepit uento ut conquiesceret, statimque tranquillitas 
 facta est. quae omnia et in prophetarum libris et in

 

 

 
 
 
 carminibus Sibyllinis praedicta inuenimus.

ob haec miracula cum 
 ad eum magna concurreret multitudo et, ut erat, dei filium et 
 a deo missum crederet, repleti inuidia sacerdotes ac principes 
 Iudaeorum, simul ira concitati, quod eorum peccata et iniustitiam 
 coarguebat, coierunt, ut eum occiderent.

quod futurum 
 ante annos mille paulo amplius Salomon in Sapientia pronuntiauerat 
 his uerbis: circumueniamus iustum, quoniam 
 insuauis est nobis et exprobrat nobis peccata legis. 
 promittit scientiam dei se habere et filium dei se nominat. 
 factus est nobis in traductionem cogitationum 
 nostrarum, grauis est nobis etiam ad uidendum, quoniam 
 dissimilis est aliis uita illius et mutatae sunt 
 uiae illius. tamquam nugaces aestimati sumus ab 
 illo, continet se a uiis nostris quasi ab inmunditiis 
 et praefert nouissima iustorum et gloriatur patrem 
 dominum. uideamus ergo si sermones illius ueri sunt, 
 et temptemus quae euentura sunt illi. contumelia et 
 tormenta interrogemus eum, et sciamus reuerentiam 
 illius et probemus patientiam illius. morte turpissima 
 condemnemus eum. haec cogitauerunt, et errauerunt: 
 excaecauit enim illos stultitia eorum et 
 nescierunt sacramenta dei.

harum igitur litterarum immemores 
 quas legebant incitauerunt populum tamquam aduersus 
 impium, ut eum conprehensum ad iudicium ducerent 
 mortemque eius impiis uocibus flagitarent.

intentabant autem 
 pro crimine id ipsum, quod se dei filium diceret et quod legem 
 solueret curando homines in sabbato, quam ille se non soluere, 
 sed implere dicebat.

cumque Pontius Pilatus, qui tum legatus 

 

 

 
 
 
 in Syriam iudicabat, perspiceret causam illam ad officium Romani 
 indicis non pertinere, misit eum ad Herodem tetrarcham 
 permisitque Iudaeis, ut ipsi legis suae disceptatores essent 
 qui accepta sceleris potestate adfixerunt eum cruci. sed prius 
 flagellis et palmis uerberauerunt, spinis coronarunt, faciem conspuerunt, 
 in cibum et potum dederunt ei fel et acetum, et inter 
 haec nulla uox eius audita est.

tunc carnifices sortiti de tunica 
 eius et pallio suspenderunt patibulo atque adfixerunt, cum 
 postridie pascha id est festum diem suum celebraturi essent.

quod facinus prodigia secuta sunt, ut intellegerent nefas quod 
 admiserant. eodem namque momento quo spiritum posuit et 
 terrae motus magnus et deliquium solis fuit, ut in noctem 
 dies uerteretur.

Quae omnia prophetae sic futura esse praedixerant. 
 Esaias ita dicit: non sum contumax neque contradico: 
 dorsum meum (posui) ad flagella et maxillas meas ad 
 palmas, faciem autem meam non auerti a foeditate 
 sputorum. idem de silentio: sicut ouis ad immolandum 
 adductus est et sicut agnus coram tondentibus sine 
 uoce, sic non aperuit os suum.

item Dauid in psalmo 
 XXXIIII: congregata sunt in me flagella et ignorauerunt, 
 dissoluti sunt nec conpuncti sunt: temptauerunt 
 me et striderunt super me dentibus suis. idem de cibo 
 et potu (in psalmo) LXVIII: et dederunt in escam meam 
 fel et in siti mea potum mihi dederunt acetum.

item

 

 

 
 
 
 de cruce Christi: effoderunt manus meas et pedes meos, 
 dinumerauerunt omnia ossa mea: ipsi autem contemplati 
 sunt et uiderunt me, diuiserunt uestimenta mea 
 sibi et super uestem meam sortem miserunt.

Moyses 
 in Deuteronomio: et erit pendens uita tua ante oculos 
 tuos, et timebis die et nocte et non credes uitae tuae. 
 item in Numeris: non quasi homo dominus suspenditur 
 neque quasi filius hominis minas patitur.

item Zacharias: 
 et intuebuntur in me, quem transfixerunt. de 
 solis obscuratione Amos ita dicit: in illo die, dicit dominus, 
 occidet sol meridie et obtenebrabitur dies lucis: 
 et conuertam dies festos uestros in luctum et cantica 
 uestra in lamentationem.

item Hieremias de ciuitate 
 Hierosolyma, in qua passus est: et subiuit sol ei, cum 
 adhuc medius dies esset, contusa est et maledicta: 
 reliquos eorum in gladium dabo.

nec frustra haec dicta 
 sunt, siquidem post breue tempus imperator Vespasianus Iudaeos 
 debellauit et terras eorum ferro ignique depopulatus est, 
 obsessos fame subegit, Hierosolymam euertit, captiuos triumphauit, 
 ceteris qui reliqui fuerunt terris suis interdixit, ne 
 quando iis ad solum patrium reuerti liceret.

quae a deo 
 propter illam Christi crucem facta sunt, ut hoc in scripturis 
 eorum Solomon ante testatus sit dicens: et erit Israhel in

 

 

 
 
 
 perditionem et in inproperium populo. et domus haec 
 erit deserta, et omnis qui transiet per illam admirabitur 
 et dicet: propter quam rem deus fecit terrae 
 huic et huic domui haec mala? et dicent: quia dereliquerunt 
 dominum deum suum et persecuti sunt regem 
 suum dilectissimum deo et cruciauerunt illum in 
 humilitate magna: pro(pter) hoc inportauit illis deus 
 mala haec.

quid enim non mererentur qui dominum, qui 
 ad salutem ipsorum uenerat, peremerunt?

Post haec detractum patibulo corpus monumento 
 condiderunt. uerum tertio die ante lucem terrae motu facto 
 ac reuoluto lapide quo sepulcrum clauserant resurrexit. in 
 sepulcro autem nihil nisi exuuiae corporis sunt repertae.

ipsum 
 uero resurrecturum die tertio iam olim prophetae fuerant praelocuti. 
 Dauid in psalmo XV: non derelinques animam 
 meam ad inferos nec dabis sanctum tuum uidere corruptionem. 
 item Osee: hic filius meus sapiens, propter 
 quod nunc non resistet in contribulatione filiorum 
 suorum: et de manu inferorum eruam eum. ubi est 
 iudicium tuum, mors, ubi est aculeus tuus? idem rursus: 
 uiuificabit nos post biduum die tertio.

profectus 
 igitur in Galilaeam post resurrectionem discipulos suos rursus 
 quos metus in fugam uerterat congregauit datisque mandatis 
 quae obseruari uellet et ordinata euangelii praedicatione per 
 totum orbem inspirauit in eos spiritum sanctum ac dedit eis

 

 

 
 
 
 potestatem mirabilia faciendi, ut in salutem hominum tam 
 factis quam uerbis operarentur. ac tum demum quadragesimo 
 die remeauit ad patrem sublatus in nube.

hoc Daniel propheta 
 iam pridem ostenderat dicens: uidebam in uisu noctis: 
 et ecce in nubibus caeli ut filius hominis ueniens et 
 usque ad anticum dierum peruenit. et qui adsistebant, 
 obtulerunt eum: et datum est ei regnum et honor et 
 imperium, et omnes populi tribus linguae seruient 
 ei, et potestas eius aeterna, quae numquam transibit 
 et regnum eius non corrumpetur.

item Dauid in psalmo 
 CVIIII: dixit dominus domino meo: sede ad dexteram 
 meam, donec ponam inimicos tuos subpedaneum pedum 
 tuorum.

Cum igitur ad dexteram dei sedeat calcaturus inimicos 
 suos qui eum cruciauerunt, quando ad iudicandum orbem 
 uenerit, apparet nullam spem reliquam esse Iudaeis, nisi conuersi 
 ad paenitentiam et a sanguine quo se polluerunt abluti 
 sperare in eum coeperint quem necauerunt.

ideo sic dicit 
 Hesdra: hoc pascha saluator noster est et refugium 
 nostrum. cogitate et ascendat in cor uestrum, quoniam 
 habemus humiliare eum in signo: et post haec 
 sperabimus in eum.

exheredatos autem esse Iudaeos, quia 

 

 

 

 

 
 
 
 Christum reprobauerunt, et nos, qui sumus ex gentibus, in 
 eorum locum adoptatos scripturis adprobatur.

Hieremias ita 
 dicit: dereliqui domum meam, dimisi hereditatem meam 
 in manus inimicorum eius. facta est hereditas mea 
 mihi sicut leo in silua, dedit ipsa super me uocem 
 suam, idcirco odiui eam.

item Malachiel: non est mihi 
 uoluntas circa uos, dicit dominus, et sacrificium acceptum 
 non habebo ex manibus uestris, quia a solis 
 ortu usque ad occasum clarificabitur nomen meum 
 apud gentes.

Esaias quoque sic: uenio colligere omnes 
 gentes et linguas, et uenient et uidebunt claritatem 
 meam.

idem alio loco ex persona patris ad filium: ego 
 dominus deus uocaui te in iustitiam, et tenebo manum 
 tuam et confirmabo te, dedi te in testamentum generis 
 mei, in lucem gentium, aperire oculos caecorum, 
 producere ex uinculis alligatos et de domo carceris 
 sedentes in tenebris.

Si ergo Iudaei a deo reiecti sunt, sicut sacrarum 
 scripturarum fides indicat, gentes autem, sicut uidemus, adscitae 
 ac de tenebris huius uitae saecularis deque uinculis daemonum 
 liberatae, nulla igitur alia spes homini proposita est, nisi ueram 
 religionem ueramque sapientiam, quae in Christo est, fuerit secutus: 
 quem qui ignorat, a ueritate ac deo semper alienus est.

nec sibi de summo deo uel Iudaei uel philosophi blandiantur: 
 qui filium non agnouit, nec patrem potuit agnoscere. haec 
 est sapientia et hoc mysterium summi dei. per illum se deus

 

 

 
 
 
 et agnosci et coli uoluit.

ideo prophetas ante praemisit qui 
 de aduentu eius praedicarent, ut cum facta essent in eo quaecumque 
 praedicata sunt, tunc ab hominibus et dei filius et 
 deus crederetur.

nec tamen sic habendum est, tamquam duo 
 sint dii. pater enim ac filius unum sunt. cum enim pater 
 filium diligat omniaque ei tribuat et filius patri fideliter obsequatur 
 nec uelit quidquam nisi quod pater, non potest utique 
 necessitudo tanta diuelli, ut duo esse dicantur in quibus et 
 substantia et uoluntas et fides una est.

ergo et filius per 
 patrem et pater per filium. unus est honos utrique tribuendus 
 tamquam uni deo et ita diuidendus est per duos cultus, 
 ut diuisio ipsa compage inseparabili uinciatur. neutrum sibi 
 relinquet qui aut patrem a filio aut filium a patre secernit.

Superest respondere etiam iis qui putant inconueniens 
 fuisse nec habere rationem ut deus mortali corpore 
 indueretur, ut hominibus subiectus esset, ut contumelias sustineret, 
 cruciatus etiam mortemque pateretur.

dicam quod 
 sentio et rem inmensam paucis ut potero substringam. qui 
 aliquid docet, debet, ut opinor, facere ipse quae docet, ut cogat 
 homines optemperare. nam si non fecerit, praeceptis suis fidem 
 derogabit.

exemplis igitur opus est, ut ea quae praecipiuntur 
 habeant firmitatem, et si quis contumax extiterit ac dixerit 
 non posse fieri, praeceptor illum praesenti opere conuincat. 
 non potest ergo perfecta esse doctrina, cum uerbis tantum 
 traditur, sed tum perfecta est, cum factis adimpletur.

Christus 
 itaque cum doctor uirtutis ad homines mitteretur, utique, 
 ut doctrina eius perfecta esset, et docere et facere debuerat. 
 sed si corpus hominis non induisset, non posset facere quae

 

 

 
 
 
 docebat, id est non irasci, non cupere diuitias, non libidine inflammari, 
 dolorem non timere, mortem contemnere.

haec 
 sunt utique uirtutis, set fieri sine carne non possunt. ergo 
 ideo corporatus est, ut cum uincenda esse carnis desideria doceret, 
 ipse faceret prior, ne quis excusationem de carnis fragilitate 
 praetenderet.

Dicam nunc de sacramento crucis, ne quis forte 
 dicat: \'si suscipienda illi mors fuerat, non utique infamis ac 
 turpis, sed quae haberet aliquid honestatis:

scio equidem 
 multos, dum abhorrent nomen crucis, refugere a ueritate, cum 
 in ea et ratio magna sit et potestas. nam cum ad hoc missus 
 esset, ut humillimis quibusque uiam panderet ad salutem, se 
 ipse humilem fecit, ut eos liberaret.

suscepit ergo id genus 
 mortis quod solet humilibus inrogari, ut omnibus facultas daretur 
 imitandi. praeterea cum esset resurrecturus, amputari 
 partem corporis eius fas non erat nec os infringi, quod accidit 
 us qui capite plectuntur.

crux ergo potior fuit, quae 
 resurrectioni corpus integris ossibus reseruauit. his etiam illut 
 accedit, quod passione ac morte suscepta sublimem fieri oportebat.

adeo illum crux et re et significatione exaltauit, ut 
 omnibus maiestas eius ac uirtus cum ipsa passione notuerit. 
 nam quod extendit in patibulo manus, utique alas suas in 
 orientem occidentemque porrexit, sub quas uniuersae nationes 
 ab utraque mundi parte ad requiem conuenirent.

quantum 
 autem ualeat hoc signum et quid habeat potestatis, in promtu 
 est, cum omnis daemonum cohors hoc signo expellitur ac fugatur.

et sicut ipse ante passionem daemonas uerbo et inperio 
 proturbabat, sic nunc nomine ac signo passionis eius idem

 

 
 
 
 spiritus inmundi, quando in corpora hominum inrepserint, exiguntur, 
 cum extorti et excruciati ac se daemonas confitentes 
 uerberanti se deo cedunt.

quid ergo sperauerint de suis religionibus 
 cumque sua sapientia Graeci, cum uideant deos 
 suos, quos eosdem daemonas esse non negant, per crucem ab. 
 hominibus triumphari?

Una igitur spes hominibus uitae est, unus portus 
 salutis, unum refugium libertatis, si abiectis quibus tenebantur 
 erroribus aperiant oculos mentis suae deumque cognoscant, in 
 quo solo domicilium ueritatis est, terrena et de terra ficta 
 contemnant, philosophiam, quae apud deum stultitia est, pro 
 nihilo conputent, sed uera sapientia id est religione suscepta 
 fiant inmortalitatis heredes.

at enim repugnant non tam ueritati 
 quam propriae saluti cumque haec audiunt, uelut aliis 
 inexpiabile nefas detestantur.

sed ne audire quidem 
 patiuntur, uiolari aures suas sacrilegio putant, si audierint, nec 
 iam maledictis abstinent, sed quantis possunt uerborum contumeliis 
 insectantur. idemque si potestatem nacti fuerint, uelut 
 hostes publicos persecuntur, immo etiam plus quam hostes, 
 quorum, cum bello uicti fuerint, aiit mors aut seruitus poena 
 est nec ullus post arma deposita cruciatus, quamuis omnia 
 pati meruerint qui facere uoluerunt, et inter mucrones locum 
 pietas habet.

inaudita est crudelitas, cum innocentia nec 
 uictorum hostium condicionem meretur. quae tanta huius furoris 
 est causa? scilicet quia ratione congredi non queunt, 
 uiolentia premunt, incognita causa tamquam nocentissimos

 

 

 
 
 
 damnant, quia constare de ipsa innocentia noluerunt.

nec 
 satis putant, si celeri ac simplici morte moriantur quos inrationabiliter 
 oderunt, sed eos exquisitis cruciatibus lacerant, ut 
 expleant odium, quod non peccatum aliquod, sed ueritas 
 parit: quae idcirco male uiuentibus odiosa est, quia aegre 
 ferunt esse aliquos quibus facta eorum placere non possunt. 
 hos omni modo cupiunt extinguere, ut possint libere sine teste 
 peccare.

Sed haec facere se dicunt, ut deos suos defendant. 
 primum, si dii sunt et habent aliquid potestatis ac numinis. 
 defensione hominis patrocinioque non indigent, sed se ipsos 
 utique defendunt.

aut quomodo ab iis homo sperare auxilium 
 potest, si ne suas quidem iniurias possunt uindicare? stultum 
 igitur et uanum, deorum esse uindices uelle, nisi quod ex eo 
 \'magis apparet diffidentia.

qui enim patrocinium dei quem 
 colit suscipit, illum esse nihili confitetur: si autem ideo 
 colit, quia potentem arbitratur, non debet eum uelle defendere 
 a quo ipse est defendendus.

nos igitur recte. nam cum isti 
 defensores falsorum deorum aduersus uerum deum rebelles 
 nomen eius in nobis persecuntur, nec re nec uerbo repugnamus, 
 sed mites et taciti et patientes perferimus omnia quaecumque 
 aduersus nos potest crudelitas machinari. habemus enim 
 fiduciam in deo, a quo expectamus secuturam protinus ultionem.

nec est inanis ista fiducia, siquidem eorum omnium qui hoc 
 facinus ausi sunt miserabiles exitus partim cognouimus, partim : 
 uidimus nec ullus habuit inpune quod deum laesit, set qui sit 
 uerus deus qui uerbo discere noluit, supplicio suo didicit.

uellem scire, cum inuitos adigunt ad sacrificium, quid secum

 

 

 
 
 
 habeant rationis aut cui praestent quod faciunt. si diis, non 
 est ille cultus nec acceptabile sacrificium quod fit ingratis, 
 quod extorquetur per iniuriam, quod eruitur per dolorem;

si 
 autem ipsis quos cogunt, non est utique beneficium quod 
 quis ne accipiat, etiam mori mauult. si bonum [non] est ad 
 quod me uocas, cur malo inuitas? cur non uerbis, sed uerberibus? 
 cur non ratione, sed cruciatibus corporis? unde apparet 
 malum esse illut ad quod non inlicis uolentem, sed 
 trahis recusantem. quae stultitia est consulere uelle nolenti?

an si aliquis prementibus malis ad mortem confugere cogatur, 
 num potes, si aut gladium extorseris aut laqueum ruperis aut 
 (a) praecipitio retraxeris aut uenenum effuderis, conseruatorem 
 te hominis gloriari, cum ille quem seruasse te putas nec gratias 
 agat et te male secum arbitretur egisse, quod mortem sibi 
 prohibueris optatam, quod ad finem, quod ad requiem malorum 
 peruenire non siueris?

beneficium enim non ex qualitate rei 
 debet, sed ex animo eius qui accipit ponderari. cur pro beneficio 
 imputes quod mihi maleficium est?

uis me deos tuos 
 colere, quod ego mihi mortiferum duco? si bonum est, non 
 inuideo, fruere solus bono tuo; non est quod uelis errori meo 
 succurrere quem iudicio ac uoluntate suscepi.

si malum, 
 quid me ad consortium mali rapis? utere sorte tua. ego 
 malo in bono mori quam in malo uiuere.

Haec quidem iuste dici possunt. sed quis audiet, 
 cum homines furiosi et inpotentes minui dominationem suam

 

 

 
 
 
 putent, si sit aliquid in rebus humanis liberum? atquin religio 
 sola est in qua libertas domicilium conlocauit.

res est 
 enim praeter ceteras uoluntaria nec inponi cuiquam necessitas 
 potest, ut colat quod non uult. potest aliquis forsitan simulare, 
 non potest uelle.

denique cum metu tormentorum aliqui 
 aut cruciatibus uicti ad execranda sacrificia consenserint, numquam 
 ultro faciunt quod necessitate fecerunt, sed data rursus 
 facultate ac reddita libertate referunt se ad deum eumque precibus 
 et lacrimis placant agentes non uoluntatis quam non 
 habuerunt, sed necessitatis quam pertulerunt paenitentiam, et 
 uenia satisfacientibus non negatur.

quid ergo promouet qui 
 corpus inquinat, quando inmutare non potest uoluntatem? at 
 enim homines inanis cerebri si quem fortem adegerint libare 
 diis suis, incredibili alacritate insolenter exultant et quasi 
 hostem sub iugum miserint, gaudent.

si uero aliquis nec 
 minis nec tormentis territus fidem uitae anteferre maluerit, in 
 hunc ingenium suum crudelitas exerit, infanda et intolerabilia 
 molitur. et quia sciunt gloriosam esse pro deo mortem et 
 hanc nobis esse uictoriam, si superatis tortoribus animam pro 
 fide ac religione ponamus, et ipsi enituntur ut uincant.

non 
 adficiunt morte, sed excogitant nouos inauditosque cruciatus, 
 ut fragilitas uiscerum doloribus cedat, et si non cesserit, differunt 
 adhibentque uulneribus curam diligentem, ut crudis adhuc 
 cicatricibus repetita tormenta plus doloris inmittant. et 
 (dum) hanc aduersus innocentes carnificinam exercent, pios 
 utique se et iustos et religiosos putant — talibus enim sacris 
 d(ii) eorum delectantur —, illos uero impios et desperatos

 

 
 
 
 nuncupant.

quae ista est peruersitas, ut qui torquetur innocens 
 desperatus atque impius nominetur, carnifex autem iustus piusque 
 dicatur?

Sed recte ac merito puniri eos aiunt, qui publicas 
 religiones a maioribus traditas execrantur. quid? si maiores 
 illi stulti fuerunt in suscipiendis religionibus uanis, sicut iam 
 supra ostendimus, praescribetur nobis quominus uera et meliora 
 sectemur?

cur nobis auferimus libertatem et quasi addicti 
 alienis seruimus erroribus? liceat sapere, liceat inquirere 
 ueritatem.

sed tamen, si libet maiorum defendere (religiones), 
 cur inpune habent Aegyptii, qui pecudes et omnis generis bestias 
 pro diis colunt? cur de diis ipsis (mimi) aguntur et qui eos 
 facetius deriserit, honoratur? cur audiuntur philosophi, qui aut 
 nullos deos esse aiunt aut, si sunt, nihil curare nec humana 
 respicere aut nullam esse omnino quae regat mundum prouidentiam 
 disserunt?

sed soli ex omnibus impii iudicantur qui 
 deum, qui ueritatem secuntur. quae cum sit eadem iustitia, 
 eadem sapientia, hanc isti uel inpietatis uel stultitiae crimine 
 infamant nec perspiciunt quid sit quod eos fallat, cum et malo 
 uocabulum boni et bono mali nomen inponunt.

plurimi quidem 
 philosophorum, sed maxime Plato et Aristoteles de iustitia 
 multa dixerunt adserentes et extollentes eam summa laude 
 uirtutem, quod suum cuique tribuat, quod aequitatem in omnibus 
 seruet: et cum ceterae uirtutes quasi tacitae sint et intus 
 inclusae, solam esse iustitiam quae nec sibi tantum conciliata

 

 

 

 
 
 
 sit nec occulta, sed foras tota promineat et ad bene faciendum 
 prona sit, ut quam plurimis prosit;

quasi uero in iudicibus 
 solis atque in potestate aliqua constitutis iustitia esse debeat 
 et non in omnibus. atquin nullus est hominum ne infimorum 
 quidem ac mendicorum in quem iustitia cadere non possit

sed quia ignorabant quid esset, unde proflueret, quid operis 
 haberet, summam illam uirtutem, id est commune omnium 
 bonum paucis tribuerunt eamque nullas utilitates proprias aucupari, 
 sed alienis tantum commodis studere dixerunt.

nec inmerito 
 extitit Carneades homo summo ingenio et acumine, 
 qui refelleret istorum orationem et iustitiam, quae fundamentum 
 stabile non habebat, euerteret, non quia uituperandam esse iustitiam 
 sentiebat, sed ut illos defensores eius ostenderet nihil> 
 certi, nihil firmi de iustitia disputare.

Nam si iustitia est ueri dei cultus — quid 
 enim tam iustum ad aequitatem, tam pium ad honorem, tam 
 necessarium ad salutem quam deum agnoscere ut parentem, 
 uenerari ut dominum eiusque legi et praeceptis obtemperare? 
 —, nescierunt ergo iustitiam philosophi, quia nec ipsum deum 
 agnouerunt nec cultum eius legemque tenuerunt.

et ideo 
 refelli potuerunt a Carneade, cuius haec fuit disputatio, nullum 
 esse ius naturale itaque omnes animantes ipsa ducente

 

 
 
 
 natura commoda sua defendere et ideo iustitiam, si alienis 
 utilitatibus consulit, suas neglegit, stultitiam esse dicendam.

quodsi omnes populi penes quos sit imperium ipsique Romani 
 qui orbem totum possederint iustitiam sequi uelint ac suum 
 cuique restituere quod ui et armis occupauerunt, ad casas et 
 egestatem reuertentur. quod si fecerint, iustos quidem, sed 
 tamen stultos iudicari necesse est, qui ut aliis prosint, sibi 
 nocere contendant.

deinde si reperiat aliquis hominem, qui 
 aut aurum pro orichalco aut argentum pro plumbo uendat per 
 errorem atque id emere necessitas cogat, utrum dissimulabit 
 et emet paruo an potius indicabit? si indicabit, iustus 
 utique dicetur, quia non fefellit, sed idem stultus, qui alteri 
 fecerit lucrum, sibi damnum. sed facile de damno est. quid?

si uita eius in periculum ueniet, ut eum necesse sit aut occidere 
 aut mori, quid faciet? potest hoc euenire, ut naufragio facto inueniat 
 aliquem inbecillum tabulae inhaerentem aut uicto exercitu 
 fugiens reperiat aliquem uulneratum equo insidentem: utrumne 
 aut illum tabula aut hunc equo deturbabit, ut ipse possit euadere? 
 si uolet iustus esse, non faciet, sed idem stultus iudicabitur, qui 
 dum alterius uitae parcit, suam prodet. si faciet, sapiens quidem 
 uidebitur, quia sibi consulet, sed idem malus, quia nocebit.

Acuta ista sane, sed respondere ad ea facillime 
 possumus. inmutatio enim nominum facit, ut sic esse uideatur.

 

 
 
 
 nam et iustitia imaginem habet stultitiae, non tamen est stultitia, 
 et malitia imaginem sapientiae, non tamen sapientia est

sed sicut malitia ista in conseruandis utilitatibus suis intellegens 
 et arguta non sapientia, sed calliditas et astutia est, ita 
 et iustitia non debet stultitia, sed innocentia nominari, quia 
 necesse est et iustum esse sapientem et eum qui sit stultus 
 iniustum.

nam neque ratio neque natura ipsa permittit, ut 
 is qui iustus est, sapiens non sit, quoniam iustus nihil utique 
 facit nisi quod rectum et bonum est, prauum et malum semper 
 fugit.

quis autem discernere bonum et malum, prauum et 
 rectum potest nisi qui sapiens fuerit? stultus autem male 
 facit, quia bonum et malum quid sit ignorat, ideo peccat, quia 
 non potest recta et praua discernere. non potest igitur neque 
 stulto iustitia neque iniusto sapientia conuenire.

ergo stultus non 
 est qui nec tabula naufragum nec equo saucium deiecerit, quia 
 se abstinuit a nocendo, quod est peccatum; peccatum autem 
 uitare sapientis est.

sed ut stultus prima facie uideatur, illa 
 res efficit, quod extingui animam cum corpore existimant: 
 I idcirco omne commodum ad hanc uitam referunt.

si enim 
 post mortem nihil est, utique stulte facit qui alterius animae 
 parcit cum dispendio suae aut qui alterius lucro magis quam 
 suo consulit. si mors animam delet, danda est opera quo 
 diutius commodiusque uiuamus: si autem uita post mortem

 

 
 
 
 superest aeterna et beata, hanc utique corporalem cum omnibus 
 terrae bonis iustus et sapiens contemnet, qui scit quale a deo 
 sit praemium recepturus.

teneamus igitur innocentiam, te- 
 neamus iustitiam, subeamus imaginem stultitiae, ut ueram 
 sapientiam tenere possimus. et si hominibus ineptum uidetur 
 ac stultum torqueri et mori malle quam libare diis et abire 
 siue noxa, nos tamen omni uirtute omnique patientia fidem 
 deo exhibere nitamur.

non mors terreat, non dolor frangat, 
 quominus uigor animi et constantia inconcussa seruetur. stultos 
 uocent, dummodo ipsi stultissimi sint et caeci et hebetes et 
 pecudibus aequales, qui non intellegunt esse mortiferum relicto 
 deo uiuo prosternere se atque adorare terrena, qui nesciunt 
 et illos aeternam poenam manere qui figmenta insensibilia 
 fuerint uenerati et eos qui nec tormenta nec mortem pro cultu 
 et honore ueri dei recusauerint, uitam perpetuam consecuturos.

haec est fides summa, haec uera sapientia, haec perfecta iu- 
 stitia. nihil ad nos adtinet quid iudicent stulti aut quid homunculi 
 sentiant: nos iudicium dei expectare debemus, ut eos 
 postmodum qui de nobis iudicauerint iudicemus.

Dixi de iustitia, quid esset: sequitur ut ostendam 
 quod sit uerum sacrificium dei, qui iustissimus ritus colendi, 
 ne quis arbitretur aut uictimas aut odores aut dona pretiosa

 

 
 
 
 desiderari a deo, a quo si fames, si sitis, si algor, si rerum 
 omnium terrenarum cupiditas abest, non ergo utitur his omnibus 
 quae templis diisque fictilibus inferuntur. sed sicut corporalibus 
 corporalia, sic utique incorporali incorporale sacri-

ficium necessarium est, illis autem quae in usum tribuit 
 homini deus, ipse non indiget, cum omnis terra in ipsius sit 
 potestate: non indiget templo cuius domicilium mundus est, 
 non indiget simulacro qui est et oculis et mente inconprehensibilis, 
 non indiget terrenis luminibus qui solem cum ceteris 
 astris in usum hominis potuit accendere.

quid igitur ab homine 
 desiderat deus nisi cultum mentis, qui est purus et sanctus? 
 nam illa quae aut digitis fiunt aut extra hominem sunt, 
 inepta fragilia ingrata sunt. hoc est sacrificium uerum, non 
 quod ei arca, sed quod ex corde profertur, non quod manu, 
 sed quod mente libatur, haec acceptabilis uictima est quam 
 de se ipso animus immolauerit.

nam quid hostiae, quid tura, 
 quid uestes, quid aurum, quid argentum, quid pretiosi lapides 
 conferunt, si colentis pura mens non est? sola ergo iustitia 
 est quam deus expetit: in hac sacrificium, in hac dei cultus 
 est. de quo nunc mihi disserendum est docendumque in quibus 
 operibus iustitiam necesse sit contineri.

Duas esse humanae uitae uias nec philosophis 
 ignotum fuit nec poetis, sed eas utrique diuerso modo

 

 

 
 
 
 induxerunt. philosophi alteram industriae, alteram inertiae esse 
 uoluerunt, sed hoc minus recte, quod eas ad sola uitae huius 
 commoda rettulerunt.

melius poetae, qui alteram iustorum, 
 alteram impiorum esse dixerunt: sed in eo peccant, quod eas 
 non in hac uita, sed aput inferos esse aiunt.

nos utique 
 rectius, qui alteram uitae, alteram mortis et hic tamen esse 
 has uias dicimus. sed illa dexterior, qua iusti gradiuntur, non 
 in Elysium fert, sed in caelum — immortales enim fiunt —, 
 sinisterior ad Tartarum: aeternis enim cruciatibus addicuntur 
 iniusti. tenenda est igitur nobis iustitiae uia, quae ducit ad 
 uitam.

primum autem iustitiae officium est deum agnoscere 
 eumque metuere ut dominum, diligere ut patrem. idem enim 
 qui nos genuit, qui uitali spiritu animauit, qui alit, qui saluos 
 facit, habet in nos non modo ut pater, uerum etiam ut dominus 
 licentiam uerberandi et uitae ac necis potestatem, unde 
 illi ab homine duplex honos, id est amor cum timore debetur. 
 secundum iustitiae officium est hominem agnoscere uelut fratrem.

si enim nos idem deus fecit et uniuersos ad iustitiam uitamque 
 aeternam pari condicione generauit, fraterna utique necessitudine 
 cohaeremus: quam qui non agnoscit, iniustus est.

sed 
 origo huius mali, quo societas inter se hominum, quo necessitudinis 
 uinculum dissolutum est, ab ignoratione ueri dei nascitur. 
 qui enim fontem illum benignitatis ignorat, bonus

 

 
 
 
 esse nullo pacto potest. Inde est quod ei eo tempore quo dii 
 multi consecrari ab hominibus colique coeperunt, fugata sicut 
 poetae ferunt iustitia diremptum est omne foedus, dirempta 
 societas iuris humani.

tum sibi quisque consulens ius in uiribus 
 conputare, nocere inuicem, fraudibus adgredi, dolis circumscribere, 
 commoda sua aliorum incommodis adaugere, non 
 cognatis, non liberis, non parentibus parcere, ad necem hominum 
 pocula temperare, obsidere cum ferro uias, maria infestare, 
 libidini autem qua furor duxerat frena laxare, nihil 
 denique sancti habere quod non cupiditas infanda uiolaret.

cum haec fierent, tum leges sibi homines condiderunt pro utilitate 
 communi, ut se interim tutos ab iniuriis facerent. sed 
 metus legum non scelera conprimebat, sed licentiam submouebat. 
 poterant enim leges delicta punire, conscientiam punire 
 non poterant.

itaque quae ante palam eant, clam nen coeperunt: 
 circumscribi etiam iura, siquidem ipsi praesides legum 
 praemiis muneribusque corrupti uel in remissionem malorum 
 uel in perniciem iustorum sententias uenditabant. his

 

 

 
 
 
 accedebant dissensiones et bella et mutuae depraedationes et oppressis 
 legibus saeuiendi potestas licenter adsumpta.

In hoc statu cum essent humanae res, misertus 
 nostri deus reuelauit se nobis et ostendit, ut in ipso religionem 
 fidem castitatem misericordiam disceremus, ut errore uitae 
 prioris abiecto simul cum ipso deo nosmet ipsos, quos inpietas 
 dissociauerat, nosceremus legemque diurnam, quae humana cum 
 caelestibus copulat, tradente ipso domino sumeremus, qua lege 
 uniuersi quibus inretiti fuimus errores cum uanis et impiis 
 superstitionibus tollerentur.

quid igitur homini debeamus, 
 eadem illa lex diuina praescribit, quae docet quidquid homini 
 praestiteris deo praestari.

sed radix iustitiae et omne funda- 
 mentum aequitatis est illut, ut non facias quod pati nolis, sed 
 alterius animum de tuo metiaris. si acerbum est iniuriam 
 ferre et qui eam fecerit uidetur iniustus, transfer in alterius 
 personam quod de te sentis et in tuam quod de altero iudicas, 
 et intelleges tam te iniuste facere, si alteri noceas, quam 
 alterum, si tibi.

haec si mente uoluamus, innocentiam tene- 
 bimus, in qua iustitia uelut primo gradu insistit. primum

 

 

 

 
 
 
 est enim non nocere, proximum prodesse.

sed sicut in rudibus 
 agris priusquam serere incipias, euulsis sentibus et omnibus 
 stirpium radicibus amputatis arua purganda, sic de nostris 
 animis prius uitia detrahenda sunt et tunc demum uirtutes 
 inserendae, de quibus seminatae per uerbum dei fruges uirtutis 
 oriantur.

Tres adfectus uel ut ita dicam tres Furiae sunt, 
 quae in animis hominum tantas perturbationes cient et interdum 
 cogunt ita delinquere, ut nec famae nec periculi sui respectum 
 habere permittant, ira, quae uindictam cupit, aua- 
 ritia, quae desiderat opes, libido, quae adpetit uoluptates.

his 
 uitiis ante omnia resistendum est, hae stirpes eruendae, ut 
 uirtutes inseri possint. hos adfectus Stoici amputandos, Peripatetici 
 temperandos putant, neutri eorum recte, quia neque 
 in totum detrahi possunt, siquidem natura insiti certam habent 
 magnamque rationem, neque deminui, quoniam si mala sunt, 
 carendum est etiam mediocribus, si bona, integris abutendum

 

 
 
 
 est.

nos uero neque detrahendos neque minuendos esse di- 
 cimus. non enim per se mala sunt quae deus homini rationabiliter 
 inseuit, sed cum sint utique natura bona, quoniam 
 ad tuendam uitam sunt adtributa, male utendo fiunt mala.

et 
 sicut fortitudo, si pro patria dimices, bonum est, si contra 
 patriam, malum, sic et adfectus, si ad usus bonos habeas, 
 uirtutes erunt, si ad malos, uitia dicentur. ira igitur ad coercitionem 
 peccatorum id est ad regendam subiectorum disciplinam 
 data est a deo, ut metus licentiam conprimat et conpescat 
 audaciam, sed qui terminos eius ignorant, irascuntur paribus 
 aut etiam potioribus: inde ad inmania facinora prosilitur, inde 
 ad caedes, inde ad bella consurgitur.

cupiditas quoque ad 
 desideranda et conquirenda uitae necessaria tributa est, sed 
 qui nesciunt fines eius, insatiabiliter opes congerere nituntur: 
 hinc uenena, hinc circumscriptiones, hinc falsa testamenta, hinc 
 omnia fraudum genera eruperunt.

libidinis autem adfectus 
 ad procreandos liberos insitus et innatus est, sed qui limites 
 eius in animo non tenent, utuntur eo ad solam uoluptatem: 
 inde inliciti amores, inde adulteria et stupra, inde omnes corruptelae 
 oriuntur.

redigendi sunt ergo isti adfectus intra 
 fines suos et in uiam rectam dirigendi, in qua etiamsi sint 
 uehementes, culpam tamen habere non possunt.

Cohibenda est ira, cum patimur iniuriam, ut et 
 malum conprimatur quod ex certamine inpendet et duas maximas 
 uirtutes, innocentiam patientiamque, teneamus. auaritia 
 frangatur, cum habemus quod satis est.

quis enim furor 
 est in iis coaceruandis laborare quae aut latrocinio aut proscriptione 
 aut morte ad alios necesse sit peruenire?

libido 
 extra legitimum torum non euagetur, sed creandis liberis seruiat. 
 adpetentia enim nimia uoluptatis et periculum parit et infamiam 
 generat et, quod est maxime cauendum, mortem adquirit 
 aeternam. nihil est enim tam inuisum deo quam mens incesta 
 et animus inpurus.

nec hac sola uoluptate abstinendum 
 sibi quis putet quae capitur ei feminei corporis copulatione, 
 sed et ceteris uoluptatibus sensuum reliquorum, quia et ipsae 
 sunt uitiosae et eiusdem uirtutis est eas contemnere.

oeulorum 
 uoluptas percipitur ei rerum pulcritudine, aurium de 
 uocibus canoris et suauibus, narium de odore ineundo, saporis 
 de cibis dulcibus: quibus omnibus uirtus repugnare fortiter 
 debet, ne his inlecebris inretitus animus a caelestibus ad terrena, 
 ab aeternis ad temporalia, a uita inmortali ad poenam 
 perpetuam deprimatur.

in saporis et odoris uoluptatibus hoc

 

 
 
 
 periculum est, quod trahere ad luxuriem possunt. qui enim 
 fuerit his deditus, aut non habebit ullam rem familiarem aut 
 si habuerit, absumet et aget postmodum uitam detestabilem. 
 qui autem capitur auditu, ut taceam de cantibus qui sensus 
 intimos ita saepe deleniunt, ut etiam statum mentis furore 
 perturbent, compositis certe orationibus numerosisque carminibus 
 aut argutis disputationibus ad impios cultus facile traducitur.

inde est quod scriptis caelestibus, quia uidentur incompta, 
 non facile credunt qui aut ipsi sunt diserti aut diserta 
 legere malunt: non quaerunt uera, set dulcia, immo illis haec 
 uidentur esse uerissima quae auribus blandiuntur. ita respuunt 
 ueritatem, dum sermonis suauitate capiuntur.

uoluptas uero 
 quae spectat ad uisum multiformis est. nam quae percipitur 
 ex rerum pretiosarum pulcritudine, auaritiam concitat, quae 
 aliena esse debet a sapiente atque iusto, quae autem capitur 
 de specie mulierum, in alteram cadit uoluptatem, de qua iam 
 superius locuti sumus.

(63). Superest de spectaculis dicere, quae quoniam 
 potentia sunt ad corrumpendos animos, uitanda sapientibus 
 et cauenda sunt, tum, quod ad celebrandos deorum honores 
 inuenta memorantur.

nam munerum editiones Saturni festa 

 

 

 
 
 
 sunt, scaena Liberi patris est, ludi uero circenses Neptuno dicati 
 putantur, ut iam qui spectaculis interest, relicto dei cultu 
 ad profanos ritus transisse uideatur.

sed ego de re malo 
 dicere quam de origine. quid tam horribile, tam taetrum 
 quam hominis trucidatio? ideo seuerissimis legibus uita nostra 
 munitur, ideo bella execrabilia sunt. inuenit tamen consuetudo 
 quatenus homicidium sine bello ac sine legibus faciat, et hoc 
 sibi uoluptas quod scelus uindicauit.

quodsi interesse homicidio 
 sceleris conscientia est et eidem facinori spectator obstrictus 
 est cui et admissor, ergo et in his gladiatorum caedibus 
 non minus cruore perfunditur qui spectat quam ille qui 
 facit, nec potest esse inmunis a sanguine qui uoluit effundi, 
 aut uideri non interfecisse qui interfectori et fauit et praemium 
 postulauit.

quid? scaena num sanctior? in qua comoedia de 
 stupris et amoribus, tragoedia de incestis et parricidiis fabulatur.

histrionum etiam inpudici gestus, quibus infames feminas 
 imitantur, libidines, quas saltando exprimunt, docent. 
 nam mimus corruptelarum disciplina est, in quo fiunt per imaginem 
 quae pudenda sunt, ut fiant sine pudore quae uera sunt.

spectant haec adulescentes, quorum lubrica aetas, quae frenari 
 ac regi debet, ad uitia et peccata his imaginibus eruditur.

circus uero innocentior existimatur, sed maior hic furor est,

 

 
 
 
 siquidem mentes spectantium tanta efferuntur insania, ut non 
 modo in conuicia, sed etiam in rixas et proelia et contentiones 
 saepe consurgant.

fugienda igitur omnia spectacula, ut tranquillum 
 mentis statum tenere possimus, renuntiandum noxiis 
 uoluptatibus, ne deleniti suauitate pestifera in mortis laqueos 
 incidamus.

(64). Placeat sola uirtus, cuius merces inmortalis est, 
 cum uicerit uoluptatem. superatis autem adfectibus et perdomitis 
 uoluptatibus facilis in conprimendis ceteris labor est 
 ei qui sit dei ueritatisque sectator. non maledicet umquam, 
 qui sperabit a deo benedictionem, non peierabit, ne deum ludibrio 
 habeat, sed ne iurabit quidem, ne quando uel necessitate 
 uel consuetudine in periurium cadat.

nihil subdole, nihil 
 dissimulanter loquetur; neque abnegabit quod spoponderit neque 
 promittet quod facere non possit; non inuidebit cuiquam, qui 
 se suoque contentus sit, nec detrahet aut male alteri uolet in 
 quem forsitan beneficia dei proniora sunt. non furabitur nec

 

 
 
 
 omnino quidquam concupiscet alienum; non dabit in usuram 
 pecuniam — hoc est enim de alienis malis lucra captare — 
 nec tamen negabit, si quem necessitas coget mutuari.

non 
 sit asper in filium neque in seruum: meminerit quod et ipse 
 patrem habeat ac dominum. ita cum his agat quemadmodum 
 secum agi uolet.

munera superabundantia non accipiat a 
 tenuioribus: nec enim iustum est augeri patrimonia locupletium 
 per damna miserorum.

uetus praeceptum est non occidere: 
 quod non sic accipi debet, tamquam iubeamur ab homicidio 
 tantum, quod etiam legibus publicis uindicatur, manus abstinere, 
 (sed) hac iussione interposita nec uerbo licebit periculum 
 mortis inferre nec infantem necare aut exponere nec se ipsum 
 uoluntaria morte damnare.

item non adulterare: sed hoc praecepto 
 non solum corrumpere alienum matrimonium prohibemur, 
 quod etiam communi gentium iure damnatur, uerum etiam 
 prostitutis corporibus abstinere. supra leges enim dei lex est: 
 ea quoque quae pro licitis habentur uetat, ut iustitiam con- 
 summet.

eiusdem legis est falsum testimonium non dicere, 
 quod et ipsum latius patet. nam si falsum testimonium mendacio 
 nocet ei contra quem dicitur et fallit eum aput quem 
 dicitur, numquam igitur mentiendum est, quia mendacium

 

 

 
 
 
 semper aut fallit aut nocet. non est ergo uir iustus qui etiam 
 sine noxa in otioso sermone mentitur.

huic uero nec adulari 
 licet — perniciosa est enim ac deceptrix adulatio —, sed ubique 
 custodiet ueritatem. quae licet sit ad praesens insuauis, 
 tamen cum fructus eius atque utilitas apparuerit, non odium 
 pariet, ut ait poeta, sed gratiam.

(65) (5). Dixi de iis quae uetantur: dicam nunc breuiter 
 quae iubentur. innocentiae proxima est misericordia. illa 
 enim malum non facit, haec bonum operatur, illa incohat iustitiam, 
 haec conplet.

nam cum inbecillior sit hominum natura 
 quam ceterarum animantium, quas deus et instructas ad inferendam 
 et munitas ad uim repellendam figurauit, adfectum 
 nobis misericordiae dedit, ut omne praesidium uitae nostrae 
 in mutuis auxiliis poneremus.

si enim ficti ab uno deo et 
 orti ab uno homine consanguinitatis iure sociamur, omnem 
 igitur hominem diligere debemus. itaque non tantum inferre 
 iniuriam non oportet, sed ne inlatam quidem uindicare, ut sit 
 in nobis perfecta innocentia, et ideo iubet nos deus etiam pro 
 inimicis precem facere semper.

ergo animal commune atque 
 consors esse debemus, ut nos inuicem praestandis et

 

 

 
 
 
 accipiendis auxiliis muniamus. multis enim casibus et incommodis 
 fragilitas nostra subiecta est.

spera et tibi accidere posse 
 quod alteri uideas accidisse: ita demum excitaberis ad opem 
 ferendam, si sumpseris eius animum qui opem tuam in malis 
 constitutus inplorat.

si quis uictu indiget, inpertiamus, si 
 quis nudus occurrerit, uestiamus, si quis a potentiore iniuriam 
 sustinet, eruamus. pateat domicilium nostrum uel peregrinis 
 uel indigentibus tecto. pupillis defensio, uiduis tutela nostra 
 non desit.

redimere ab hoste captiuos magnum misericordiae 
 opus est, aegros item (et) pauperes uisere atque refouere. inopes 
 aut aduenae si obierint, non patiamur insepultos iacere. haec 
 sunt opera, haec officia misericordiae, quae si quis obierit, 
 uerum et acceptum sacrificium deo immolabit.

haec litabilior 
 uictima est aput deum, qui non pecudis sanguine, sed hominis 
 pietate placatur, quem deus, quia iustus est, suamet ipsum 
 lege, sua et condicione prosequitur: miseretur eius quem uiderit 
 misericordem, inexorabilis est ei quem precantibus cernit 
 inmitem.

ergo ut haec omnia quae deo placent facere

 

 
 
 
 possimus, contemnenda est pecunia et ad caelestes transferenda 
 thensauros, ubi nec fur effodiat nec robigo consumat nec tyrannus 
 eripiat, sed nobis ad aeternam opulentiam deo custode 
 seruetur.

Fides quoque magna iustitiae pars est: quae 
 maxime a nobis, qui nomen fidei gerimus, conseruanda est, praecipue 
 in religione, quia deus prior est et potior quam homo.

et si est gloriosum pro amicis, pro parentibus, pro liberis, id 
 est pro homine suscipere mortem et qui hoc fecerit, diuturnam 
 memoriam laudemque consequitur, quanto magis pro deo, qui 
 potest aeternam uitam pro temporali morte praestare?

itaque 
 cum inciderit eiusmodi necessitas, ut desciscere a deo atque 
 ad ritus gentium transire cogamur, nullus nos metus, nullus 
 terror inflectat, quominus traditam nobis fidem custodiamus. 
 deus sit ante oculos, deus in corde, cuius interno auxilio dolorem 
 uiscerum et adhibita corpori tormenta superemus.

nihil 
 tunc aliut quam uitae immortalis praemia cogitemus: ita facile, 
 etsi dissipandi aut urendi artus fuerint, tolerabimus uniuersa 
 quae in nos tyrannicae crudelitatis amentia molietur.

postremo 
 ipsam mortem non inuiti aut timidi, sed libentes et 
 interriti subire nitamur, cum sciamus quali aput deum gloria

simus futuri triumphato saeculo ad promissa uenientes, quibus 
 bonis, quanta beatitudine breuia haec poenarum mala et 
 huius uitae damna pensemus. quodsi facultas huius gloriae 
 deerit, habebit fides etiam in pace mercedem. teneatur ergo 
 in omnibus uitae officiis, teneatur in matrimonio. non enim 
 satis est, si aut alieno toro aut lupanari abstineas.

qui habet 
 coniugem, nihil quaerat extrinsecus, sed contentus ea sola casti 
 et inuiolati cubilis sacramenta custodiat. adulter est enim deo 
 et incestus qui abiecto iugo uel in liberam uel in seruam peregrina 
 uoluptate luxuriat.

sed sicut femina castitatis uinculis 
 obligata est, ne aliut concupiscat, ita et uir eadem lege teneatur, 
 quoniam deus uirum et uxorem unius corporis conpage 
 solidauit. ideo praecipit non dimitti uxorem nisi crimine adulterii 
 reuictam, ut numquam coniugalis foederis uinculum nisi 
 quod perfidia ruperit resoluatur.

illut quoque ad consummandam 
 pudicitiam iungitur, ut non modo peccatum absit, 
 uerum etiam cogitatio. pollui enim mentem quamuis inani 
 cupiditate manifestum est, itaque iustum hominem quod sit 
 secus nec facere oportere nec uelle.

purganda est igitur conscientia, 
 quam deus peruidet, qui falli non potest. emaculetur 
 omni labe pectus, ut templum dei esse possit, quod non 
 auri nec eboris nitor, sed fidei et castitatis fulgor inlustrat.

Sed enim haec omnia difficilia sunt homini nec patitur 
 condicio fragilitatis esse quemquam sine macula. ultimum

 

 
 
 
 ergo remedium illut est, ut confugiamus ad paenitentiam, quae 
 non minimum locum inter uirtutes habet, quia sui correctio 
 est, ut cum forte aut re aut uerbo lapsi fuerimus, statim resipiscamus 
 ac nos deliquisse fateamur oremusque a deo ueniam, 
 quam pro sua misericordia non negabit nisi perseuerantibus 
 in errore.

magnum est paenitentiae auxilium, magnum sola- 
 cium. illa est uulnerum peccatorumque sanatio, illa spes, illa 
 portus salutis: quam qui tollit, uiam uitae sibi amputat, quia 
 nemo esse tam iustus potest, ut numquam sit ei paenitentia 
 necessaria.

nos uero, etiamsi nullum sit peccatum, confiteri 
 tamen debemus deo et pro delictis nostris identidem deprecari, 
 gratias agere etiam in malis. hoc semper obsequium domino 
 deferamus. humilitas enim cara et amabilis deo est. 
 qui cum magis suscipiat peccatorem confitentem quam iustum 
 superbum, quanto magis iustum suscipiet confitentem eumque 
 in regnis caelestibus faciet pro humilitate sublimem!

haec 
 sunt quae debeat cultor dei exhibere, hae sunt uictimae, hoc 
 sacrificium placabile, hic uerus est cultus, cum homo mentis 
 suae pignora in aram dei confert. summa illa maiestas hoc 
 cultore laetatur, hunc ut filium suscipit atque idoneum praemium 
 immortalitatis impertit: de qua nunc mihi disserendum 
 est et arguenda persuasio eorum qui extingui animas cum corporibus 
 arbitrantur. qui quia nec deum sciebant nec arcanum 
 mundi perspicere poterant, ne hominis quidem animaeque

 

 

 
 
 
 rationem conprehenderunt.

quomodo enim possent sequentLa 
 peruidere qui summam non tenef.ant? negantes igitur esse 
 ullam prouidentiam, utique deum, qui fons et caput rerum est. 
 npgauf-runt.

sequebator ut ea quae sunt, aut semper foisse 
 dicerent aut sua sponte esse nata ant minutorum seminum 
 conglobatione concreta. semper fuisse non potest quod et est 
 et nisui subiacet: ipsum enim esse sine aliquo initio non pote=t . 
 sua sponte autem nihil nasci potest, quia nulla est sine 
 generante natura.

semina uero principalia quomodo esse potuernnt, 
 cum et semina ei rebus oriantur et uicissim res ex 
 seminibus? nullum igitur semen est quod originem non habet 
 sic factum est ut cum putarent mundum nulla prouidentia 
 factum, ne hominem quidem putarent aliqua ratione generatum: 
 quodsi nulla esset in fingendo homine ratio uersata, inmortalem 
 igitur animam esse non posse.

alii uero ei aduerso et deum 
 esse unum et ab eo mundum factum et hominum causa factum 
 et animas esse immortales existimauerunt. sed cum uera sentirent, 
 huius tamen diuini operis atque consilii nec causas nec 
 rationes nec exitus perspexerunt, ut omne ueritatis arcanum 
 consummarent atque aliquo ueluti fine concluderent.

sed 
 quod illi facere non potuerunt, quia ueritatem perpetuo non 
 tenebant, nobis faciendum est, qui eam cognouimus deo adnuntiante.

Consideremus ergo quae ratio fuerit huius tanti 
 tamque inmensi operis fabricandi. fecit deus mundum, sicut

 

 
 
 
 Plato existimauit, sed cur fecerit, non ostendit. quia bonus 
 est inquit et inuidens nulli, fecit quae bona sunt. atquin 
 uidemus in rerum natura et bona esse et mala.

potest 
 ergo existere peruersus aliquis, qualis fuit atheus ille Theodorus, 
 et Platoni respondere: \'immo quia malus est, fecit 
 quae mala sunt.\' quomodo illum redarguet? si quae bona 
 sunt deus fecit, unde igitur tanta mala eruperunt, quae plerumque 
 etiam praeualent bonis? in materia inquit continebantur.

si mala, ergo et bona, ut aut nihil fecerit deus 
 aut si bona tantum fecit, aeterniora sint mala, quae facta non 
 sunt, quam bona, quae habuerunt exordium. finem igitur habebunt 
 quae aliquando coeperunt et permanebunt quae semper 
 fuerunt. mala ergo potiora sunt.

si autem potiora esse non 
 possunt, ne aeterniora quidem possunt. ergo aut utraque 
 semper fuerunt et deus otiosus aut utraque ex uno fonte fluxerunt. 
 est enim conuenientius ut deus omnia fecerit potius 
 quam nihil. ergo secundum sententiam Platonis idem deus et 
 bonus est, quia bona fecit, et malus, quia mala.

quod si 
 fieri non potest, apparet non ideo factum esse a deo mundum, 
 quia bonus est [mundus]: omnia enim conplexus est et bona 
 et mala. nec fiet propter se quidquam, sed propter aliut.

domus aedificatur non ad hoc solum, ut sit domus, sed ut sus- 
 cipiat et tueatur habitantem. item nauis fabricatur non ut 
 nauis tantum uideatur, sed ut in ea possint homines nauigare. 
 uasa item fiunt non ut uasa sint solum, sed ut capiant ea

 

 

 
 
 
 quae sunt usui necessaria.

sic et mundum deus ad usum 
 aliquem fecerit necesse est. Stoici aiunt hominum causa factum, 
 et recte. homines enim fruuntur iis omnibus bonis quae 
 mundus in se continet. sed ipsi\' homines cur facti sint aut 
 quid in illis utilitatis habeat fabricatrix illa rerum prouidentia, 
 non explicant.

inmortales esse animas idem Plato adfirmat: 
 sed cur aut quomodo aut quando aut per quem immortalitatem 
 adsequantur aut quod sit omnino tantum illut mysterium, cur 
 ii qui sunt inmortales futuri, prius mortales nascantur, deinde 
 decurso temporalis uitae spatio atque abiectis fragilium corporum 
 exuuiis ad aeternam illam beatitudinem transferantur, 
 non conprehendit.

denique nec iudicium dei nec discrimen 
 iusti et iniusti explicauit: sed animas quae se sceleribus inmerserint 
 hactenus condemnari putauit, ut in pecudibus renascantur, 
 et ita peccatorum suorum luere poenas, donec rursus 
 ad figuras hominum reuertantur; et hoc fieri semper nec esse 
 finem transmeandi. ludum mihi nescio quem inducit somnio 
 similem, cui nec ratio ulla nec dei gubernatio nec consilium 
 aliquod inesse uideatur.

Dicam nunc quae sit illa summa, quam ne ii 
 quidem qui uera dixerunt, conlatis in unum causis atque rationibus 
 conectere potuerunt. factus est a deo mundus, ut homines 
 nascerentur; nascuntur autem homines, ut deum parentem 
 agnoscant, in quo est sapientia; agnoscunt, ut colant, in 
 quo est iustitia; colunt, ut mercedem inmortalitatis accipiant; 
 accipiunt inmortalitatem, ut in aeternum deo seruiant.

uidesne

 

 

 
 
 
 quemadmodum sibi conexa sint et prima cum mediis et media 
 cum extremis? inspiciamus singula et uideamus utrumne 
 illis ratio subsistat. fecit deus mundum propter hominem.

hoc qui non peruidet, non multum distat a pecude. quis 
 caelum suspicit nisi homo? quis solem, quis astra, quis omnia 
 dei opera miratur nisi homo? quis colit terram? quis ex ea 
 fructum capit? quis nauigat mare? quis pisces, quis uolatilia, 
 quis quadrupedes habet in potestate nisi homo? cuncta 
 igitur propter hominem deus fecit, quia usui hominis cuncta 
 cesserunt.

recte ergo uiderunt hoc philosophi, sed illut quod 
 sequitur non uiderunt, quod ipsum hominem propter se fecerit. 
 erat enim consequens et pium et necessarium ut, cum hominis 
 causa tanta opera molitus sit, cum tantum illi honoris, tantum 
 dederit potestatis, ut dominetur in mundo, et homo agnosceret 
 deum tantorum beneficiorum auctorem, qui et ipsum fecit 
 et mundum propter ipsum eique cultum et honorem debitum 
 redderet.

hic Plato aberrauit, hic perdidit quam primo arripuerat 
 ueritatem, cum de cultu eius dei quem conditorem 
 rerum ac parentem fatebatur opticuit, nec intellexit hominem 
 deo pietatis uinculis esse religatum, unde ipsa religio nominatur, 
 et hoc esse solum propter quod inmortales animae fiant.

sensit tamen aeternas esse, sed non per gradus ad eam sententiam 
 descendit. amputatis enim mediis incidit potius in 
 ueritatem quasi per abruptum aliquod praecipitium nec ulterius 
 progressus est, quoniam casu, non ratione uerum inuenerat.

colendus est igitur deus, ut per religionem, quae eadem iustitia 
 est, accipiat homo a deo immortalitatem, nec est ullum aliut 
 praemium piae mentis: quae si est inuisibilis, non potest ab 
 inuisibili deo nisi inuisibili mercede donari.

Plurimis uero argumentis colligi potest aeternas 
 esse animas. Plato ait, quod per se ipsum semper mouetur 
 nec principium motus habet, etiam finem non habere; animum 
 autem hominis per se semper moueri: qui quia sit ad cogitandum 
 mobilis, ad inueniendum sollers, ad percipiendum facilis, 
 ad discendum capax et quia praeterita teneat, praesentia 
 conprehendat, futura prospiciat multarumque rerum et artium 
 scientiam conplectatur, immortalem esse, siquidem nihil habeat 
 in se de terreni ponderis labe concretum.

praeterea ex uirtute 
 ac uoluptate intellegitur aeternitas animae. uoluptas omnibus 
 est communis animalibus, uirtus solius est hominis: illa 
 uitiosa est, haec honesta, illa secundum naturam, haec aduersa 
 naturae, nisi anima inmortalis est.

uirtus enim pro fide, pro 
 iustitia nec egestatem timet nec exilium metuit nec carcerem 
 perhorrescit nec dolorem reformidat nec mortem recusat: quae 
 quia naturae contraria sunt, aut stultitia est uirtus, si et commoda 
 impedit et uitae nocet, aut si stultitia non est, ergo 
 anima inmortalis est et ideo praesentia bona contemnit, quia 
 sunt alia potiora quae post dissolutionem corporis sui adse- 
 quatur.

illut etiam maximum argumentum immortalitatis est,

 

 

 
 
 
 quod deum homo solus agnoscit. in mutis nulla suspicio religionis 
 est, quia terrena sunt in terramque prostrata: homo 
 ideo rectus aspicit caelum, ut deum quaerat. non potest igitur 
 non esse inmortalis qui inmortalem desiderat, non potest esse 
 solubilis qui cum deo et uultu et mente communis est.

deni- 
 que caelesti elemento, quod est ignis, solus homo utitur. si 
 enim lux per ignem, uita per lucem, apparet eum qui habeat 
 usum ignis non esse mortalem, quoniam id illi proximum, id 
 familiare est sine quo non potest nec lux nec uita constare.

sed quid argumentis colligimus aeternas esse animas, cum 
 habeamus testimonia diuina? id enim sacrae litterae ac uoces 
 prophetarum docent. quod si cui parum uidetur, legat carmina 
 Sibyllarum, Apollinis quoque Milesii responsa consideret, 
 ut intellegat delirasse Democritum et Epicurum et Dicaearchum, 
 qui soli omnium mortalium quod est euidens negauerunt.

Confirmata inmortalitate superest docere a quo et quibus et 
 quomodo et quando tribuatur. cum certa et constituta diuinitus 
 tempora compleri coeperint, interitum et consummationem 
 rerum fieri necesse est, ut innouetur a deo mundus. id 
 uero tempus in proximo est, quantum de numero annorum 
 deque signis quae praedicta sunt a prophetis colligi potest.

sed cum sint innumerabilia quae de fine saeculi et conclusione 
 temporum dicta sunt, ea ipsa quae dicuntur, nuda ponenda

 

 

 
 
 
 sunt, quoniam ut testimoniis utamur inmensum est si quis 
 illa desiderat aut nobis minus credit, adeat ad ipsum sacrarium 
 caelestium litterarum, quarum fide instructior errasse 
 philosophos sentiat, qui aut aeternum esse hunc mundum ant 
 infinita esse annorum milia putauerunt ei quo fuerit instructus.

nondum enim sex milia conpleta sunt: quo numero consummato 
 tunc demum malum omne tolletur, ut regnet sola iustitia. 
 quod quatenus euenturum sit paucis explicabo.

Haec autem a prophetis, sed et a uatibus futura 
 dicuntur. cum coeperit mundo finis ultimus propinquare, malitia 
 inualescet, omnia uitiorum et fraudum genera crebrescent, iustitia 
 interibit., fides pax misericordia pudor ueritas non erit, 
 uis et audacia praeualebit, nemo quidquam habebit nisi manu 
 partum manuque defensum.

si qui erunt boni, praedae ac 
 ludibrio habebuntur. nemo pietatem parentibus exhibebit, nemo 
 infantis aut senis miserebitur, auaritia et libido uniuersa corrumpet. 
 erunt caedes et sanguinis effusiones, erunt bella non 
 modo externa et finitima, uerum etiam intestina. ciuitates 
 inter se belligerabunt, omnis sexus et omnis aetas arma tractabit.

non imperii dignitas conseruabitur, non militiae disciplina, 
 sed more latrocinii depraedatio et uastitas fiet. regnum 
 multiplicabitur et decem uiri occupabunt orbem et partientur

 

 
 
 
 et deuorabunt et existet alius longe potentior ac nequior, qui 
 tribus deletis Asiam possidebit et ceteris in potestatem suam 
 redactis et adscitis uexabit omnem terram. nouas leges statuet, 
 ueteres abrogabit; rem publicam suam faciet, nomen 
 imperii sedemque mutabit. tunc erit tempus infandum et execrabile, 
 quo nemini libeat uiuere.

denique in eum statum res 
 cadet, ut uiuos lamentatio, mortuos gratulatio sequatur. ciuitates 
 et oppida interibunt modo ferro et igni, modo terrae 
 motibus crebris, modo aquarum inundatione, modo pestilentia 
 et fame. terra nihil feret aut frigoribus nimiis aut caloribus 
 sterilis. aqua omnis partim mutabitur in cruorem, partim in 
 amaritudinem uitiabitur, ut nihil sit nec ad cibos utile nec 
 ad potum salubre.

his malis accedent etiam prodigia de 
 caelo, ne quid desit hominibus ad timorem. cometae crebro 
 apparebunt, sol perpetuo pallore fuscabitur, luna sanguine 
 inficietur nec amissae lucis damna reparabit, stellae omnes 
 decident nec temporibus sua ratio constabit, hieme atque 
 aestate confusis;

tunc et annus et mensis et dies breuiabitur: 
 et hanc esse mundi senectutem ac defectionem 
 Trismegistus elocutus est. quae cum euenerint, adesse tempus 
 sciendum est quo deus ad commutandum saeculum reuertatur.

inter haec autem mala exurget rex impius non modo generi 
 hominum, sed etiam deo inimicus. hic reliquias illius prioris 
 tyranni conteret cruciabit uexabit interemet. tunc erant lacrimae 
 iuges et gemitus perpetes et ad deum cassae preces, 
 nulla requies a formidine nec somnus ad quietem. dies cladem, 
 nox metum semper augebit. sic orbis terrarum paene ad solitudinem, 
 certe ad raritatem hominum redigetur.

tunc et 
 impius iustos homines ac dicatos deo duobus et quadraginta 
 mensibus persequetur et se coli iubebit ut deum: se enim dicet 
 esse Christum, cuius erit aduersarius. ut credi ei possit, accipiet 
 potestatem mirabilia faciendi, ut ignis descendat a caelo, 
 ut sol resistat a cursu suo, ut imago quam posuerit loquatur.

quibus prodigiis inliciet multos, ut adorent eum signumque 
 eius in manu aut fronte suscipiant. et qui non adorauerit 
 signumque susceperit, exquisitis cruciatibus morietur. ita fere 
 duas partes exterminabit, tertia in desertas solitudines fugiet.

sed ille uecors ira inplacabili furens adducet exercitum et obsidebit 
 montem quo iusti confugerint. qui cum se uiderint 
 circumsessos, implorabunt auxilium dei uoce magna et exaudiet 
 eos et mittet illis liberatorem.

Tunc caelum intempesta nocte patefiet et descendet 
 Christus in uirtute magna et anteibit eum claritas ignea

 

 
 
 
 et uirtus inaestimabilis angelorum et extinguetur omnis illa 
 multitudo impiorum et torrentes sanguinis current et ipse 
 ductor effugiet atque exercitu saepe reparato quartum proelium 
 faciet, quo captus cum ceteris omnibus tyrannis tradetur exustioni.

sed et ipse daemonum princeps auctor et machi- 
 nator malorum catenis alligatus custodiae dabitur, ut pacem 
 mundus accipiat et uexata tot saeculis terra requiescat.

pace 
 igitur parata conpressoque omni malo rex ille iustus et uictor 
 iudicium magnum de uiuis et mortuis faciet super terram et 
 uiuentibus quidem iustis tradet in seruitium gentes uniuersas, 
 mortuos autem ad aeternam uitam suscitabit et in terra cum 
 iis ipse regnabit et condet sanctam ciuitatem et erit hoc . 
 regnum iustorum mille annis.

per idem tempus et stellae 
 candidiores erunt et claritas solis augebitur et luna non patietur 
 deminutionem. tunc descendet a deo pluuia benedictionis 
 matutina et uespertina et omnem frugem terra sine labore 
 hominum procreabit.

stillabunt mella de rupibus, lactis 
 et uini fontes exuberabunt. bestiae deposita feritate mansuescent, 
 lupus inter pecudes errabit innoxius, uitulus cum leone 
 pascetur, columba cum accipitre congregabitur, serpens uirus 
 non habebit, nullum animal uiuet ex sanguine. omnibus enim 
 deus copiosum atque innocentem uictum ministrabit.

peractis 
 uero mille annis ac resoluto daemonum principe rebellabunt 
 gentes aduersus iustos et ueniet innumerabilis multitudo ad

 

 

 
 
 
 expugnandam sanctorum ciuitatem.

tunc fiet ultimum iadicium 
 dei aduersus gentes. concutiet enim a fundamentis suis 
 terram et corruent ciuitatem, et pluet super impios ignem cum 
 sulpure et grandine et ardebunt et se inuicem trucidabunt. 
 iusti uero sub terra paulisper latebunt, donec perditio gentium 
 fiat, et exibunt post diem tertium et uidebunt campos cadaueribus 
 opertos. tunc fiet terrae motus et scindentur montes et 
 subsident ualles in altitudinem profundam et congerentur in 
 eam corpora mortuorum et uocabitur nomen eius Polyandrium.

post haec renonabit deus mundum et transformabit iustos in 
 figuras angelorum, ut inmortalitatis ueste donati seruiant deo 
 in sempiternum. et hoc erit regnum dei, quod finem non habebit. 
 tunc etiam impii resurgent, non ad uitam, sed ad 
 poenam. eos quoque secunda resurrectione facta deus excitabit, 
 ut ad perpetua tormenta damnati et aeternis ignibus traditi 
 merita pro sceleribus suis supplicia persoluant.

Quare cum haec omnia uera et certa sint prophetarum 
 omnium consona adnuntiatione praedicta, cum eadem Trismegistus, 
 eadem Hystaspes, eadem Sibyllae cecinerint, dubitari

 

 

 
 
 
 non potest quin spes omnis uitae ac salutis in sola dei religione 
 sit posita.

itaque nisi homo susceperit quem deus ad 
 liberationem misit atque missurus est, nisi summum deum 
 per eum cognouerit, nisi mandata eius legemque seruauerit, 
 in eas incidet poenas de quibus locuti sumus.

proinde fra- 
 gilia contemnenda sunt, ut solida consequamur, spernenda 
 terrena, ut caelestibus honoremur, temporalia fugienda, ut ad 
 aeterna ueniamus.

erudiat se quisque ad iustitiam, reformet 
 ad continentiam, praeparet ad agonem, instruat ad uirtutem, 
 ut si forte aduersarius indixerit bellum, nulla ui, nullo terrore, 
 nullis cruciatibus a recto et bono depellatur. non se substernat 
 insensibilibus figmentis,

sed uerum et solum deum rectus 
 agnoscat, abiciat uoluptates, quarum inlecebris anima sublimis 
 deprimitur ad terram, teneat innocentiam, prosit quam 
 plurimis, incorruptibiles sibi thensauros bonis operibus adquirat, 
 ut possit deo iudice pro uirtutis suae meritis uel coronam fidei 
 uel praemium inmortalitatis adipisci.