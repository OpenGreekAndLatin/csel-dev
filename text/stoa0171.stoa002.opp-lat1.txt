Audiuit dominus orationes tuas, Donate carissime, quas 
 in conspectu eius per omnes horas < cotidie fundebas, ceterorumque> 
 fratrum nostrorum, qui gloriosa confessione sempiternam 
 sibi coronam pro fidei meritis quaesierunt.

ecce, deletis 

 

 

 

 

 

 
 
 
 omnibus aduersariis, restituta per orbem tranquillitate, profligata 
 nuper ecclesia rursum exurgit et maiore gloria templum 
 dei, quod ab impiis fuerat euersum, misericordia domini fabricatur.

excitauit enim deus principes qui tyrannorum nefaria 
 et cruenta imperia resciderunt <et> humano generi prouiderunt, 
 ut iam quasi discusso tristissimi temporis nubilo mentes omnium 
 pax iucunda et serena laetificet.

nunc post atrae tempestatis 
 uiolentos turbines placidus aer et optata lux refulsit, 
 nunc placatus seruorum suorum <precibus> deus iacentes et 
 afflictos caelesti auxilio subleuauit, nunc maerentium lacrimas 
 extincta impiorum conspiratione detersit.

qui insultauerant 
 deo, iacent, qui templum sanctum euerterant, ruina maiore 
 ceciderunt, qui iustos excarnificauerant, caelestibus plagis et 
 cruciatibus meritis nocentes animas profuderunt.

sero id quidem, 
 sed grauiter ac digne. distulerat enim poenas eorum 
 deus, ut ederet in eos magna et mirabilia exempla, quibus 
 posteri discerent et deum esse unum et eundem iudicem digna

 

 

 
 
 
 uid<elicet> supplicia impiis ac persecutoribus inrogare.

de 
 quo exitu < eorum tes)tificari placuit, ut omnes qui procul 
 remoti fuerunt uel qui p<ostea fu>turi sunt, scirent, quatenus 
 uirtutem ac maiestatem suam in ex<tinguen)dis delendisque 
 nominis sui hostibus deus summus ostenderit. ab re 
 ta<men non) est, si a principio, ex quo est ecclesia constituta, 
 qui fuerint persecutores <eius> et quibus poenis in eos 
 caelestis iudicis seueritas uindicauerit, exponam.

Extremis temporibus Tiberii Caesaris, ut scriptum legimus, 
 dominus noster Iesus Christus a Iudaeis cruciatus est 
 post diem decimum Kalendas Apriles duobus Geminis

 

 
 
 
 consulibus.

cum resurrexisset die tertio, congregauit discipulos, 
 quos metus comprehensionis eius in fugam uerterat, et diebus 
 XL cum his commoratus aperuit corda eorum et scripturas 
 interpretatus est, quae usque ad id tempus obscurae atque 
 inuolutae fuerant, ordinauitque eos et instruxit ad praedicationem 
 dogmatis ac doctrinae suae disponens testamenti noui 
 sollemnem disciplinam.

quo officio repleto circumuoluit eum 
 procella nubis et subtractum oculis hominum rapuit in caelum.

et inde discipuli, qui tunc erant undecim, adsumptis 
 in locum Iudae proditoris Mathia < et> Paulo dispersi sunt 
 per omnem terram ad euangelium praedicandum, sicut illis 
 magister dominus imperauerat, et per annos XXV usque ad 
 principium Neroniani imperii per omnes prouincias et ciuitates 
 ecclesiae fundamenta miserunt.

cumque iam Nero imperaret, 
 Petrus Romam aduenit et editis quibusdam miraculis, quae 
 uirtute ipsius dei data sibi ab eo potestate faciebat. conuertit 
 multos ad iustitiam deoque templum fidele ac stabile conlocauit.

qua re ad Neronem delata cum animaduerteret non

 

 

 
 
 
 modo Romae, sed ubique cotidie magnam multitudinem deficere 
 a cultu idolorum et ad religionem nouam damnata uetusta 
 transire, ut erat execrabilis ac nocens tyrannus, prosiliuit 
 ad excidendum caeleste templum delendamque iustitiam 
 et primus omnium persecutus dei seruos Petrum cruci adfixit, 
 Paulum interfecit. nec tamen habuit inpune.

respexit enim 
 deus uexationem populi sui. deiectus itaque fastigio imperii 
 ac deuolutus a summo tyrannus impotens nusquam repente 
 comparuit, ut ne sepulturae quidem locus in terra tam malae 
 bestiae appareret.

unde illum quidam deliri credunt esse 
 translatum acuiuum reseruatum, Sibylla dicente matricidam 
 profugum a finibus <terrae> esse uenturum, ut 
 quia primus persecutus est, idem etiam nouissimus persequatur 
 et antichristi praecedat aduentum — < quod n >efas est credere 
 —, sicut duos prophetas uiuos esse translatos in ultima 
 <tempora> ante imperium Christi sanctum ac sempiternum, 
 cum descendere coeperit, < quidam sanctor >um pronuntient:

 

 
 
 
 eodem modo etiam Neronem uenturum putant, < ut praecu>rsor 
 diaboli ac praeuius sit uenientis ad uastationem terrae et 
 huma<ni ge>neris euersionem.

<P)ost hunc interiectis aliquot annis alter non minor 
 tyrannus <Domitianus> ortus est. <qui> cum exerceret inuisam

 
 
 
 dominationem, subiectorum tamen ceruicibus incubauit quam 
 diutissime tutusque regnauit, donec impias manus aduersus 
 dominum tenderet.

postquam uero ad persequendum iustum 
 populum instinctu daemonum incitatus est, tunc traditus in 
 manus inimicorum luit poenas. nec satis ad ultionem fuit 
 quod est interfectus domi: etiam memoria nominis eius erasa 
 est.

nam cum multa mirabilia opera fabricasset, cum Capitolium 
 aliaque nobilia monumenta fecisset, senatus ita nomen 
 eius persecutus est, ut neque imaginum neque titulorum eius 
 relinqueret ulla uestigia, grauissime decretis etiam mortuo 
 notam inureret ad ignominiam sempiternam.

rescissis igitur 
 actis tyranni non modo in statum pristinum ecclesia restitutar.a» 
 est, sed etiam multo clarius ac floridius enituit, secutisque 
 temporibus, quibus multi ac boni principes Romani imperii 
 clauum regimenque tenuerunt, nullos inimicorum impetus 
 passa manus suas in orientem occidentemque porrexit, ut iam 
 nullus esset terrarum angulus tam remotus quo non religio 
 dei penetrasset, nulla denique [dei] natio tam feris moribus 
 uiuens, ut non suscepto dei cultu ad iustitiae opera mitesceret. 
 sed enim postea longa pax rupta est.

Extitit enim post annos plurimos execrabile animal 
 Decius, qui uexaret ecclesiam: quis enim iustitiam -nisi malus 
 persequatur?

et quasi huius rei gratia prouectus esset ad 
 illud principale fastigium, furere protinus contra deum coepit, 
 ut protinus caderet.

nam profectus aduersum Carpos, qui 
 tum Daciam Moesiamque occupauerant, statimque circumuentus 
 a barbaris et cum magna exercitus parte deletus ne sepultura 
 quidem potuit honorari, sed exutus ac nudus, ut hostem dei 
 oportebat, pabulum feris ac uolucribus iacuit.

Non multo post Valerianus quoque non dissimili furore 
 correptus impias manus in deum intentauit et multum quamuis 
 breui tempore iusti sanguinis fudit. at illum deus nouo ac 
 singulari poenae genere adfecit, ut esset posteris documentum 
 aduersarios dei semper dignam scelere suo recipere mercedem.

hic captus a Persis non modo imperium, quo fuerat insolenter 
 usus, sed etiam libertatem, quam ceteris ademerat, perdidit 
 uixitque in seruitute turpissime.

nam rex Persarum bapor, 
 is qui eum ceperat, si quando libuerat aut uehiculum ascendere 
 aut equum, inclinare sibi Romanum iubebat ac terga 
 praebere et imposito pede super dorsum eius illud esse uerum 
 dicebat exprobrans ei cum risu. non quod in tabulis aut parietibus 
 Romani pingerent.

ita ille dignissime triumphatus aliquamdiu 
 uixit, ut diu barbaris Romanum nomen ludibrio ac

 

 
 
 
 derisui esset.

etiam hoc ei accessit ad poenam, quod cum 
 filium haberet imperatorem, captiuitatis suae tamen ac seruitutis 
 extremae non inuenit ultorem nec omnino repetitus est.

t-põstea uero quam pudendam uitam in illo dedecore finiuit, 
 derepta est ei cutis et exuta uisceribus pellis infecta rubro 
 colore, ut in templo barbarorum deorum ad memoriam clarissimi 
 triumphi poneretur legatisque nostris semper esset ostentui, 
 ne nimium Romani uiribus suis fiderent, cum exuuias 
 capti principis apud deos suos cernerent.

cum igitur tales 
 poenas de sacrilegis deus exegerit, nonne mirabile est ausum 
 esse quemquam postea non modo facere, sed etiam cogitare 
 aduersus maiestatem singularis dei regentis et continentis 
 uniuersa?

Aurelianus, qui esset natura uesanus et praeceps, quamuis 
 captiuitatem Valeriani meminisset, tamen oblitus sceleris 
 eius et poenae iram dei crudelibus factis lacessiuit. uerum 
 illi ne perficere quidem quae cogitauerat licuit, sed protinus 
 inter initia sui furoris extinctus est.

nondum ad prouincias 
 ulteriores cruenta eius scripta peruenerant, et iam Caenofrurio, 
 qui locus est Thraciae, cruentus ipse humi iacebat falsa quadam 
 suspicione ab amicis suis interemptus.

talibus et tot 
 exemplis coerceri posteriores tyrannos oportebat: at hi non 
 modo territi non sunt, sed audacius etiam contra deum confidentiusque 
 fecerunt.

Diocletianus. qui scelerum inuentor et malorum machinator 
 fuit, cum disperderet omnia, ne a deo quidem manus

 

 
 
 
 potuit abstinere.

hic orbem terrae simul et auaritia et timiditate 
 subuertit. tres enim participes regni sui fecit in quattuor 
 partes orbe diuiso et multiplicatis exercitibus, cum singuli 
 eorum longe maiorem numerum militum habere contenderent, 
 quam priores principes habuerant, cum soli rem publicam 
 gererent.

adeo maior esse coeperat numerus accipientium 
 quam dantium. ut enormitate indictionum consumptis 
 uiribus colonorum desererentur agri et culturae uerterentur 
 in siluam.

et ut omnia terrore conplerentur, prouinciae quoque 
 in frusta concisae: multi praesides et plura officia singulis 
 regionibus ac paene iam ciuitatibus incubare, item rationales 
 multi et magistri et uicarii praefectorum, quibus omnibus 
 ciuiles actus admodum rari, sed condemnationes tantum et 
 proscriptiones frequentes, exactiones rerum innumerabilium non 
 dicam crebrae, sed perpetuae, et in exactionibus iniuriae non 
 ferendae.

haec quoque tolerari <non) possunt quae ad exhibendos 
 milites spectant. idem insatiabili auaritia thesauros 
 numquam minui uolebat, sed semper extraordinarias opes ac 
 largitiones congerebat, ut ea quae recondebat, integra atque 
 inuiolata seruaret.

idem cum uariis iniquitatibus inmensam 
 faceret caritatem, legem pretiis rerum uenalium statuere conatus 
 est.

tunc ob exigua et uilia multus sanguis enusus, 
 nec uenale quicquam metu apparebat et caritas multo deterius 
 exarsit, donec lex necessitate ipsa post multorum exitium

 

 
 
 
 solueretur.

Huuc accedebat infinita quaedam cupiditas aedificandi, 
 non minor prouinciarum exactio in exhibendis operariis 
 et artificibus et plaustris omnibus<que> quaecumque sint fabricandis 
 operibus necessaria.

hic basilicae, hic circus, hic moneta, 
 hic armorum fabrica, hic uxori domus, hic filiae. repente 
 magna pars ciuitatis exciditur. migrabant omnes cum coniugibus 
 ac liberis quasi urbe ab hostibus capta.

et cum perfecta 
 haec fuerant cum interitu prouinciarum, non recte facta 
 sunt\' aiebat, \'alio modo fiant\'. rursus dirui ac mutari necesse 
 erat iterum fortasse casura. ita semper dementabat Nicomediam 
 studens urbi Romae coaequare.

iam illud praetereo, 
 quam multi perierint possessionum aut opum gratia. hoc enim 
 usitatum et fere licitum consuetudine malorum.

sed in hoc 
 illud fuit praecipuum, quod ubicumque cultiorem agrum uiderat 
 aut ornatius aedificium, iam parata domino calumnia et 
 poena capitalis, quasi non posset rapere aliena sine sanguine.

Quid frater eius Maximianus, qui est dictus Herculius? 
 non dissimilis ab eo: nec enim possent in amicitiam tam fidelem 
 cohaerere, nisi esset in utroque mens una, eadem cogitatio, 
 par uoluntas, aequa sententia.

hoc solum differebant, 
 quod auaritia maior in altero fuit, sed plus timiditatis, in 
 altero uero minor auaritia, sed plus animi, non ad bene 




 

 
 
 
 faciendum, sed ad male.

nam cum ipsam imperii sedem teneret 
 Italiam subiacerentque opulentissimae prouinciae, uel Africa 
 uel Hispania, non erat in custodiendis opibus tam diligens, 
 quarum illi copia suppetebat.

et cum opus esset, non deerant 
 locupletissimi senatores qui subornatis indiciis affectasse imperium 
 dicerentur, ita ut effoderentur assidue lumina senatus.

cruentissimus fiscus mala partis opibus affluebat. iam libido 
 in homine pestifero non modo ad corrumpendos mares, quod 
 est odiosum ac detestabile, uerum etiam ad uiolandas primorum 
 filias. nam quacumque iter fecerat, auulsae a complexu 
 parentum uirgines statim praesto.

his rebus beatum se iudicabat, 
 his constare felicitatem imperii sui putabat, si libidini 
 et cupiditati malae nihil denegaret.

CODstantium praetereo, 
 quoniam dissimilis ceterorum fuit dignusque qui solus orbem 
 teneret.

Alter uero Maximianus, quem sibi generum Diocletianus 
 asciue rat, non his duobus tantum quos tempora nostra senserunt, 
 sed omnibus qui fuerunt malis peior.

inerat huic bestiae 
 naturalis barbaries, efferitas a Romano sanguine aliena non

 

 
 
 
 mirum, cum mater eius Transdanuuiana infestantibus Carpis 
 in Daciam nouam transiecto amne confugerat.

erat etiam 
 corpus moribus congruens, status celsus, caro ingens et in 
 horrendam magnitudinem diffusa et inflata.

denique et uerbis 
 et actibus et aspectu terrori omnibus ac formidini fuit. socer 
 quoque eum metuebat acerrime: cuius timoris haec fuit causa.

Narseus rex Persarum concitatus do nesticis exemplis aui sui 
 Saporis ad occupandum Orientem cum magnis copiis inhiabat.

tunc Diocletianus, ut erat in omni tumultu meticulosus animique 
 deiectus, simul et exemplum Valeriani timens, non 
 ausus est obuiam tendere, sed hunc per Armeniam misit ipse 
 in Oriente subsistens et aucupans exitus rerum.

ille insidiis 
 usus barbaros, quibus mos est cum omnibus suis ad bellum 
 pergere, multitudine impeditos et sarcinis occupatos non difficiliter 
 oppressit fugatoque Narseo rege reuersus cum praeda 
 et manubiis ingentibus sibi attulit superbiam, Diocletiano 
 timorem.

in tantos namque fastus post hlanc uictoriam elenatus 
 est, ut iam detrectaret Caesaris nomen. quod cum in 
 litteris ad se datis audisset, truci uultu ac uoce terribili exclamabat 
 \'quousque Caesar?

\' exinde insolentissime agere coepit, 
 ut ex Marte se procreatum et uideri et dici uellet tamquam 
 alterum Romulum maluitque Romulam matrem stupro 
 infamare, ut ipse diis oriundus uideretur.

sed differo de factis 
 eius dicere, ne confundam tempora. postea enim quam nomen 
 imperatoris accepit, exuto socero, tum demum furere coepit 
 et contemnere omnia.

Diocles — <sic> enim ante lmpenum 

 
 
 
 uocabatur — cum rem publicam talibus consiliis et talibus 
 sociis euerteret, cum pro sceleribus suis nihil non mereretur, 
 tamdiu tamen summa felicitate regnauit, quamdiu manus suas 
 iustorum sanguine non inquinaret.

quam uero causam persequendi 
 habuerit exponam.

Cum ageret in partibus Orientis, ut erat pro timore 
 scrutator rerum futurarum. immolabat pecudes et in iecoribus 
 earum uentura quaerebat.

tum quidam ministrorum scientes 
 dominum cum adsisterent immolanti, imposuerunt frontibus 
 suis inmortale signum: quo facto fugatis daemonibus sacra 
 turbata sunt. trepidabant aruspices nec solitas in extis notas 
 uidebant et quasi non litassent, saepius immolabant.

uerum 
 identidem mactatae hostiae nihil ostendebant, donec magister 
 ille aruspicum Tagis seu suspicione seu uisu ait idcirco non 
 respondere sacra, quod rebus diuinis profani homines interessent.

tunc ira furens sacrificare non eos tantum qui sacris 
 ministrabant, sed uniuersos qui erant in palatio iussit et in 
 eos, si detrectassent, uerberibus animaduerti, datisque ad praepositos 
 litteris, etiam milites cogi ad nefanda sacrificia praecepit, 
 ut qui non paruissent, militia soluerentur.

hactenus 
 furor eius et ira processit nec amplius quicquam contra legem 
 ant religionem dei fecit.

deinde interiecto aliquanto tempore 
 in Bithyniam uenit hiematum eodemque tum Maximianus

 

 
 
 
 quoque Caesar inflammatus scelere aduenit, ut ad persequendos 
 Christianos instigaret senem uanum, qui iam principium fecerat. 
 cuius furoris hanc causam fuisse cognoui.

Erat mater eius deorum montium cultrix. quae cum 
 esset mulier admodum superstitiosa, dapibus sacrificabat paene 
 cotidie ac uicanis suis epulas exhibebat. Christiani abstinebant, 
 et illa cum gentibus epulante ieiuniis hi et orationibus insistebant.

hinc concepit odium aduersus eos ac filium suum 
 non minus superstitiosum querelis muliebribus ad tollendos 
 homines incitauit.

ergo habito inter se per totam hiemem 
 consilio cum nemo admitteretur et omnes de summo statu rei 
 publicae tractari arbitrarentur, diu senex furori eius repugnauit 
 - ostendens quam perniciosum esset inquietari orbem terrae, 
 fundi sanguinem multorum; illos libenter mori solere; satis 
 esse si palatinos tantum ac milites ab ea religione prohiberet. 
 nec tamen deflectere potuit praecipitis hominis insaniam.

Jplacuit 
 ergo amicorum sententiam experiri.

nam erat huius malitiae: 
 cum bonum quid facere decreuisset, sine consilio faciebat, 
 ut ipse laudaretur, cum autem malum, quoniam id reprehendendum 
 sciebat, in consilium multos aduocabat, ut aliorum 
 culpae adscriberetur quicquid ipse deliquerat.

admissi ergo 
 iudices pauci et pauci militares, ut dignitate antecedebant, 
 interrogabantur. quidam proprio aduersus Christianos odio 
 inimicos deorum et hostes religionum publicarum tollendos

 

 

 

 
 
 
 esse censuerunt, et qui aliter sentiebant, intellecta hominis 
 uoluntate uel timentes uel gratificari uolentes in eandem sententiam 
 congruerunt.

nec sic quidem flexus est imperator, ut 
 accommodaret assensum, sed deos potissimum consulere statuit 
 misitque aruspicem ad Apollinem Milesium. respondit 
 ille ut diuinae religionis inimicus.

traductus est itaque a 
 proposito et quoniam nec amicis nec Caesari nec Apollini poterat 
 reluctari, hanc moderationem tenere conatus est, ut eam 
 rem sine sanguine transigi iuberet, cum Caesar uiuos cremari 
 uellet qui sacrificio repugnassent.

Inquiritur peragendae rei dies aptus et felix ac potissimum 
 Terminalia deliguntur, quae sunt a. d. septimum Kalendas 
 Martias, ut quasi terminus imponeretur huic religioni. 
 ille dies primus leti primusque malorum 
 causa fuit: 
 quae et ipsis et orbi terrarum acciderunt.

qui dies cum illuxisset 
 agentibus consulatum senibus ambobus octauum et 
 septimum, repente adhuc dubia luce ad ecclesiam praefectus 
 cum ducibus et tribunis et rationalibus uenit et reuulsis foribus 
 simulacrum dei quaeritur: scripturae repertae incenduntur, 
 datur omnibus praeda, rapitur, trepidatur, discurritur.

ipsi 
 uero in speculis — in alto enim constituta ecclesia ex palatio 
 uidebatur — diu inter se concertabant, utrum ignem potius 
 supponi oporteret.

uicit sententia Diocletianus cauens, ne 
 magno incendio facto pars aliqua ciuitatis arderet. nam multae 
 ac magnae domus ab omni parte cingebant.

ueniebant igitur

 

 
 
 
 praetoriani acie structa cum securibus et aliis ferramentis et 
 immissi undique fanum illud editissimum paucis horis solo 
 adaequarunt.

Postridie propositum est edictum quo cauebatur, ut 
 religionis illius homines carerent omni honore ac dignitate, 
 tormentis subiecti essent, ex quocumque ordine aut gradu 
 uenirent, aduersus eos omnis actio ualeret, ipsi non de iniuria, 
 non de adulterio, non de rebus ablatis agere possent, 
 libertatem denique ac uocem non haberent.

quod edictum 
 quidam etsi non recte, magno tamen animo deripuit et conscidit, 
 cum irridens diceret uictorias Gothorum et Sarmatarum 
 propositas.

statimque perductus non modo extortus, sed etiam 
 legitime coctus cum admirabili patientia postremo exustus est.

Sed Caesar non contentus est edicti legibus: aliter 
 Diocletianum aggredi parat.

nam ut illum ad propositum 
 crudelissimae persecutionis impelleret, occultis ministris palatio 
 subiecit incendium, et cum pars quaedam conflagrasset, Christiani 
 arguebantur uelut hostes publici et [cum] ingenti inuidia 
 simul cum palatio Christianorum nomen ardebat: illos consilio 
 cum eunuchis habito de extinguendis principibus cogitasse, 
 duos imperatores domi suae paene uiuos esse combustos.

Diocletianus uero, qui semper se uolebat uideri astutum et 
 intellegentem, nihil potuit suspicari, sed ira inflammatus

 

 
 
 
 excarnificari omnes suos protinus praecepit.

sedebat ipse atque 
 innocentes igni torquebat, item iudices uniuersi, omnes denique 
 qui erant in palatio magistri data potestate torquebant.

erant 
 certantes quis prior aliquid inueniret: nihil usquam reperiebatur, 
 quippe cum familiam Caesaris nemo torqueret. aderat 
 ipse et instabat nec patiebatur iram inconsiderati senis deflagrare.

sed quindecim diebus interieotis aliud rursum incendium 
 molitus est. sed celerius animaduersum, nec tamen 
 auctor apparuit.

tunc Caesar medio hiemis profectione parata 
 prorupit eodem die, contestans fugere se, ne uiuus arderet.

Furebat ergo imperator iam non in domesticos tantum, 
 sed in omnes. et primam omnium filiam Valeriam coniugemque 
 Priscam sacrificio pollui coegit.

potentissimi quondam 
 eunuchi necati, per quos palatium et ipse ante constabat, 
 comprehensi presbyteri ac ministri et sine ulla probatione 
 aut confessione damnati cum omnibus suis deducebantur.

omnis sexus et aetatis homines ad exustionem rapti, nec singuli, 
 quoniam tanta erat multitudo, sed gregatim circumdato 
 igni ambiebantur; domestici alligatis ad collum molaribus mari 
 mergebantur.

nec minus in ceterum populum persecutio uiolenter 
 incubuit. nam iudices per omnia templa dispersi uniuersos 
 ad sacrificia cogebant.

pleni carceres erant, tormentorum 
 genera inaudita excogitabantur, et ne cui temere ius 
 diceretur, arae in secretariis ac pro tribunali positae, ut litigatores 
 prius sacrificarent atque ita causas suas dicerent, sic

 
 
 
 ergo ad iudices tamquam ad deos adiretur.

etiam litterae ad 
 Maximianum atque Constantium commeauerant, ut eadem 
 facerent: quorum sententia in tantis rebus expectata non. erat. 
 et quidem senex Maximianus libens paruit per Italiam, homo 
 non adeo clemens.

nam Constantius, ne dissentire a maiorum 
 praeceptis uideretur, conuenticula id est parietes, qui restitui 
 poterant, dirui passus est, uerum autem dei templum, quod 
 est in hominibus, incolume seruauit.

Vexabatur ergo uniuersa terra et praeter Gallias ab 
 oriente usque ad occasum tres acerbissimae bestiae saeuiebant.

non, mihi si linguae centum <sint> oraque centum 
 ferrea uox, omnes scelerum comprendere formas, 
 omnia poenarum percurrere nomina possim, 
 

 quae iudices per prouincias iustis atque innocentibus intulerunt.

uerum quid opus est illa narrare praecipue tibi, Donate 
 carissime, qui praeter ceteros tempestatem turbidae persecutionis 
 expertus es?

nam cum incidisses in Flaccinum praefectum, 
 non pusillum homicidam, deinde in Hieroclem ex 
 uicario praesidem, qui auctor et consiliarius ad faciendam 
 persecutionem fuit, postremo in Priscillianum successorem 
 eius, documentum omnibus inuictae fortitudinis praebuisti.

nouies enim tormentis cruciatibusque uariis subiectus nouies 
 aduersarium gloriosa confessione uicisti, nouem proeliis zabulum 
 cum satellitibus suis debellasti, nouem uictoriis saeculum

 

 
 
 
 cum suis terroribus triumphasti.

quam iucundum illud spectaculum 
 deo fuit, cum uictorem te cerneret non candidos 
 equos aut immanes elephantos, sed ipsos potissimum triumphatores 
 currui tuo subiungentem!

hic est uerus tIiumphus, 
 cum dominatores dominantur. uicti enim tua uirtute ac subiugati 
 sunt, quandoquidem nefanda iussione contempta omnes 
 apparatus ac terriculas tyrannicae potestatis fide stabili et 
 robore animi profligasti.

nihil aduersus te uerbera, nihil ungulae, 
 nihil ignis, nihil ferrum, nihil uaria tormentorum genera 
 ualuerunt: adimere tibi fidem ac deuotionem nulla uis 
 potuit.

hoc est esse discipulum dei, hoc est militem Christi, 
 quem nullus hostis expugnet. nullus lupus de castris caelestibus 
 rapiat, nullus laqueus inducat, nullus dolor uincat, 
 nullus cruciatus affligat.

denique post illas nouem gloriosissimas 
 pugnas, quibus a te zabulus uictus est, non est ausus 
 ulterius congredi tecum, quem tot proeliis expertus est non 
 posse superari.

et cum tibi parata esset uictrix corona, desiit 
 amplius prouocare, ne iam sumeres: quam licet non acceperis 
 in praesenti, tamen integra tibi pro uirtutibus tuis et meritis 
 in regno domini reseruatur. sed redeamus ad ordinem rerum.

Hoc igitur scelere perpetrato Diocletianus, cum iam 
 felicitas ab eo recessisset, perrexit statim Romam, ut illic 
 uicennalium diem celebraret, qui erat futurus a. d. duodecimum 
 Kalendas Decembres.

quibus sollemnibus celebratis 
 cum libertatem populi Romani ferre non poterat, impatiens et 
 aeger animi prorupit ex urbe impendentibus Kalendis Ianuariis,

 

 
 
 
 quibus illi nonus consulatus deferebatur.

tredecim dies tolerare 
 non potuit, ut Romae potius quam Rauennae procederet 
 consul, sed profectus hieme saeuiente, frigore atque imbribus 
 uerberatus morbum lenem, at perpetuum contraxit uexatusque 
 per omne iter lectica plurimum uehebatur.

sic aestate transacta 
 per circuitum ripae Istricae Nicomediam uenit morbo iam 
 graui insurgente: quo cum se premi uideret, prolatus est 
 tamen, ut circum quem fecerat dedicaret anno post uicennalia 
 repleto.

deinde ita languore < eat > oppressus, ut per omnes 
 deos pro uita eius rogaretur, donec Idibus Decembribus luctus 
 repente in palatio, maestitia et lacrimae iudicum, trepidatio 
 et silentium tota ciuitate.

iam non modo mortuum, sed etiam 
 sepultum dicebant, cum repente mane postridie peruagari 
 fama quod uiueret, domesticorum ac iudicum uultus alacritate 
 mutari.

non defuerunt qui suspicarentur celari mortem eius, 
 donec Caesar ueniret, ne quid forte a militibus nouaretur.

quae suspicio tantum ualuit, ut nemo crederet eum uiuere, 
 nisi Kalendis Martiis prodisset, uix agnoscendus, quippe qui 
 anno fere toto aegritudine tabuisset.

et ille Idibus Decembribus 
 morte sopitus animam receperat, nec tamen totam.

 
 
 
 demens enim factus est, ita ut certis horis insaniret, certis 
 resipisceret.

Nec multis post diebus Caesar aduenit, non ut patri 
 gratularetur, sed ut eum cogeret imperio cedere. iam conflixerat 
 nuper <cum> Maximiano sene eumque terruerat iniecto 
 armorum ciuilium metu.

aggressus est ergo Diocletianum 
 primum molliter et amice, iam senem esse dicens, iam minus 
 ualidum et administrandae rei publicae inhabilem: debere illum 
 requiescere post labores. simul et exemplum Neruae proferebat, 
 qui imperium Traiano tradidisset.

ille uero aiebat et 
 indecens esse, si post tantam sublimis fastigii claritatem in 
 humilis uitae tenebras decidisset, et minus tutum, quod in 
 tam longo imperio multorum sibi odia quaesisset:

Neruam 
 uero uno anno imperantem, cum pondus et curam tantarum 
 rerum uel aetate uel insolentia ferre non quiret, abiecisse 
 gubernaculum rei publicae atque ad priuatam uitam redisse, 
 in qua consenuerat. uerum si nomen imperatoris cuperet adipisci, 
 impedimento nihil esse quominus omnes Augusti nuncuparentur.

at ille, qui orbem totum iam spe inuaserat, quoniam 
 sibi aut nihil praeter nomen aut < non) multum uidebat 
 accedere, respondit debere ipsius dispositionem in perpetuum

 
 
 
 conseruari, ut duo sint in re publica maiores, qui summam 
 rerum teneant, item duo minores, qui sint adiumento: inter 
 duos facile posse concordiam seruari, inter quattuor pares 
 nullo modo.

si ipse cedere noluisset, se sibi consulturum, 
 ne amplius minor et extremus esset. iam fluxisse annos quindecim 
 <quibus> in Illyricum id est ad ripam Danuuii relegatus 
 cum gentibus barbaris luctaretur, cum alii intra laxiores 
 et quietiores terras delicate imperarent.

his auditis senex 
 languidus, qui iam et Maximiani senis litteras acceperat scribentis 
 quaecumque locutus fuisset. et didicerat augeri ab eo 
 exercitum, lacrimabundus \'fiat\' inquit \'si hoc placet\'.

supererat 
 ut communi consilio omnium Caesares legerentur. \'quid 
 opus est consilio, cum sit necesse illis duobus placere quicquid 
 nos fecerimus?) — \'ita plane. nam illorum filios nuncupari 
 necesse est\'.

erat autem Maximiano < filius > Maxentius, 
 huius ipsius Maximiani gener, homo perniciosae ac malae 
 mentis, adeo superbus et contumax, ut neque patrem neque 
 socerum solitus sit adorare, et idcirco utrique inuisus fuit.

Constantio quoque filius erat Constantinus, sanctissimus adulescens 
 et illo fastigio dignissimus, qui insigni et decoro 
 habitu corporis et industria militari et probis moribus et 
 comitate singulari a militibus amaretur, a priuatis et optaretur. 
 eratque tunc praesens iam pridem a Diocletiano factus 
 tribunus ordinis primi. — \'quid ergo fiet?

\' - \'ille\' inquit \'dignus 
 non est. qui enim me priuatus contempsit, quid faciet, cum 
 imperium acceperit?\' — \'hic uero et amabilis est et ita imperaturus, 
 ut patre suo melior et clementior iudicetur\'. — lita

 
 
 
 fiet ut ego non possim facere quae uelim. eos igitur oportet 
 nuncupari \'qui sint in mea potestate, qui timeant, qui nihil 
 faciant nisi meo iussu\'.

— \'quos ergo faciemus?\' - \'Seuerum\' 
 inquit. — \'illumne saltatorem temulentum ebriosum. 
 cui nox pro die est et dies pro nocte?\' — \'dignus\'. inquit 
 \'quoniam militibus fideliter praefuit. et eum misi ad Maximianum, 
 ut ab eo induatur).

— \'esto. alterum quem dabis?\' 
 — \'hunc\' inquit ostendens Daiam adulescentem quendam 
 semibarbarum, quem recens iusserat Maximinum uocari de 
 suo nomine. nam et ipsi Diocletianus nomen ex parte mutauerat 
 ominis causa, quia Maximianus fidem summa religione 
 praestabat.

— quis est hic i quem mihi oers?\' — \'meus\' 
 inquit \'affinis\'. — at ille gemebundus \'non idoneos homines mihi 
 das quibus tutela rei publicae committi possit\\ — \'probaui eos\' 
 inquit. — \'tu uideris, qui regimen imperii suscepturus es.

ego satis laboraui et prouidi quemadmodum me imperante 
 res publica staret incolumis. si quid accesserit aduersi, mea 
 culpa non erit\'.

Cum haec essent constituta, proceditur Kalendis Mais. 
 Constantinum omnes intuebantur, nulla erat dubitatio: milites 
 qui aderant et primores militum electi et acciti ex legionibus 
 in hunc unum intenti gaudebant, optabant et uota faciebant.

erat locus altus extra ciuitatem ad milia fere tria, in cuius 
 summo Maximianus ipse purpuram sumpserat, et ibi columna 
 fuerat erecta cum Iouis signo.

eo pergitur. contio militum 
 conuocatur. incipit senex cum lacrimis, alloquitur milites: se

 
 
 
 inualidum esse, requiem post labores petere, imperium ualidioribus 
 tradere, alios Caesares subrogare. summa omnium 
 expectatio, quid afferret.

tunc repente pronuntiat Seuerum 
 et Maximinum Caesares. obstupefiunt omnes. in tribunali 
 Constantinus adstabat susum. haesitare inter se num Constantini 
 immutatum nomen esset, cum in conspectu omnium Maximianus 
 manum retrorsum extendens protraxit a tergo Daiam 
 Constantino repulso et exutum uestem priuatam constituit in 
 medium. mirari omnes qui esset, unde esset.

nemo tamen 
 reclamare ausus est cunctis insperatae nouitate rei turbatis. 
 huic purpuram Diocletianus iniecit suam qua se exuit, et Diocles 
 iterum factus est.

tum descenditur, et reda per ciuitatem 
 ueteranus rex foras exportatur in patriamque dimittitur, 
 Daia uero sublatus nuper a pecoribus et siluis, statim scutarius, 
 continuo protector, mox tribunus, postridie Caesar, accepit 
 Orientem calcandum et conterendum, quippe qui neque 
 militiam neque rem publicam sciret, iam non pecorum, sed 
 militum pastor.

Maximianus postquam senibus expulsis quod uoluit 
 effecit, se iam solum totius orbis dominum [esse] ferebat. 
 nam Constantium quamuis priorem nominari esset necesse, 
 contemnebat, quod et natura mitis esset et ualitudine corporis 
 impeditus.

hunc sperabat breui obiturum, et si non obisset, 
 uel inuitum exuere facile uidebatur. quid enim faceret, si a

 
 
 
 tribus cogeretur imperium deponere?

habebat ipse Licinium 
 ueteris contubernii amicum et a prima militia familiarem, 
 cuius consiliis ad omnia regenda utebatur, sed eum Caesarem 
 facere noluit, ne filium nominaret, ut postea in Constantii

locum nuncuparet Augustum atque fratrem, tunc uero ipse 
 principatum teneret ac pro arbitrio suo debacchatus in orbem 
 terrae uicennalia celebraret ac substituto Caesare filio suo, 
 qui tunc erat nouennis, et ipse deponeret; ita cum imperii 
 summam tenerent Licinius ac Seuerus et secundum Caesarum 
 nomen Maximinus et Candidianus, inexpugnabili muro circumsaeptus 
 securam et tranquillam degeret senectutem.

huc consilia 
 eius tendebant. sed deus, quem sibi fecit infestum, cuncta 
 illius cogitata dissoluit.

Adeptus igitur maximam potestatem ad uexandum 
 orbem.

quem sibi patefecerat, animum intendit. nam post 
 deuictos Persas, quorum hic ritus, hic mos est, ut regibus 
 suis in seruitium se addicant et reges populo suo tamquam 
 familia utantur, hunc morem nefarius homo in Romanam terram 
 uoluit inducere: quem ex illo tempore uictoriae sine pudore 
 laudabat.

et quia id aperte iubere non poterat, sic agebat, 
 ut et ipse libertatem hominibus auferret. in primis honores 
 ademit. torquebantur ab eo non decuriones modo, sed 
 primores etiam ciuitatum, egregii ac perfectissimi uiri, et 
 quidem in causis leuibus atque ciuilibus. si morte digni uiderentur, 
 cruces stabant, sin minus, compedes parati.

matres

 
 
 
 familias ingenuae ac nobiles in gynaeceum rapiebantur. si 
 quis esset uerberandus, defixi in stabulo pali quattuor stabant, 
 ad quos nullus umquam seruus distendi solebat.

quid lusorium 
 uel delicias eius referam? habebat ursos ferociae ac 
 magnitudinis suae simillimos, quos toto imperii sui tempore 
 elegerat. quotiens delectari libuerat, horum aliquem adferri 
 nominatim iubebat.

his homines non plane comedendi, sed 
 obsorbendi obiectabantur: quorum artus cum dissiparentur, 
 ridebat suauissime nec umquam sine humano cruore cenabat. 
 dignitatem non habentibus poena ignis fuit.

id exitn primo 
 aduersus Christianos permiserat datis legibus, ut post tormenta 
 damnati lentis ignibus urerentur.

qui cum deligati 
 fuissent, subdebatur primo pedibus lenis flamma tamdiu. donec 
 callum solorum contractum igni ab ossibus reuelleretur.

deinde 
 incensae faces et extinctae admouebantur singulis membris, 
 ita ut locus nullus in corpore relinqueretur intactus. 
 et inter haec suffundebatur facies aqua frigida et os umore 
 abluebatur, ne arescentibus siccitate faucibus cito spiritus 
 redderetur:

quod postremo accidebat, cum per multum diem 
 decocta omni cute uis ignis ad intima uiscera penetrasset. 
 hinc rogo facto cremabantur corpora iam cremata.

lecta ossa 
 et in puluerem comminuta iactabantur in flumina ac mare.

Quae igitur in Christianis excruciandis didicerat, consuetudine 
 ipsa in omnes exercebat.

nulla <poena> penes eum 
 leuis, non insulae, non carceres, non metalla, sed ignis, crux, 
 ferae in illo erant cotidiana et facilia.

domestici et adminlstratores 
 lancea emendabantur. in causa [poena] capitis [et] 
 animaduersio gladii admodum paucis quasi beneficium deferebatur, 
 qui ob merita uetera impetrauerant bonam mortem.

iam illa < prae > his leuia fuerunt eloquentia extincta, causidici 
 sublati, iure consulti aut relegati aut necati, litterae 
 autem inter malas artes habitae et qui eas nouerant, pro inimicis 
 hostibusque protriti et execrati.

licentia rerum omnium 
 solutis legibus adsumpta et iudicibus data. iudices militares 
 humanitatis litterarum rudes sine adsessoribus in prouincias 
 immissi.

At uero illud publicae calamitatis et communis luctus 
 omnium fuit, census in prouincias et ciuitates semel missus. 
 censitoribus ubique diffusis et omnia exagitantibus hostilis 
 tumultus et captiuitatis horrendae species erant.

agri glebatim 
 metiebantur, uites et arbores numerabantur, animalia 
 omnis generis scribebantur, hominum capita notabantur. in 
 ciuitatibus urbanae ac rusticae plebes adunatae, fora omnia 
 gregibus familiarum referta, unus quisque cum liberis, cum 
 seruis aderant, tormenta ac uerbera personabant, filii aduersus

 
 
 
 parentes suspendebantur. fidelissimi quique serui contra dominos 
 uexabantur, uxores aduersus maritos.

si omnia defecerant, 
 ipsi contra se torquebantur et cum dolor uicerat, adscribebantur 
 quae non habebantur.

nulla aetatis, ualitudinis excusatio. 
 aegri et debiles deferebantur, aestimabantur aetates singulorum, 
 paruulis adiciebantur anni, senibus detrahebantur. 
 luctu et maestitia plena omnia.

quae ueteres aduersus uictos 
 iure belli fecerant, et ille aduersus Romanos Romanisque subiectos 
 facere ausus est, quia parentes eius censui subiugati 
 fuerant, quem Traianus Daciis assidue rebellantibus poenae 
 gratia uictor imposuit.

post hoc pecuniae pro capitibus pendebantur 
 et merces pro uita dabatur. non tamen isdem censitoribus 
 fides habebatur, sed alii super alios mittebantur 
 tamquam plura inuenturi, et duplicabatur semper, illis non 
 inuenientibus, sed ut libuit addentibus, ne frustra missi uiderentur.

interea minuebantur animalia et mortales obibant et 
 nihilo minus soluebantur tributa pro mortuis, ut nec uiuere 
 iam nec mori saltim gratis liceret. mendici supererant soli a 
 quibus nihil exigi posset: quos ab omni genere iniuriae tutos 
 miseria et infelicitas fecerat.

atquin homo pius misertus est 
 illis, ut non egerent. congregari omnes iussit et exportatos 
 nauiculis in mare mergi. adeo hominem misericordem, qui 
 prouiderit ne quis illo imperante miser esset!

ita dum cauet 
 ne quis simulatione mendicitatis censum subterfugiat, multitudinem 
 uerorum miserorum contra omne ius humanitatis occidit.

Iam propinquauit illi iudicium dei secutumque tempus 
 est quo res eius dilabi ac fluere coeperunt.

nondum animum 
 intenderat ad euertendum pellendumue Constantium, dum est 
 occupatus his rebus quas superius exposui: et expectabat 
 obitum eius, sed tam celeriter non putabat obiturum.

qui 
 cum grauiter laboraret. miserat litteras, ut filium suum Constantinum 
 remitteret sibi uidendum, quem iam dudum <frustra 
 repetierat>.

ille uero nihil minus uolebat. nam et in insidiis 
 saepe iuuenem adpetiuerat, quia palam nihil audebat, ne contra 
 se arma ciuilia et. quod maxime uerebatur, odia militum 
 concitaret, <et> sub obtentu exercitii ac lusus feris illum

obiecerat, sed frustra, quoniam dei manus hominem protegebat. 
 qui illum de manibus eius liberauit in ipso cardine. 
 namque saepius <rogatus> cum iam diu negare non posset. 
 dedit illi sigillum inclinante iam die praecepitque, ut postridie 
 mane acceptis mandatis proficisceretur, uel ipse illum occasione 
 aliqua retentaturus uel praemissurus litteras, ut a Seuero 
 teneretur.

quae cum ille prospiceret, quiescente lam 
 imperatore post cenam properauit exire sublatisque per mansiones 
 multas omnibus equis publicis euolauit.

postridie imperator 
 cum consulto ad medium diem usque dormisset,

 
 
 
 uocari eum iubet. dicitur ei post cenam statim profectus. indignari 
 ac fremere coepit. poscebat equos publicos, ut eum 
 \'retrahi faceret. nudatus ei cursus publicus nuntiatur. uix lacrimas 
 tenebat.

at ille incredibili celeritate usus peruenit ad 
 patrem iam deficientem, qui ei militibus commendato imperium 
 per manus tradidit. atque ita in lecto suo requiem uitae, 
 sicut optabat, accepit.

suscepto imperio Constantinus Augustus 
 nihil egit prius quam (Christianos cultui ac deo suo reddere. 
 haec fuit prima eius sanctio sanctae religionis restitutae.

Paucis post diebus laureata imago eius adlata est ad 
 malam bestiam. deliberauit diu an susciperet.

in eo paene 
 res fuit, ut illam et ipsum qui attulerat exureret, nisi eum 
 amici ab illo furore flexissent admonentes eum periculi, quod 
 uniuersi milites, quibus inuitis ignoti Caesares erant facti, 
 suscepturi Constantinum fuissent atque ad eum concursuri 
 alacritate summa, si uenisset armatus.

suscepit itaque imaginem 
 admodum inuitus atque ipsi purpuram misit, ut ultro 
 asciuisse illum in societatem uideretur.

iam turbatae rationes 
 eius fuerant nec poterat alterum extra numerum nuncupare, 
 ut uoluerat.

sed illud excogitauit, ut Seuerum, qui erat 
 aetate maturior, Augustum nuncuparet, Constantinum uero 
 non imperatorem, sicut erat factus, sed Caesarem cum Maximino 
 appellari iuberet, ut eum de secundo loco reiceret in 
 quartum.

Compositae ei res quodam modo iam uidebantur, cum 
 subito illi alius terror adlatus est, generum ipsius Maxentium 
 Romae factum imperatorem. cuius motus haec fuit causa.

cum statuisset censibus institutis orbem terrae deuorare, ad 

 

 

 
 
 
 hanc usque prosiluit insaniam, ut ab hac captiuitate ne populum 
 quidem Romanum fieri uellet inmunem. ordinabantur iam 
 censitores qui Romam missi describerent plebem.

eodem fere 
 tempore castra quoque praetoria sustulerat. itaque milites 
 pauci, qui Romae in castris relicti erant, opportunitatem nancti 
 occisis quibusdam iudicibus non inuito populo, qui erat concitatus, 
 Maxentium purpuram induerant.

quo nuntio adlato 
 aliquantum rei nouitate turbatus est nec tamen nimium territus. 
 et oderat hominem et tres Caesares facere non poterat.

satis uisum est semel fecisse quod noluit. Seuerum arcessit, 
 hortatur ad recipiendum imperium, mittit eum cum exercitu 
 Maximiani ad expugnandum Maxentium, et mittit Romam, in 
 qua milites illi summis deliciis saepissime excepti non modo 
 saluam esse illam urbem, sed ibi uiuere optarent.

Maxentius 
 tanti facinoris sibi conscius, licet iure hereditatis paternos 
 milites traducere ad se posset, cogitans tamen fieri posse ut 
 Maximianus socer id ipsum metuens Seuerum in Illyrico relinqueret 
 atque ipse cum suo exercitu ad se oppugnandum ueniret, 
 quaerebat quatenus se a periculo impendente muniret.

patri suo post depositum imperium in Campania moranti purpuram 
 mittit et bis Augustum nominat. ille uero et rerum 
 nouarum cupidus et qui deposuerat inuitus, libenter arripuit.

Seuerus interim uadit et ad muros urbis armatus accedit. 
 statim milites sublatis signis abeunt et se (ei> contra quem 
 uenerant, tradunt.

quid restabat deserto nisi fuga? sed occurrebat 
 iam resumpto imperio Maximianus, cuius aduentu Rauennam 
 confugit ibique se cum paucis militibus inclusit.

qui

 
 
 
 cum uideret futurum ut Maximiano traderetur, dedidit se ipse 
 uestemque purpuream eidem a quo acceperat, reddidit.

quo 
 facto nihil aliud impetrauit nisi bonam mortem. nam uenis 
 eius incisis leniter mori coactus est. [ab hoc capite suos 
 persequi.]

Herculius uero cum Maximiani nosset insaniam, cogitare 
 coepit illum audita nece Seueri inflammatum ira susceptis 
 inimicitiis cum exercitu esse uenturum et fortasse adiuncto 
 Maximino ac duplicatis copiis, quibus resisti nullo modo posset, 
 <et> urbe munita et rebus <omnibus> diligenter instructa

 

 
 
 
 proficiscitur in Galliam, ut Constantinum partibus suis conciliaret 
 suae minoris filiae nuptiis.

ille interea coacto exercitu 
 inuadit Italiam, ad urbem accedit senatum extincturus, populum 
 trucidaturus: uerum clausa et munita omnia offendit. 
 nulla erat spes inrumpendi, oppugnatio difficilis, ad circumsedenda 
 moenia non satis copiarum: quippe qui numquam 
 uiderat Romam aestimaretque illam non multo esse maiorem 
 quam quas nouerat ciuitates.

tunc quaedam legiones detestantes 
 scelus, quod socer generum oppugnaret et quod Romani 
 milites Romam, translatis signis imperium reliquerunt.

et iam ceteri milites nutabant, cum ille fracta superbia dimissisque 
 animis Seueri exitum metuens ad pedes militum prouolutus 
 orabat ne hosti traderetur, donec promissis ingentibus 
 flexit animos eorum et retro signa conuertit ac fugam trepidus 
 capessiuit, in qua opprimi facillime potuit, si cum paucis 
 quispiam sequeretur.

quod cum timeret, dedit militibus potestatem 
 ut dispersi quam latissime diriperent omnia uel corrumperent, 
 ut si quis insequi uoluisset, utensilia non haberet.

uastata est igitur ea pars Italiae qua pestiferum illud agmen 
 incessit, expilata omnia, mulieres corruptae, uirgines uiolatae, 
 extorti parentes et mariti, ut filias, ut coniuges, ut opes suas 
 proderent. abactae tamquam de barbaris praedae pecorum ac 
 iumentorum.

hoc modo se ad sedes suas recepit, cum

 
 
 
 Romanus quondam imperator, nunc populator Italiae, hostiliter 
 uniuersa uexasset.

olim quidem ille ut nomen imperatoris 
 acceperat, hostem se Romani nominis erat professus, cuius 
 titulum immutari uolebat, ut non Romanum imperium, sed 
 Daciscum cognominaretur.

Post huius fugam cum se Maximianus alter e Gallia 
 recepisset, habebat imperium commune cum filio. sed iuueni 
 magis parebatur quam seni, quippe cum prior <esset> et maior 
 filii potestas, qui etiam patri reddiderat imperium.

ferebat 
 iniquo animo senex quod non posset libere facere quae uellet, 
 et filio suo puerili aemulatione inuidebat. cogitabat ergo expellere 
 adulescentem, ut sibi sua uindicaret: quod facile uidebatur, 
 quia milites < ei > erant qui Seuerum reliquerant.

aduocauit 
 populum ac milites quasi contionem de praesentibus 
 rei publicae malis habiturus. de quibus cum multa dixisset, 
 conuertit ad filium manus et illum esse dicens auctorem malorum, 
 illum principem calamitatum, quas res publica sustineret, 
 deripuit ab humeris eius purpuram.

exutus ille praecipitem 
 se de tribunali dedit et a militibus exceptus est. 
 quorum ira et clamore perturbatus est senex impius et ab 
 urbe Roma tamquam Superbus alter exactus [est].

Rediens rursus in Gallias, ubi aliquantum moratus 
 est, profectus <est> ad hostem filii sui Maximianum, quasi 
 ut de componendo rei publicae statu [et] cum eo disputaret.

 
 
 
 re autem uera, ut illum per occasionem reconciliationis occideret 
 ac regnum eius teneret exclusus a suo quocumque uenisset.

aderat ibi Diocles a genero nuper accitus, ut quod 
 ante non fecerat, praesente illo imperium Licinio daret substituto 
 in Seueri locum. itaque fit utroque praesente. sic uno 
 tempore sex fuerunt.

qua re impeditis consiliis senex Maximianus 
 tertiam quoque fugam moliebatur: redit in Galliam 
 plenus malae cogitationis ac sceleris, ut Constantinum imperatorem, 
 generum suum, generi filium, dolo malo circumueniret, 
 et ut posset fallere, deponit regiam uestem. Francorum gens 
 in armis erat.

persuadet nihil suspicanti, ne omnem secum 
 exercitum duceret, paucis militibus posse barbaros debellari, 
 ut et ipse haberet exercitum quem occuparet, et ille opprimi 
 posset ob militum paucitatem.

credit adulescens ut perito 
 ac seni, paret ut socero: proficiscitur relicta militum parte 
 maiore. ille paucis diebus expectatis cum iam Constantinum 
 aestimaret intrasse fines barbarorum, repente purpuram sumit, 
 thesauros inuadit, donat ut solet large: fingit de Constantino 
 quae in ipsum protinus reciderunt.

imperatori propere quae 
 gesta sunt, nuntiantur. admirabili celeritate cum exercitu reuolat. 
 opprimitur homo ex improuiso, nondum satis instructus.

milites ad imperatorem suum redeunt. occupauerat Massiliam 
 et portas obserauerat. accedit propius imperator et in muro 
 adstantem alloquitur, non aspere nec hostiliter, sed rogat

 

 

 
 
 
 quid sibi uoluisset, quid ei defuisset, cur faceret quod ipsum 
 praecipue non deceret. ille uero ingerebat maledicta de muris. 
 tum subito a tergo eius portae reserantur, milites recipiuntur.

attrahitur ad imperatorem rebellis imperator, pater impius, 
 socer perfidus. audit scelera quae fecit, detrahitur ei uestis et 
 increpito uita donatur.

Sic amisso imperatoris ac soceri honore humilitatis 
 impatiens alias rursus insidias machinatus est, quia semel 
 habuit inpune.

uocat filiam Faustam eamque nunc precibus 
 nunc blandimentis sollicitat ad proditionem mariti, alium digniorem 
 uirum pollicetur: petit, cubiculum patens relinqui et 
 neglegentius custodiri sinat.

pollicetur illa facturam et refert 
 protinus ad maritum. componitur scaena qua manifesto facinus 
 teneretur. supponitur quidam uilis eunuchus qui pro imperatore 
 moriatur.

surgit ille nocte intempesta, uidet omnia insidiis 
 opportuna. rari excubitores erant et ii quidem longius: 
 quibus tamen dicit uidisse somnium quod filio suo narrare 
 uellet. ingreditur armatus et spadone obtruncato prosilit gloriabundus 
 ac profitetur quid admiserit.

repente se ex altera 
 parte Constantinus ostendit cum globo armatorum. profertur 
 e cubiculo cadauer occisi: haeret manifestarius homicida et 
 mutus stupet, quasi 
 
 dura silex aut stet Marpesia cautes: 
 
 impietatis ac sceleris increpatur. postremo datur ei potestas 
 liberae mortis,

 

 
 
 
 
 ac nodum informis leti trabe nectit ab alta.

ita ille Romani nominis maximus imperator, qui post longum 
 temporis interuallum cum ingenti gloria uiginti annorum uota 
 celebrauit, eliso et fracto superbissimo gutture uitam detestabilem 
 turpi et ignominiosa morte finiuit.

Ab hoc deus religionis ac populi sui uindex oculos 
 ad Maximianum alterum transtulit, nefandae persecutionis auctorem, 
 ut in eo et iam suae u>im maiestatis ostenderet.

iam de agendis et ipse uicennalibus cogitabat. <et ut>, qui 
 iam dudum prouincias afflixerat auri argentique indictionibus 
 factis, quae promiserat redderet, etiam in nomine uicennalium 
 securem alteram < iis > inflixit.

qua uexatione generis humani 
 exactio celebrata sit maxime rei annonariae, quis enarrare 
 digne potest? officiorum omnium milites uel potius carnifices 
 singulis adhaerebant. cui prius satisfieret, incertum, uenia non

 

 
 
 
 habentibus nulla. sustinendi multiplices cruciatus, nisi exhiberetur 
 statim quod non erat.

multis custodiis circumsaepto 
 nulla respirandi facultas, nullo tempore anni uel exigua requies. 
 frequens super isdem hominibus uel ipsis iudicibus uel militibus 
 iudicum pugna. nulla area sine exactore, nulla uindemia 
 sine custode, nihil ad uictum laborantibus relictum. quae 
 quamquam intolerabilia sint, eripi ab ore hominum cibos 
 labore quaesitos tamen sustentabile aliquo modo uel spe futurorum. 
 quid uestis omnis generis? quid aurum?

quid argentum? 
 nonne haec necesse est ex uenditis fructibus comparari? 
 unde igitur haec, o dementissime tyranne, praestabo, cum 
 omues fructus auferas, uniuersa nascentia uiolenter eripias?

quis ergo non bonis suis euersus est, ut opes, quae sub imperio 
 eius fuerunt, conraderentur ad uotum, quod non erat 
 celebraturus?

Nuncupato igitur Licinio imperatore Maximinus iratus 
 nec Caesarem se nec tertio loco nominari uolebat.

mittit ergo 
 ad eum saepe legatos, orat sibi pareat, dispositionem suam 
 seruet, cedat aetati et honorem deferat canis.

at ille tollit 
 audacius cornua et praescriptione temporis pugnat: sese priorem 
 esse debere, qui prior sumpserit purpuram; preces eius 
 et mandata contempsit.

dolet bestia et mugit, quod cum ideo 
 ignobilem fecisset Caesarem, ut sibi obsequens esset, is tamen 
 tanti beneficii sui oblitus uoluntati ac precibus suis impie

 
 
 
 repugnaret.

uictus contumacia tollit Caesarum nomen et se 
 Liciniumque Augustos appellat, Maximinum et Constantinum 
 filios Augustorum. Maximinus postmodum scribit quasi nuntians 
 in campo Martio proxime celebrato Augustum se ab 
 exercitu nuncupatum. recepit ille maestus ac dolens et uniuersos 
 quattuor imperatores iubet nominari.

Iam decimus et octauus annus agebatur, cum percussit 
 eum deus insanabili plaga. nascitur ei ulcus malum in 
 inferiori parte genitalium serpitque latius.

medici secant curant. 
 sed inducta iam cicatrice scinditur uulnus et rupta uena 
 fluit sanguis usque ad periculum mortis. uix tamen cruor 
 sistitur. nona ex integro cura. tandem perducitur ad cicatricem.

rursus leui corporis m<otu u)ulneratnr: plus sanguinis 
 quam ante decurrit. albescit ipse atque absumptis uiribus 
 tenuatur, et tunc quidem riuus cruoris inhibetur.

incipit uulnus 
 non sentire medicinam: proxima quaeque cancer -inuadit et 
 quanto magis circumsecatur, latius saeuit, quanto curatur, 
 increscit.

 

 
 
 
 
 cessere magistri, 
 Phillyrides Chiron Amythaoniusque Melampus . 
 
 undique medici nobiles trahuntur: nihil humanae manus promouent.

confugitur ad idola: Apollo et Asclepius orantur, 
 remedium flagitatur. dat Apollo curam: malum multo peius 
 augetur.

iam non longe pernicies aberat et inferiora omnia 
 corripuerat. conputrescunt forinsecus uiscera et in tabem sedes 
 tota dilabitur. non desinunt tamen infelices medici uel sine 
 spe uincendi mali fouere curare.

repercussum medellis malum 
 recidit introrsus et interna comprehendit, uermes intus creantur. 
 odor it non modo per palatium, sed totam ciuitatem 
 peruadit. nec mirum, cum iam confusi essent exitus stercoris 
 et urinae.

comestur a uermibus et in putredinem corpus cum 
 intolerandis doloribus soluitur. 
 
 clamores simul horrendos ad sidera tollit, 
 quales mugitus, fugit cum saucius aram 
 taurus .

adponebantur ad sedem fluentem cocta et calida animalia, ut 
 uermiculos eliceret calor. quis resolutis inaestimabile scatebat 
 examen et tamen multo maiorem copiam tabescendorum uiscerum

 

 
 
 
 pernicies fecunda generauerat.

iam diuerso malo partes 
 corporis amiserant speciem. superior usque ad uulnus aruerat 
 et miserabili macie cutis lurida longe inter ossa consederat. 
 inferior sine ulla pedum forma in utrium modum inflata discreuerat.

et haec facta sunt per annum perpetem, cum tandem 
 malis domitus deum coactus est confiteri. noui doloris urgentis 
 per interualla exclamat se restituturum dei templum satisque 
 pro scelere facturum. et iam deficiens edictum misit huiusmodi:

Inter cetera quae pro rei publicae semper 
 commodis atque utilitate disponimus, nos quidem 
 uolueramus antehac iuxta leges ueteres et publicam 
 disciplinam Romanorum cuncta corrigere atque 
 id prouidere, ut etiam Christiani, qui parentum 
 suorum reliquerant sectam, ad bonas mentes

redirent, siquidem quadam ratione tanta eosdem 
 Christianos uoluntas inuasisset et tanta stultitia 
 occupasset, ut non illa ueterum instituta sequerentur, 
 quae forsitan primum parentes eorundem

 

 
 
 
 constituerant, sed pro arbitrio suo atque ut isdem 
 erat libitum, ita sibimet leges facerent quas obseruarent, 
 et per diuersa uarios populos congregarent.

denique cum eiusmodi nostra iussio extitisset, 
 ut ad ut terum se instituta conferrent, 
 multi periculo subiugati, multi etiam deturbati 
 sunt.

atque cum plurimi in proposito perseuerarent 
 ac uideremus nec diis eosdem cultum ac religionem 
 debitam exhibere nec Christianorum deum 
 obseruare, contemplatione mitissimae nostrae clementiae, 
 intuentes et consuetudinem sempiternam, 
 qua solemus cunctis hominibus ueniam indulgere, 
 promptissimam in his quoque indulgentiam 
 nostram credidimus porrigendam, ut denuo 
 sint Christiani et conuenticula sua componant, 
 ita ut ne quid contra disciplinam agant. <p e r> 
 aliam autem epistolam iudicibus significaturi 
 sumus quid debeant obseruare. unde iuxta hanc 
 indulgentiam nostram debebunt deum suum orare 
 pro salute nostra et rei publicae ac sua, ut undique 
 uersum res publica praestetur incolumis et 
 securi uiuere in sedibus suis possint.

Hoc edictum proponitur Nicomediae pridie Kalendas 
 Maias ipso octies et Maximino iterum consulibus.

tunc apertis 
 carceribus, Donate carissime. cum ceteris confessoribus e 
 custodia liberatus es, cum tibi carcer sex annis pro domicilio 
 fuerit.

nec tamen ille hoc facto ueniam sceleris accepit a deo, 
 sed post dies paucos commendatis Licinio coniuge sua et filio 
 atque in manum traditis, cum iam totius corporis membra

diffluerent, horrenda tabe consumptus est idque cognitum 
 Nicomediae *** mensis eiusdem, cum futura essent uicennalia 
 Kalendis Martiis impendentibus.

Quo nuntio Maximinus audito dispositis ab Oriente 
 cursibus peruolauit, ut prouincias occuparet ac Licinio morante 
 omnia sibi usque ad fretum Chalcedonium uindicaret, ingressusque 
 Bithyniam, quo sibi ad praesens fauorem conciliaret, 
 cum magna omnium laetitia sustulit censum.

discordia inter 
 ambos imperatores ac paene bellum. diuersas ripas armati 
 tenebant, sed condicionibus certis pax et amicitia componitur 
 et in ipso freto foedus fit ac dexterae copulantur.

redit ille 
 securus et fit qualis in Syria et in Aegypto fuit. inprimis 
 indulgentiam Christianis communi titulo datam tollit

 
 
 
 subornatis legationibus ciuitatum quae peterent, ne intra ciuitates 
 suas Christianis conuenticula extruere liceret, ut suasu coactus 
 et impulsus facere uideretur quod erat sponte facturus.

quibus 
 annuens nouo more sacerdotes maximos per singulas ciuitates 
 singulos ex primoribus fecit, qui et sacrificia per omnes 
 deos suos cotidie facerent et ueterum sacerdotum ministerio 
 subnixi darent operam, < ut) Christiani neque <conuenticula> 
 fabricarent neque publice aut priuatim coirent, sed comprehensos 
 suo iure ad sacrificia cogerent uel iudicibus offerrent.

parumque hoc fuit, nisi etiam prouinciis ex altiore dignitatis 
 gradu singulos quasi pontifices superponeret, et eos utrosque 
 candidis clamidibus ornatos iussit incedere.

facere autem 
 parabat quae iam dudum in Orientis partibus fecerat. nam 
 cum clementiam specie tenus profiteretur, occidi seruos dei 
 uetuit, debilitari iussit.

itaque confessoribus effodiebantur 
 oculi, amputabantur manus, pedes detruncabantur, nares uel 
 auriculae desecabantur.

Haec ille moliens Constantini litteris deterretur. dissimulauit 
 ergo. et tamen si quis <in manus eius> inciderat, 
 mari occulte mergebantur. consuetudinem quoque suam non 
 intermisit ut in palatio per singulos dies sacrificaretur.

et 
 hoc primus inuenerat, ut animalia omnia quibus uescebatur,

 
 
 
 non a coquis, sed a sacerdotibus ad aras immolarentur nihilque 
 prorsus mensae adponeretur nisi aut delibatum aut sacrificatum 
 aut perfusum mero, ut quisquis ad cenam uocatus 
 esset, inquinatus inde atque impurus exiret.

in ceteris quoque 
 magistri sui similis. nam si quid reliqui uel Diocles uel 
 Maximianus reliquerant, hic abrasit sine ullo pudore auferens 
 omnia.

itaque horrea priuatorum claudebantur, apothecae obsignabantur, 
 debita in futuros annos exigebantur. hinc fames 
 agris ferentibus, hinc caritas inaudita.

armentorum ac pecorum 
 greges ex agris rapiebantur ad sacrificia cotidiana: quibus 
 suos adeo corruperat, ut aspernarentur annonam. et effundebat 
 passim sine dilectu, sine modo, cum satellites uniuersos, quorum 
 numerus ingens erat, pretiosis uestibus et aureis nummis 
 expungeret, gregariis et tironibus argentum daret, barbaros 
 omni genere largitionis honoraret.

nam quod uiueutium bona

 
 
 
 uel auferebat uel dono suis dabat, ut quisque petierat aliena, 
 nescio an agendas illi fuisse gratias putem, quod more clementium 
 latronum incruenta spolia detrahebat.

Illud uero capitale et supra omnes qui fuerunt, corrumpendi 
 cupiditas! quid dicam nescio nisi caecam et effrenatam, 
 et tamen his uerbis exprimi res pro indignatione 
 sua non potest: uicit officium linguae sceleris magnitudo. 
 eunuchi, lenones scrutabantur omnia.

ubicumque liberalior 
 facies erat, secedendum patribus ac maritis fuit. detrahebantur 
 nobilibus feminis uestes itemque uirginibus et per singulos 
 artus inspiciebantur, ne qua pars corporis regio cubili esset 
 indigna. si qua detrectauerat, in aqua necabatur, tamquam

 

 

 

 
 
 
 maiestatis crimen esset sub illo adultero pudicitia.

aliqui 
 constupratis uxoribus, quas ob castitatem ac fidem carissimas 
 habebant, cum dolorem ferre non possent, se ipsos etiam necauerunt. 
 sub hoc monstro pudicitiae integritas nulla, nisi ubi 
 barbaram libidinem deformitas insignis arcebat.

postremo 
 hunc iam induxerat morem, ut nemo uxorem sine permissu 
 eius duceret, ut ipse in omnibus nuptiis praegustator esset 
 ingenuas uirgines inminutas seruis suis donabat uxores.

sed 
 >et comites eius sub tali principe imitabantur s tupra et hospit 
 um suorum cubilia inpune uiolabant: quis enim uindicaret? 
 mediocrium filias, ut cuique libuerat, rapiebat. primariae, 
 quae rapi non poterant, in beneficiis petebantur, nec recusare 
 licebat subscribente imperatore, quin aut pereundum 
 esset aut habendus gener aliquis barbarus.

nam fere nullus 
 stipator in latere ei nisi ex gente eorum qui a Gothis tempore 
 uicennalium terris suis pulsi Maximiano se tradiderant 
 malo generis humani, ut illi barbarorum seruitutem fugientes

 
 
 
 in Romanos dominarentur.

his satellitibus et protectQribus 
 cinctus Orientem ludibrio habuit.

Denique cum libidinibus suis hanc legem dedisset, ut 
 
 fas putaret quicquid concupisset, ne ab Augusta quidem, quam 
 nuper appellauerat matrem, potuit temperare.

uenerat post 
 obitum Maximiani ad eum Valeria, cum se putaret in partibus 
 eius tutius moraturam eo maxime, quod habebat uxorem. 
 sed animal nefarium protinus inardescit.

adhuc in atris uestibus 
 erat mulier nondum luctus tempore impleto. legatis praemissis 
 in matrimonio postulat eiecturus uxorem, si impeti-asset. 
 respondit illa libere quae sola poterat:

primo non posse de 
 nuptiis in illo ferali habitu agere tepidis adhuc cineribus 
 mariti sui, patris eius; deinde illum impie facere, quod sibi 
 fidam coniugem repudiet, idem utique facturus et sibi; postremo 
 nefas esse illius nominis ac loci feminam sine more, 
 sine exemplo maritum alterum experiri.

nuntiatur homini 
 quid esset ausa. libido in iram furoremque conuertitur. statim 
 mulierem proscribit, bona eius rapit, aufert comites, spadones 
 in tormentis necat, ipsam cum matre in exilium relegat nec 
 in locum certum, sed huc atque illuc praecipitem cum ludibrio 
 exturbat et amicas eius afficto adulterio damnat.

Erat clarissima femina, cui ex filiis iuuenibus iam 
 nepotes erant. hanc Valeria tamquam matrem alteram diligebat: 
 cuius consilio negatam sibi suspicatur. dat negotium

 

 
 
 
 praesidi t Eratineo, ut eam cum dedecore interficiat.

huic 
 aliae duae adiunguntur aeque nobiles, quarum altera filiam 
 uirginem Vestalem Romae reliquerat, furtiue tunc Valeriae 
 familiaris, altera uirum habuit senatorem, non nimis Augustae 
 proxima. sed utraque ob eximiam pulchritudinem corporis ac 
 pudicitiam necabantur.

rapiuntur subito mulieres non ad iudicium, 
 sed ad latrocinium: nec enim quisquam accusator 
 extabat. inuenitur quidam Iudaeus ob alia facinora reus, qui 
 spe inpunitatis inductus aduersus insontes mentiatur. iudex 
 aequus et diligens extra ciuitatem < eum > cum praesidio, ne 
 lapidibus obruatur, producit. agebatur haec tragoedia Nicaeae. 
 inrogantur tormenta Iudaeo, dicit quae iussus <fuerat:

illae 
 ne obl>oquerentur, pugnis a tortoribus coercentur. innocentes 
 duci iubentur. fletus et comploratio non illius tantum mariti 
 qui aderat bene meritae uxori, sed omnium quos res indigna 
 et inaudita contraxerat.

ac ne impetu populi de carnificum 
 manibus raperentur, promoti militari modo instructi,

 
 
 
 clibanarii, sagittarii prosequuntur. ita mediae inter cuneos arma-, 
 torum ad supplicium deductae.

iacuissentque insepultae 
 domesticis in fugam uersis, nisi eas furtiua amicorum misericordia 
 sepelisset. nec adultero inpunitas promissa persoluitur, 
 sed patibulo adfixus aperit omne mysterium et sub extremo 
 spiritu [inquit] omnibus qui uidebant, innocentes occisas esse 
 testatur.

Augusta uero in desertas quasdam Syriae solitudines 
 relegata patrem suum Diocletianum per occultos nuntios gnarum 
 calamitatis suae fecit.

mittit ille legatos et rogat, ut 
 ad se filiam remittat: nihil proficit. iterum ac saepius obsecrat: 
 non remittitur.

postremo cognatum suum quendam, 
 militarem ac potentem uirum, legat, qui eum beneficiorum 
 suorum admonitum deprecetur. is quoque imperfecta legatione 
 irritas preces renuntiat.

Eodemque tempore senis Maximiani statuae Constantini 
 iussu reuellebantur et imagines ubicumque pictus esset, 
 detrahebantur. et quia senes ambo simul plerumque picti 
 erant, et imagines simul deponebantur amborum.

itaque 

 
 
 
 <Diocltianus) cum uideret uiuus quod nulli umquam imperatorum 
 acciderat, duplici aegritudine adfectus moriendum sibi 
 esse decreuit. iactabat se huc atque illuc aestuante anima per 
 dolorem nec somnum nec cibum capiens. suspiria et gemitus, 
 crebrae lacrimae, iugis uolutatio corporis, nunc in lecto, nunc 
 humi.

ita uiginti annorum felicissimus imperator ad humilem 
 uitam deiectus a deo et proculcatus iniuriis atque in odium 
 uitae deductus postremo fame atque angore confectus est.

Unus iam supererat de aduersariis dei< Maximinus>: cuius 
 nunc exitum ruinamque subnectam.

cum haberet aemulationem 
 aduersus Licinium, quia praelatus ei a Maximiano fuerat, licet 
 nuper cum eo amicitiam confirmasset, tamen ut audiuit Constantini 
 sororem Licinio esse desponsam, existimauit affinitatem 
 illam duorum imperatorum contra se copulari.

et ipse 
 legatos ad urbem misit occulte societatem Maxentii atque 
 amicitiam postulatum. scribit etiam familiariter. recipiuntur 
 legati benigne: fit amicitia, utriusque imagines simul locantur.

Maxentius tamquam diuinum auxilium libenter amplectitur: 
 iam enim bellum Constantino indixerat quasi necem patris 
 sui uindicaturus. unde suspicio inciderat senem illum

 

 
 
 
 exitiabilem finxisse discordiam cum filio, ut ad alios succidendos 
 uiam sibi faceret, quibus omnibus sublatis sibi ac filio totius 
 orbis imperium uindicaret. sed id falsum fuit.

nam id propositi 
 habebat, ut et filio et ceteris extinctis se ac Diocletianus- • 
 num restitueret in regnum.

Iam mota inter eos fuerant arma ciuilia. et quamuis 
 se Maxentius Romae contineret, quod responsum acceperat 
 periturum esse, si extra portas urbis exisset, tamen bellum 
 per idoneos duces gerebatur.

plus uirium Maxentio erat, quod 
 et patris sui exercitum receperat a Seuero et suum proprium 
 de Mauris atque Gaetulis nuper extraxerat.

dimicatum, et 
 Maxentiani milites praeualebant, donec postea confirmato animo 
 Constantinus et ad utrumque paratus copias omnes ad urbem 
 propius admouit et e regione pontis Muluii consedit.

imminebat 
 dies quo Maxentius imperium ceperat, qui est a. d. 
 sextum Kalendas Nouembres, et quinquennalia terminabantur.

commonitus est in quiete CODstantinus, ut caeleste signum 
 dei notaret in scutis atque ita proelium committeret. facit ut 
 iussus est et transuersa X littera, summo capite circumflexo, 
 Christum in scutis notat.

quo signo armatus exercitus capit 
 ferrum. procedit hostis obuiam sine imperatore pontemque

 

 
 
 
 transgreditur. acies pari fronte concurrunt, summa ui utrimque 
 pugnatur: 
 neque his fuga nota neque illis.

fit in urbe seditio et dux increpitatur uelut desertor salutis 
 publicae cumque <conspiceretur>, repente populus — Circenses 
 enim natali suo edebat — una uoce subclamat Constantinum 
 uinci non posse.

qua uoce consternatus proripit se ac 
 uocatis quibusdam senatoribus libros Sibyllinos inspici iubet: 
 in quibus repertum est illo die hostem Romanorum esse periturum.

quo responso in spem uictoriae inductus procedit, in 
 aciem uenit. pons a tergo eius scinditur. eo uiso pugna crudescit 
 et manus dei supererat aciei. Maxentianus proterretur, 
 ipse in fugam uersus properat ad pontem, qui interruptus 
 erat, ac multitudine fugientium pressus in Tiberim deturbatur.

confecto tandem acerbissimo bello cum magna senatus populique 
 Romani laetitia susceptus imperator Constantinus Maximini 
 perfidiam cognoscit, litteras deprehendit, statuas et imagines 
 inuenit.

senatus Constantino uirtutis gratia primi nominis 
 titulum decreuit, quem sibi Maximinus uindicabat: ad quem 
 uictoria liberatae urbis cum fuisset adlata, non aliter accepit, 
 quam si ipse uictus esset.

cognito deinde senatus decreto 
 sic exarsit dolore, ut inimicitias aperte profiteretur, conuicia 
 iocis mixta aduersus imperatorem maximum diceret.

Constantinus rebus in urbe compositis hieme proxima 
 Mediolanum concessit. eodem Licinius aduenit, ut acciperet 
 uxorem.

Maximinus ubi eos intellexit nuptiarum sollemnibus 
 occupatos, exercitum mouit e Syria hieme [quam] cum maxime 
 saeuiente et mansionibus geminatis in Bithyniam concurrit 
 debilitato agmine.

nam maximis imbribus et niuibus et luto 
 et frigore et labore iumenta omnis generis amissa sunt, quorum 
 miserabilis per uiam strages speciem iam futuri belli et 
 similem cladem militibus nuntiabat.

nec ipse intra fines suos 
 moratus est, sed transiecto protinus freto ad Byzantii portas 
 accessit armatus. erant ibi milites praesidiarii, ad huius modi 
 casus a Licinio conlocati. hos primum muneribus et promissis 
 inlicere temptauit, postea ui et oppugnatione terrere, nec tamen 
 quicquam uis aut promissa ualuerunt.

iam consumpti erant 
 dies undecim, per quos fuit spatium nuntios litterasque mittendi 
 ad imperatorem, cum milites non fide, sed paucitate 
 diffisi se ipsos dederunt. hinc promouit Heracleam et illic 
 eadem ratione detentus aliquot dierum tempus amisit.

et iam 
 Licinius festinato itinere cum paucis Hadrianopolim uenerat, 
 cum ille accepta in deditionem Perintho aliquantum moratus 
 processit ad mansionem milia decem et octo: nec enim poterat 
 ulterius, Licinio iam secundam mansionem tenente distantem

 
 
 
 milibus totidem.

qui collectis ex proximo quantis potuit militibus 
 pergebat obuiam Maximino, magis ut eum moraretur 
 quam proposito dimicandi aut spe uictoriae. quippe cum ille 
 septuaginta milium armatorum exercitum duceret, ipse uix 
 triginta milium numerum collegisset.

sparsi enim milites per 
 diuersas regiones fuerant et adunari omnes angustiae temporis 
 non sinebant.

Propinquantibus ergo exercitibus iam futurum propediem 
 proelium uidebatur.

tum Maximinus eius modi uotum 
 Ioui uouit, ut si uictoriam cepisset, Christianorum nomen extingueret 
 unusque deleret.

tunc proxima nocte Licinio 
 quiescenti adsistit angelus dei monens, ut ocius surgeret atque 
 oraret deum summum cum omni exercitu suo: illius fore 
 uictoriam.

si fecisset. post has uoces cum surgere sibi usus 
 esset et cum ipse qui monebat, adstaret, tunc docebat eum, 
 quomodo et quibus uerbis esset orandum.

discusso deinde 
 somno notarium iussit acciri et sicut audierat, haec uerba 
 dictauit:

Summe deus, te rogamus, sancte deus, te 
 rogamus: omnem iustitiam tibi commendamus, salutem 
 nostram tibi commendamus, imperium nostrum 
 tibi commendamus. per te uiuimus, per te 
 uictores et felices existimus. summe, sancte deus, 
 preces nostras exaudi: brachia nostra ad te tendimus: 
 exaudi sancte, summe deus.

scribuntur haec 
 in libellis pluribus et per praepositos tribunosque mittuntur, 
 ut suos quisque milites doceat. creuit animus uniuersis uictoriam 
 sibi credentibus de caelo nuntiatam.

statuit imperator 
 proelium diei Kalendarum Maiarum, quae octauum annum

 
 
 
 nuncupationis eius implebant, ut suo potissimum natali uinceretur, 
 sicut ille uictus est Romae.

Maximinus uoluit praeire matunus: 
 pridie mane aciem composuit, ut natalem suum postridie 
 uictor celebraret. nuntiatur in castra mouisse Maximinum. 
 capiunt milites arma obuiamque procedunt. campus intererat 
 sterilis ac nudus, quem uocant Serenum.

erat iam utraque 
 acies in conspectu. Liciniani scuta deponunt, galeas resoluunt, 
 ad caelum manus tendunt praeeuntibus praepositis et pro 
 imperatore precem dicunt. audit acies peritura precantium 
 murmur.

illi oratione ter dicta uirtute iam pleni reponunt 
 capitibus galeas, scuta tollunt. procedunt imperatores ad conloquium.

ferri non potuit Maximinus ad pacem: contemnebat 
 enim Licinium ac desertum in a militibus existimabat, quod 
 ille esset in largiendo tenax, ipse autem profusus, eoque proposito 
 mouerat bellum, ut exercitu Licinii sine certamine accepto 
 ad Constantinum duplicatis uiribus statim pergeret.

Ergo propius acceditur, tubae canunt, signa procedunt. 
 Liciniani impetu facto aduersarios inuadunt. illi uero perterriti 
 nec gladios expedire nec tela iacere quiuerunt.

Maximinus 
 aciem circumire ac milites Licinianos nunc precibus sollicitare, 
 nunc donis. nullo loco auditur. fit impetus in eum et ad suos 
 refugit. caedebatur acies eius inpune et tantus numerus legionum, 
 tanta uis militum a paucis metebatur.

nemo nominis, 
 nemo uirtutis, nemo ueterum praemiorum memor: quasi ad 
 deuotam mortem, non ad proelium uenissent, sic eos deus 
 summus iugulandos subiecit inimicis. iam strata erat ingens 
 multitudo. uidet Maximinus aliter rem geri quam putabat.

proiecit purpuram et sumpta ueste seruili fugit ac fretum

 
 
 
 traiecit. at in exercitu pars dimidia prostrata est, pars autem 
 uel dedita uel in fugam conuersa est: ademerat enim pudorem 
 deserendi desertor imperator.

at ille Kalendis Mais id 
 est una nocte atque una die **, Nicomediam alia nocte peruenit, 
 cum locus proelii abesset milia centum sexaginta, raptisque 
 filiis et uxore eto:.paucis ex palatio comitibus petiuit Orientem.

sed in Cappadocia collectis ex fuga et ab Oriente 
 militibus substitit. ita uestem resumpsit.

Licinius uero accepta exercitus parte ac distributa 
 traiecit exercitum in Bithyniam paucis post pugnam diebus et 
 Nicomediam ingressus gratiam deo, cuius auxilio uicerat, retulit 
 ac die Iduum Iuniarum Constantino atque ipso ter consulibus 
 de restituenda ecclesia huius modi litteras ad praesidem 
 datas proponi iussit:

Cum feliciter tam ego [quam] Constantinus Augustus 
 quam etiam ego Licinius Augustus apud 
 Mediolanum conuenissemus atque uniuersa quae 
 ad commoda et securitatem publicam pertinerent, 
 in tractatu haberemus, haec inter cetera quae uidebamus 
 pluribus hominibus profutura, uel in

 

 
 
 
 primis ordinanda esse credidimus, quibus diuinitatis 
 reuerentia continebatur, ut daremus et Christianis 
 et omnibus liberam potestatem sequendi 
 religionem quam quisque uoluisset, quo quicquid 
 <est> diuinitatis in sede caelesti, nobis atque omnibus 
 qui sub potestate nostra sunt constituti, 
 placatum ac propitium possit existere.

itaque 
 hoc consilium salubri ac rectissima ratione ineundum 
 esse credidimus, ut nulli omnino facultatem 
 abnegandam putaremus, qui uel obseruationi 
 Christianorum uel ei religioni mentem suam dederat 
 quam ipse sibi aptissimam esse sentiret, 
 ut possit nobis summa diuinitas, cuius religioni 
 liberis mentibus obsequimur, in omnibus solitum 
 fauorem suum beniuolentiamque praestare.

quare 
 scire dicationem tuam conuenit placuisse nobis, 
 ut amotis omnibus omnino condicionibus quae

 
 
 
 prius scriptis ad officium tuum datis super Christianorum 
 nomine <continebantur, et quae prorsus 
 sinistra et a nostra clementia aliena esse) 
 uidebantur, <ea remoueantur, et> nunc libere ac 
 simpliciter unus quisque eorum, qui eandem obseruandae 
 religionis Christianorum gerunt uoluntatem, 
 citra ullam inquietudinem ac molestiam 
 sui id ipsum obseruare contendant.

quae sollicitudini 
 tuae plenissime significanda esse credidimus, 
 quo scires nos liberam atque absolutam colendae 
 religionis suae facultatem isdem Christianis 
 dedisse.

quod cum isdem a nobis indultum 
 esse peruideas, intellegit dicatio tua etiam aliis

 
 
 
 religionis suae uel obseruantiae potestatem similiter 
 apertam et liberam pro quiete temporis nostri 
 <esse> concessam, ut in colendo quod quisque 
 delegerit, habeat liberam facultatem. <quod 
 a nobis factum est, ut neque cuiquam> honori neque 
 cuiquam religioni <detractum> aliquid a nobis 
 (uideatur>.

atque hoc insuper in persona 
 Christianorum statuendum esse censuimus, quod, 
 si eadem loca, ad quae antea conuenire consuerant, 
 de quibus etiam datis ad officium tuum litteris 
 certa antehac forma fuerat comprehensa, 
 priore tempore aliqui uel a fisco nostro uel ab 
 alio quocumque uidentur esse mercati, eadem 
 Christianis sine pecunia et sine ulla pretii petitione, 
 postposita omni frustratione atque ambiguitate,

restituant, qui etiam dono fuerunt consecuti, 
 eadem similiter isdem Christianis quantocius 
 reddant, etiam uel hi qui emerunt uel qui 
 dono fuerunt consecuti, si petiuerint de nostra 
 beniuolentia aliquid, uicarium postulent, quo et 
 ipsis per nostram clementiam consulatur. quae 
 omnia corpori Christianorum protinus per intercessionem 
 tuam ac sine mora tradi oportebit.

et 
 quoniam idem Christiani non [in] ea loca tantum 
 ad quae conuenire consuerunt, sed alia etiam habuisse 
 noscuntur ad ius corporis eorum id est 
 ecclesiarum, non hominum singulorum, pertinentia, 
 ea omnia lege quam superius comprehendimus, 
 citra ullam prorsus ambiguitatem uel controuersiam 
 isdem Christianis id est corpori et 
 conuenticulis eorum reddi iubebis, supra dicta 
 scilicet ratione seruata, ut ii qui eadem sine

 
 
 
 pretio sicut diximus restituant, indemnitatem de nostra 
 beniuolentia sperent.

in quibus omnibus supra 
 dicto corpori Christianorum intercessionem 
 tuam efficacissimam exhibere debebis, ut praeceptum 
 nostrum quantocius conpleatur, quo etiam 
 in hoc per clementiam nostram quieti publicae 
 consulatur.

hactenus fiet, ut, sicut superius comprehensum 
 est, diuinus iuxta nos fauor, quem in 
 tantis sumus rebus experti, per omne tempus prospere 
 successibus nostris cum beatitudine publica 
 - perseueret.

ut autem huius sanctionis <et> beniuolentiae 
 nostrae forma ad omnium possit peruenire 
 notitiam, prolata programmate tuo haec scripta 
 et ubique pro-poaere et ad omnium scientiam 
 te perferre conueniet, ut huius nostrae beniuolentiae 
 [nostrae] sanctio latere non possit.

His litteris propositis etiam verbo hortatus est, ut conuenticula 
 < 10) statum pristinum redderentur. sic ab euersa ecclesia 
 usque ad restitutam fuerunt anni decem, menses plus 
 minus quattuor.

Sequenti autem Licinio cum exercitu tyrannum profugus 
 concessit et rursus Tauri montis angustias petiit. munimentis 
 ibidem ac turribus fabricatis iter obstruere conatus

 

 

 
 
 
 est et inde detrusus perrumpentibus omnia uictoribus Tarsum 
 postremo confugit.

ibi cum iam terra marique premeretur 
 nec ullum speraret refugium, angore animi ac metu confugit 
 ad mortem quasi ad remedium malorum, quae deus in caput 
 eius ingessit.

sed prius cibo se infersit ac uino ingurgitauit, 
 ut solent ii qui hoc ultimo se facere arbitrantur, et sic hausit 
 uenenum. cuius uis referto stomacho repercussa ualere non 
 potuit in praesens, sed in languorem malum uersum est pestilentiae 
 similem, ut diutius protracto spiritu cruciamenta 
 sentiret.

iam saeuire in eum coeperat uirus. cuius ui cum 
 praecordia eius furerent, insustentabili dolore usque ad rabiem 
 mentis elatus est, adeo ut per dies quattuor insania percitus 
 haustam manibus terram uelut esuriens deuoraret.

deinde 
 post multos grauesque cruciatus cum caput suum parietibus 
 infligeret, exilierunt oculi eius de caueis. tunc demum, amisso 
 uisu, deum uidere coepit candidatis ministris de se iudicantem.

exclamabat ergo sicut ii qui torquentur solent, et non 
 se, sed alios fecisse dicebat. deinde quasi tormentis adactus 
 fatebatur Christum subinde deprecans et implorans, ut suimet 
 misereretur.

sic inter gemitus quos tamquam cremaretur edebat, 
 nocentem spiritum detestabili genere mortis efflauit.

Hoc modo deus uniuersos persecutores nominis sui 
 debellauit, ut eorum nec stirps nec radix ulla remaneret.

nam Licinius summa rerum potitus in primis Yaleriam, quam 
 Maximinus iratus ne post fugam quidem, cum sibi uideret 
 esse pereundum, fuerat ausus occidere, item Candidianum, 
 quem Valeria ex concubina genitum ob sterilitatem adoptauerat, 
 necari iussit. mulier tamen ut eum uicisse cognouit.

mutato habitu comitatui eius se immiscuerat, ut fortunam 
 Candidiani specularetur: < qui> quia Nicomediae se obtulerat 
 et in honore haberi uidebatur, nihil tale metuens occisus est. 
 et illa exitu eius audito protinus fugit.

idem Seueri filium 
 Seuerianum iam aetate robustum, qui fugientem Maximinum 
 fuerat ex acie secutus, tamquam post obitum eius de sumenda 
 purpura cogitasset, capitali sententiae subiectum interemit.

qui omnes Licinium iam pridem quasi malum metuentes, cum 
 Maximino esse maluerant praeter Valeriam, quae <quod> uolenti 
 Licinio, in omnia Maximiani <bona> hereditatis iure suo 
 -^ 
 <se> cedere, idem Maximino negauerat.

ipsius quoque 

 

 
 
 
 Maximini filium [suum] maximum agentem in annis octo et filiam 
 septennem, quae desponsa fuerat Candidiano, extinxit. sed prius 
 mater eorum in Orontem praecipitata est: ibi saepe illa castas 
 feminas mergi iusserat.

sic omnes impii uero et iusto iudicio 
 dei eadem quae fecerant, receperunt.

Valeria quoque per uarias prouincias quindecim mensibus 
 plebeio cultu peruagata postremo apud Thessalonicam 
 cognita, comprehensa cum matre poenas dedit.

ductae igitur 
 mulieres cum ingenti spectaculo et miseratione tanti casus 
 ad supplicium, et amputatis capitibus corpora earum in mare 
 abiecta sunt. ita illis pudicitia et condicio exitio fuit.

Quae omnia secundum fidem — scienti enim loquor — 
 ita ut gesta sunt mandanda litteris credidi, ne aut memoria

 

 
 
 
 tantarum rerum interiret aut si quis historiam scribere uoluisset, 
 [non] corrumperet ueritatem uel peccata illorum aduersus 
 deum uel iudicium dei aduersus illos reticendo.

cuius aeternae 
 pietati gratias agere debemus, qui tandem respexit in 
 terram, quod gregem suum partim uastatum a lupis rapacibus 
 partim uero dispersum reficere ac recolligere dignatus est et 
 bestias malas extirpare, quae diuini gregis pascua protriuerant, 
 cubilia dissipauerant.

ubi sunt modo magnifica illa et clara 
 per gentes Iouiorum et Herculiorum cognomina, quae primum 
 a Dioclete ac Maximiano insolenter adsumpta ac postmodum 
 ad successores eorum translata uiguerunt? nempe deleuit ea 
 dominus et erasit de terra.

celebremus igitur triumphum dei 
 cum exultatione, uictoriam domini cum laudibus frequentemus, 
 diurnis nocturnisque precibus celebremus, celebremus, ut pacem 
 post annos decem plebi suae datam confirmet in saeculum.

tu praecipue, Donate carissime, qui a deo mereris audiri, 

 

 
 
 
 dominum deprecare, ut misericordiam suam seruet etiam famulis 
 suis propitius ac mitis, ut omnes insidias atque impetus diaboli 
 a populo suo arceat, ut florescentis ecclesiae perpetuam 
 quietem custodiat.