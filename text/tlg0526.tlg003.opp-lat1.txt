Sufficienter ut arbitror et per libros antiquitatum, opulentissime 
 uirorum Epaphrodite, legentibus eos aperui de 
 nostro genere Iudaeorum, quia et uetustissimum est et 
 primam conscientiam propriam habuit nec non et quemadmodum 
 regionem, quam nunc habuimus, habitauit. quinque 
 milia enim annorum numerum historiam continentem ex 
 nostris sacris libris Graeco sermone conscripsi.

quoniam uero 
 multos uideo respicientes blasphemiam quorundam insane 
 prolatam et ea, quae a me de antiquitate conscripta sunt, non

 

 

 

 
 
 
 credentes, putantes indicium, quasi nouellum sit nostrum 
 genus, eo quod nulla memoria apud Graecorum nobiles

historiographos digni sunt habiti nostri maiores, pro omnibus 
 his arbitratus sum oportere me breuiter haec dicta conscribere 
 et derogantium quidem uesaniam spontaneumque increpare 
 mendacium, aliorum uero ignorantiam pariter emendare, uniuersosque 
 de nostra antiquitate, qui scilicet ueritatem amplectuntur, 
 edocere.

utar autem in meis dictis testibus eis, qui 
 de omni antiquitate apud Graecos fide digni sunt iudicati; 
 eos autem, qui blaspheme de nobis atque fallaciter conscripserunt 
 aliqua, per semetipsos conuictos indubitanter ostendam.

conabor autem etiam causas exponere, propter quas non multi in 
 Graecis historiis gentis nostrae fecere memoriam, nec non et 
 eos, qui de nobis nequaquam scribere siluerunt, nescientibus 
 aut nescire simulantibus indicabo.

Primitus itaque satis ammiror eos, qui aestimant oportere 
 de rebus antiquis Graecis tantummodo fidem haberi et 
 ab eis consulendam esse ueritatis integritatem, nobis autem 
 et aliis hominibus non esse credendum; sed ego omnia in 
 his contraria uideo contigisse. quapropter decet non uanas 
 opiniones inspicere sed ex ipsis rebus iustitiam ponderare.

omnia siquidem Graecorum noua et heri uel ut ita dicam

 

 
 
 
 nuper facta cognouerit, hoc est fabricas ciuitatum et adinuentiones 
 artium conscriptionesque legum cunctarumque rerum 
 iunior apud eos est historiae diligentia conscribendae.

apud 
 Aegyptios autem atque Chaldaeos et Phoenicas, desino enim 
 nos illis connumerare, sicut ipsi fatentur res gestae antiquissimam 
 et permanentem habent memoriae traditionem.

nam 
 et locis omnes inhabitant, quae nequaquam aeris corruptioni 
 subiaceant, et multam prouidentiam habuerunt, ut nihil horum, 
 quae apud eos aguntur, sine memoria linquerentur, sed in 
 publicis conscriptionibus semper a uiris sapientissimis dicarentur;

Graecorum uero regionem innumerae corruptiones 
 inuaserunt rerum memoriam delentes. si autem nouas constituentes 
 conuersationes omnium se praeesse crediderunt, sciant, 
 quia etiam sero et uix naturam potuerunt agnoscere litterarum; 
 nam antiquissimum earum usum habuisse creduntur a Phoenicibus 
 et a Cadmo se didicisse gloriantur.

sed neque illo 
 tempore poterit aliquis demonstrare seruatam conscriptionem 
 neque in templis neque in publicis anathematibus, quando 
 etiam de Troianis rebus, ubi tot annis militatum est, postea 
 multa quaestio atque contentio facta est, utrum litteris usi

 

 
 
 
 sunt; et magis ueritas optinuit, eo quod usus modernarum 
 litterarum illis fuisset incognitus.

constat autem, quoniam 
 apud Graecos nulla inuenitur absolute conscriptio poema 
 Homeri uetustior, et hunc etiam post bella Troiana fuisse 
 manifestum est. et aiunt neque hunc litteris suum poema 
 reliquisse, sed cantibus memoria reseruatum postea fuisse 
 compositum et propterea multam in eo conspici dissonantiam.

qui autem historias apud eos conscribere temptauerunt, id est 
 hi, qui circa Cadmum Milesium, et Acusilaus Argiuus et 
 post hunc quicumque alii fuisse referuntur, paululum tempus 
 Persicam apud Helladium militiam praecesserunt.

sed etiam 
 eos, qui de caelestibus et diuinis primitus apud Graecos 
 philosophati sunt, id est Pherecydem Syrum et Pythagoram 
 et Thaletem omnes concorditer confitentur Aegyptiorum et 
 Chaldaeorum fuisse discipulos et breuiter conscripsisse, quae 
 a Graecis omnium antiquissima iudicantur, ita ut uix ea 
 credant ab illis fuisse conscripta.

Quomodo ergo non est inrationabile, ut tali fastu 
 uegetentur Graeci, tamquam soli sciant uetera et ueritatem 
 eorum sub scrupulositate contradant? an quis non ab ipsis

 

 

 
 
 
 conscriptoribus facillime discat, quia neque firmiter scientes 
 aliquid conscripserunt, sed quod unusquisque opinatus est 
 hoc studuit explanare? unde etiam libris suis alterutros. 
 arguunt et ualde contraria ex rebus eisdem non piget eos 
 edicere.

sed ego uidebor me potioribus esse superfluus, si 
 explanare uoluero, quantis quidem locis Hellanicus ab Acusilao 
 de genealogiis discrepat et in quantis Isidiotum corrigit 
 Acusilaus aut quomodo Ephorus quidem Hellanicum in plurimis 
 ostendit esse mendacem, Ephorum uero Timaeus et . 
 Timaeum qui post illum fuerunt. Herodotum uero cuncti;

sed neque de Siculis cum Antiocho et Philisto aut Callia 
 Timaeus concordare dignatus est neque rursus de Atticis hi, 
 qui Atthidas conscripserunt, aut de Argolicis, qui de Argis 
 historiam protulerunt, alterutros consecuti sunt.

et quid 
 oportet dicere de ciuitatibus breuibusque rebus, quando de 
 militia Persica et his quae in ea sunt gesta tantum uiri 
 probatissimi discordasse noscuntur? in multis autem etiam 
 Thucydides tamquam fallax accusatur, licet scrupulosissimam 
 secundum se historiam conscripsisse uideatur.

Causae uero huius dissonantiae multae quidem forsan 

 

 

 
 
 
 et aliae quaerere uolentibus apparebunt. ego uero duabus quas 
 dicturus sum maximam huius summam diuersitatis ascribo. 
 et quidem primum dico eam, quae mihi proprior esse uidetur,

id est eo quod ab initio non fuerit studium apud Graecos 
 publicas de his quae semper aguntur proferre conscriptiones. 
 hoc etenim praecipue et errorem et potestatem mentiendi posteris 
 uetus aliquid uolentibus scriptitare concessit.

non enim solummodo 
 apud alios Graecos publica conscriptio est neglecta, sed 
 neque apud ipsos Athenienses, quos terrigenas esse dicunt 
 disciplinaeque cultores, aliquid huiusmodi reperitur factum, sed 
 publicarum litterarum antiquissimas esse dicunt leges, quae a 
 Dracone eis ex Phoenicibus sunt conscriptae ante modicum 
 tempus tyrannidis Pisistrati.

de Arcadibus autem in antiquitate 
 gloriantibus quid oportet dici? uix enim isti et postea litteris 
 eruditi sunt.

Cum ergo conscriptio nulla proponeretur, quae et discere 
 uolentes edoceret et mentientes argueret, multa inter alterutros 
 conscriptores discordia generata est.

secunda uero causa 
 uarietatis post illam haec ponenda est, quoniam qui ad conscribendum 
 se praeparabant non studium ueritatis exhibuerunt, 
 licet haec promissio semper habeatur in promptu, sed uerborum 
 magis habuere prolationem maximam.

et quemadmodum

 

 
 
 
 laudari se in hoc super alios aestimarent, ad hoc potius 
 semet ipsos aptabant, aliqui uero ad fabulas sunt conuersi, 
 aliqui autem ad gratiam aut ciuitates laudantes aut reges; 
 alii semet ipsos ad accusandas causas aut conscriptores tradiderunt 
 in hoc se fore probabiles aestimantes et omnino hoc 
 agentes, quod historiae nimis aduersum est.

uerae siquidem 
 historiae indicium est, si de hisdem rebus omnes eadem 
 dicant atque conscribant. hi uero cum quaedam aliter conscriberent 
 quam alii, tunc se putabant omnium ueraciores ostendi.

quapropter causa quidem uerborum et calliditatis eorum cedere 
 nos Graecis oportet, non autem de antiqua historiae ueritate 
 et maxime de rebus propriis uniuscuiusque prouinciae.

Quoniam uero apud Aegyptios et Babylonios ex longissimis 
 olim temporibus circa conscriptiones diligentia fuit, 
 quando sacerdotibus erat iniunctum et circa eas ipsi philosophabantur, 
 Chaldaei uero apud Babylonios, et quia praecipue 
 Graecis immixti usi sunt Phoenices litteris circa dispensationes 
 uitae et communium operum traditionem, dum consentiant 
 omnes, tacendum hoc puto.

de nostris uero progenitoribus,: 
 quia eandem quam praedicti habuerunt in conscriptionibus 
 sollicitudinem, desino dicere etiam potiorem, pontificibus et 
 prophetis hoc imperantes, et quia usque ad nostra tempora

 

 
 
 
 cum multa integritate sefuatum est, si oportet audentius 
 dici, etiam seruabitur, conabor breuiter edocere.

Non enim solummodo ab initio probatissimos uiros et 
 in dei placatione praeparatos ad haec exercenda constituerunt, 
 sed quatenus etiam genus sacerdotum sine permixtione purumque 
 consisteret prouiderunt.

oportet enim eum, qui sacerdotium 
 habiturus est, ex eiusdem gentis nasci muliere et neque 
 ad pecunias neque ad honores inspicere et de hoc per antiquam 
 lineam et multis testibus approbare.

quod scilicet 
 agimus non solum in ipsa Iudaea, sed ubicumque nostri 
 generis constitutio reperitur, etiam ibi integritas ista seruatur

circa nuptias sacerdotum, hoc est in Aegypto et Babylonia 
 et quocumque terrarum orbe quilibet de sacerdotum genere 
 sunt dispersi. mittunt enim in Hierosolymam conscribentes 
 a patre nomen nuptae et antiquorum progenitorum, quicumque 
 huius rei testimonia praebuerunt.

si autem bella proueniant, 
 sicut iam crebro factum est, dum Antiochus Epiphanes 
 ad nostram uenisset regionem et Pompeius Magnus et Quin-

tillus Varus, et praecipue nostris gesta temporibus, tunc hi 
 qui de sacerdotibus supersunt ex antiquis litteris iterum noua 
 conficiunt et probant mulieres, quae relinquuntur. non enim 
 ad captiuas accedunt alienigenarum consortia formidantes.

indicium uero integritatis hoc maximum est, quia pontifices 
 apud nos a duobus milibus annis denominati filii a patre 
 conscripti sunt. his autem qui praedicti sunt, si quid

 

 
 
 
 praeuaricentur, interdicitur, ne uel ad altare accedant uel alia sanctificatione 
 fungantur.

recte siquidem, potius autem necessarie, 
 cum neque conscribendi potestas omnibus data, neque aliqua 
 sit in descriptione discordia, sed solummodo prophetis antiquissima 
 quidem et ueterrima secundum inspirationem factam 
 a deo cognoscentibus, alia uero secundum se sicuti facta sunt 
 palam conscribentibus,

infiniti libri non sunt apud nos 
 discordantes et sibimet repugnantes, sed solummodo duo et 
 uiginti libri habentes temporis totius conscriptionem, quorum 
 iuste fides ammittitur.

horum ergo quinque quidem sunt 
 Moyseos, qui natiuitates continent et humanae generationis 
 traditionem habent usque ad eius mortem: hoc tempus de 
 tribus milibus annis paululum minus est.

a morte uero Moyseos 
 usque ad Artaxerxem Persarum regem, qui fuit post Xerxem, 
 prophetae post Moysen ea, quae secundum eos sunt gesta, 
 conscripserunt in tredecim libris. reliqui uero quattuor hymnos 
 in deum et uitae humanae noscuntur pignora continere.

ab Artaxerxe uero usque ad nostrum tempus singula quidem 
 conscripta, non tamen priorum simili fide sunt habita, eo 
 quod non fuerit certa successio prophetarum.

palam namque 
 est ipsis operibus, quemammodum nos propriis litteris credimus; 
 tanto namque saeculo iam praeterito neque adicere

 

 
 
 
 quisquam aliquid nec auferre nec transformare praesumpsit. 
 omnibus enim insertum est mox ex prima generatione Iudaeis 
 haec diuina dogmata nominare et in his utique permanere et 
 propter ea, si oporteat, mori libenter.

iam itaque multi captiuorum 
 frequenter tormentis affecti sunt et mortes uarias in 
 theatris sustinuerunt, ne ullum uerbum contra leges ammitterent 
 aut conscriptiones habitas postea uiolarent.

qui 
 Graecorum aliquid tale perpessus est? quando neque fortuitam 
 sustinere laesionem uolunt, licet omnia apud eos scripta 
 destruantur;

uerba enim haec esse putant secundum conscribentium 
 uoluntates exposita. et hoc iuste etiam de antiquis 
 sapiunt, quoniam aliquos nunc quoque uident praesumentes 
 de his rebus conscribere, quibus neque ipsi interfuerunt, 
 neque credere scientibus adquiescunt.

denique de bello, quod 
 apud nos contigit nuper, quidam historias conscribentes 
 ediderunt, dum neque ad ea loca uenerint, neque in proximo 
 rerum gestarum fuerint, sed ex auditu quaedam pauca componentes 
 inpudenter semet ipsos uidentur historiae nomine 
 iactitare.

Ego uero et ex omni bello et quae ibi particulariter 
 gesta sunt, ueram descriptionem feci, dum ipse rebus omnibus 
 interfuerim;

dux etenim apud nos Galilaeorum eram, 
 donec fuit defendendi facultas. contigit autem ut caperer a 
 Romanis et habentes me Vespasianus et Titus in custodia 
 uniuersa semper inspicere faciebant. primo quidem uinctus,

 

 
 
 
 postea uero solutus cum Tito ab Alexandria propter obsessionem 
 Hierosolymorum directus sum.

eo tempore nihil est 
 gestum, quod meam potuisset latere notitiam. nam uidens 
 Romanorum exercitum uniuersa sub diligentia describebam 
 s et ea quae nuntiabantur ab his, qui semet ipsos tradebant, 
 ego solus integrius intellegens disponebam.

deinde Romae 
 tempus uacationis habens, omni iam negotio praeparato usus 
 aliquibus cooperantibus mihi propter eloquentiam Graecam 
 rerum editionem exhibui. tantaque mihi securitas adfuit ueritatis, 
 ut primos omnium imperatores belli Vespasianum et 
 Titum testes exposcerem.

primum namque illis optuli libros, 
 et post illos multis quidem Romanorum qui bellis interfuerunt, 
 plurimis uero nostrorum eos etiam uenundaui, qui 
 Graeca sapientia uidebantur imbuti, quorum est Iulius Arche- . 
 laus, Herodes honestissimus et ipse ammirabilis rex Agrippas.

isti siquidem uniuersi testimonium perhibuerunt, quia uentatem 
 diligens excolui, non reprimentes forsitan aut tacentes, 
 si quid gestorum per ignorantiam aut per gratiam commutaui 
 aut praetermisi.

20 Quidam uero praui homines derogare meae historiae 
 sunt conati, tamquam in scolis adulescentium propositum 
 exercentes et accusationis insperatae atque detractionis facientes 
 opus, cum oporteat illud sciri, quia conuenit

 

 
 
 
 promittentem aliis rerum ueracium traditionem ipsum prius haec nosse 
 certissime aut rebus gestis adhaerendo aut ab scientibus

consulendo, quod ego praecipue circa utrumque me credo 
 fecisse negotium. antiquitatis namque libros, sicuti dixi, ex 
 uoluminibus sacris interpretatus sum, cum essem genere 
 sacerdos et participarer illarum sapientiam litterarum;

historiam 
 uero belli conscripsi multarum quidem actionum ipse 
 operator, plurimarum uero inspector existens et omnino eorum 
 quae dicta uel gesta sunt nihil ignorans.

quomodo ergo non 
 procaces quilibet aestimabit eos, qui aduersum me nituntur 
 de ueritate contendere? qui licet imperatorum commenta legisse 
 dicantur, non tamen nostrorum repugnantium rebus interfuerunt.

De rebus itaque necessariam feci digressionem significare 
 uolens facilitatem eorum, qui historiam scribere compromittunt-

promittunt, et sufficienter, sicuti reor, palam faciens, quia 
 conscriptio rerum apud barbaros potius sollemnior, quam apud 
 Graecos est, uolo paululum primitus disputare aduersus eos, 
 qui contendunt nouellam esse nostram conuersationem, eo 
 quod. nihil de nobis, ut aiunt illi, dictum sit conscriptoribus 
 Graecis;

deinde testimonia antiquitatis ex aliorum litteris

 

 
 
 
 exhibebo et eos, qui nostro blasphemant generi, ualde ipsi 
 rationi blasphemare monstrabo.

Nos igitur neque regionem maritimam habitamus, 
 neque mercimoniis congaudemus, neque per haec alterutris 
 peregrinationibus fatigamur, sed sunt quidem nostrae ciuitates 
 procul a mari positae, regionemque uberrimam possidentes in 
 ea assidue laboramus, praecipue circa filiorum nutrimenta 
 studentes, legumque custodiam et traditionem pietatis totius 
 opus uitae necessarium iudicamus.

cum assit igitur his, quae 
 praedicta sunt, conuersationi nostrae etiam uita remotior, 
 nihil fuit in antiquis temporibus, quod faceret nobis permixtionem 
 Graecorum, sicut Aegyptiis mercimonia, quae ab eis 
 reiciuntur et ad eos rursus introducuntur, et iterum habitatoribus 
 Phoeniciae maritimae studentibus circa contractus 
 atque negotia amore pecuniae requisita.

sed neque circa latrocinia 
 sicut quidam alii uacauerunt aut amplius habere concupiscentes 
 patres nostri ad bella conuersi sunt, licet regio 
 nostra multa milia uirorum fortium possideret.

Phoenices 
 ergo propter negotia ad Graecorum prouinciam nauigantes 
 repente sunt agniti et per illos Aegyptii et omnes, a quibus 
 ad Graecos onera deuehebant inmensa maria proscindentes.

Medi uero postea atque Persae palam in As≈≤t regnauerunt et 
 usque ad alteram Epirum Persae militauerunt. Thraces autem

 

 
 
 
 propter uicinitatem et Scythicum ab his, qui Pontum nauigant, 
 cogniti sunt.

et omnino uniuersi iuxta mare uel orientale uel 
 hesperium habitantes aliquid conscribere uolentibus cogniti 
 facti sunt, qui uero superius habitabant et procul a mari 
 multis sunt temporibus ignorati.

et hoc apparet etiam circa 
 Europam contigisse: quando de Romanorum ciuitate tam 
 longo tempore adepta potestate tantasque causas belli conficiente 
 neque Herodotus neque Thucydides nec ullus qui fuit 
 cum istis fecit aliquam mentionem; sed sero tandem et uix 
 ad Graecos potuit eorum notitia peruenire.

de Galatis enim et 
 Hiberis sic ignorauerunt hi, qui putantur subtilissimi conscriptores. 
 quorum est Ephorus, ut unam ciuitatem esse arbitraretur 
 Hiberas, qui tantam partem hesperiae terrae noscuntur inhabitare, 
 et neque mores eorum, qui fiunt apud eos uel qui 
 dicuntur, tamquam sic utentibus referre praesumpsit.

causa 
 uero ignorantiae ueritatis est, eo quod procul abessent. ut 
 autem falsa conscriberent, eo quod uellent uideri aliquid 
 amplius ab aliis rettulisse. quomodo ergo mirari decet, si 
 neque nostra gens plurimis erat certa, neque ad scribendum

 

 
 
 
 de se aliquam dedit occasionem ita constituta procul a mari 
 et ita conuersari deliberans?

Pone igitur nos argumento uti uelle Graecorum, quia 
 non est eorum genus antiquum, eo quod neque in nostris uoluminibus 
 de eis sit aliquid dictum: nonne omnino deridebunt 
 causas huiusmodi a me prolatas et testes uicinae regionis adducent 
 antiquitatis suae?

igitur ego hoc conabor efficere: Aegyptiis 
 enim et Phoenicibus praecipue testibus utar, cum nullus 
 eorum potuerit tamquam falsum accusare testimonium; et 
 uidentur maxime circa nos inimici in communi quidem omnes 
 Aegyptii, Phoenicum uero Tyrii.

de Chaldaeis autem nequaquam 
 hoc dicere potero, quoniam et generis nostri principes 
 constituti sunt et propter cognationem in conscriptionibus 
 suis meminere Iudaeorum.

- cum uero fidem de his praebuero 
 et blasphemias falsas ostendero, tunc etiam Graecorum conscriptores 
 memorabo, qui Iudaeorum fecere memoriam, ut 
 neque huiusmodi occasio relinquatur inuidis nobis faciendae 
 contentionis.

Inchoabo autem primitus a litteris Aegyptiorum, quas 
 non arbitrantur commendare quae nostra sunt. Manethon

 

 

 

 
 
 
 itaque genere uir Aegyptiorum, Graeca disciplina participatus, 
 sicut palam est, scripsit enim uoce Helladica, paternae regionis 
 historiam ex sacris, sicuti ait ipse, interpretatus libris, 
 frequenter arguit Herodotum in Aegyptiacis ignoratione mentitum.

ipse quidem Manethon in secundo Aegyptiacorum haec 
 de nobis scribit. ponam uero etiam sermonem eius tamquam 
 testimonii iure prolatum: "Honorabile nomen.

sub hoc nescio 
 quomodo deus inspirauit et praeter spem ex partibus orientalibus 
 homines genere ignobiles adepta fiducia in prouincia 
 castra metati sunt et facile ac sine bello eam potenterque 
 ceperunt;

et principes eius alligantes de cetero ciuitates 
 crudeliter incenderunt et deorum templa uerterunt. circa 
 omnes uero prouinciales inimicissime usi sunt alios quidem 
 perimentes, aliorum uero et filios et coniuges ad seruitia 
 redigentes.

nouissime uero et unum regem ex se fecerunt, cui 
 nomen erat Sualitis. hic in Memphide ueniens superiorem 
 inferioremque prouinciam diuidens et castra in oportunis 
 relinquens locis, maxime etiam partes muniuit orientales prospiciens, 
 quoniam Assyrii aliquando plus ualentes erant desideraturi 
 regnum eius inuadere.

inueniens autem in Nomotosuati 
 ciuitatem oportunissimam, positam quidem ad orientem

 

 
 
 
 Bubastitis fluminis, quae appellabatur a quadam antiqua 
 theologia Euaris; hanc fabricatus est et muris maximis communiuit 
 collocans ibi multitudinem armatorum usque ad ducenta 
 quadraginta milia uirorum eam custodientium.

hic autem 
 messis tempore ueniebat, tam ut frumenta metiretur et mercedes 
 exsolueret, quam ut armatos pro terrore extraneorum 
 diligenter exercitaret. qui dum regnasset decem et nouem annis 
 uita priuatus est.

post hunc autem regnauit alter quattuor 
 et quadraginta annis Beon nomine; post quem alter Apachas 
 sex et triginta annis et mensibus septem, deinde et Apofis 
 unum et sexaginta et Samnas quinquaginta et mense uno;

post hos autem omnes Ases nouem et quadraginta et mensibus 
 duobus. et isti quidem sex apud eos fuerunt primi 
 reges debellantes semper et maxime Aegypti radicem amputare 
 cupientes.

uocabatur autem omne genus eorum Ycsos, 
 hoc est reges pastores, yc enim secundum sacrarum linguam 
 litterarum regem significat, sos uero pastorem siue pastores 
 secundum sermonem communis eloquii et ita compositum inuenitur 
 Ycsos. quidam uero dicunt eos Arabas esse.

" in aliis 
 autem exemplaribus non reges significari comperi per

 

 

 
 
 
 appellationem yc, sed e diuerso captiuos declarari neque pastores. hyc 
 enim rursus Aegyptiaca lingua et ac, quando pingui sono 
 profertur, captiuos aperte significat; et hoc potius uerisimile 
 mihi uidetur et historiae antiquae conueniens.

hos ergo quos 
 praediximus reges et eos, qui pastores uocabantur, et eos qui ex 
 eis fuerunt, optinuisse Aegyptum ait annis undecim et quingentis.

post haec autem regum Thebaidis et alterius Aegypti 
 factam dicit super pastores inuasionem et bellum maximum 
 et longaeuum eis inlatum.

sub rege uero cui nomen erat 
 Alisfragmuthos uictos dicit pastores et alteram quidem uniuersam 
 Aegyptum perdidisse, inclausos autem in locum habentem 
 mensuram terrae ulnarum undecim milium, cui loco nomen 
 est Auarim;

hunc Manethon dicit omnem maximo muro atque 
 robustissimo circumdedisse pastores, quatenus et omnem possessionem 
 munitam haberent simul et praedam suam.

filium uero 
 Alisfragmathoseos Thumnosim dicit conatum quidem eos per 
 obsessionem capere et fortiter cum quadringentis octuaginta 
 milibus armaterum eorum muris excubuisse. cum uero obsessionem 
 desperasset, pacta cum eis fecisse, ut Aegyptum relinquentes, 
 quo uellent, innoxii omnes abirent.

illos uero his 20 
 promissionibus impetratis, cum omni domo et cum

 

 
 
 
 possessionibus non minus ducenta quadraginta milia numero ex 
 Aegypto per desertum in Syriam iter egisse,

et metuentes 
 Assyriorum potentiam, tunc enim illi Asiam optinebant, in 
 terra, quae nunc Iudaea uocitatur, ciuitatem aedificasse, quae 
 tantis milibus hominum sufficere potuisset, eamque Hierosolymam 
 uocitasse.

in alio uero quodam libro Aegyptiacorum Manethon 
 hanc ipsam inquit gentem, id est qui uocabantur pastores, 
 in sacris suorum libris captiuos ascriptos, rectissime dixit. 
 nam antiquis progenitoribus nostris pascere mos erat; et 
 pascualem habentes uitam uocabantur ita pastores.

sed et 
 captiui non inrationabiliter ab Aegyptiis sunt uocati, quoniam 
 progenitor noster Ioseph dixit ad regem Aegyptiorum se esse 
 captiuum et fratres in Aegyptum posterius euocauit rege 
 praecipiente. sed de his quidem in aliis examinationem subtilius 
 faciemus.

Nunc autem huius antiquitatis producam testes Aegyptios 
 rursumque quomodo se habeant uerba Manethonis circa 
 ordinem temporum aperte describam; sic enim ait:

"Postquam 
 egressus est ex Aegypto populus pastorum ad Hierosolymam, 
 expulsor eorum rex Themusis regnauit post haec annis uiginti 
 quinque et mensibus quattuor et defunctus est. adsumpsit 
 regnum filius Chebron annis tredecim;

huius autem Amenofis 
 *** annis uiginti uno et mensibus nouem. Mifris autem

 

 
 
 
 duodecim et mensibus nouem.

Miframthusis uiginti quinque et 
 mensibus decem, Etmusis autem nouem et mensibus octo, 
 Amenofis uero triginta et mensibus decem, Orus uero triginta

sei et mensibus quinque, huius autem filia Acenchres duodecim 
 et mense uno, Rathotis uero frater nouem, Acencheridis autem 
 *** duodecim et menses tres, Armes uero quattuor et mense uno, 
 Armesis autem unum et menses quattuor, Armesis Miamus 
 uero sexaginta sex et menses duos, Amenofis decem et nouem 
 et menses sex.

Sethosis autem equestrem et naualem uirtutem 
 habens fratrem quidem Armen procuratorem Aegypti 
 constituit et omnem ei aliam regalem contulit potestatem; 
 tantummodo autem diademate uti prohibuit et ne reginam 
 matrem filiorum opprimeret imperauit et ut abstineret etiam 
 ab aliis regalibus concubinis.

ipse uero ad Cyprum et Phoenicen 
 et rursus contra Assyrios atque Medos castra metatus 
 uniuersos alios quidem ferro, alios sine bello, terrore magnae 
 uirtutis sibimet subiugauit. his uero felicitatibus eleuatus 
 confidentius incedebat orientales urbes ac prouincias subuertendo;

multoque tempore procedente Armes, qui in Aegypto 
 fuerat derelictus, omnia contraria, quam eum frater agere 81)

 

 
 
 
 monuerat, sine timore faciebat. nam et reginam uiolenter 
 adiecit et aliis concubinis sine parcitate iugiter miscebatur, 
 suasusque ab amicis utebatur diademate et rebellabat fratri.

is uero qui constitutus erat super sacra Aegyptia scribens 
 librum Sethosi direxit et cuncta significans et quia rebellaret 
 ei suus frater Armes. qui repente ad Pelusium destinauit et 
 proprium tenuit regnum.

" prouincia uero uocata est ex eius 
 nomine Aegyptus; dicit enim quia Sethos Aegyptus uocabatur, 
 Armes autem frater eius Danaus.

Haec equidem Manethon. in palam uero est ex praedictis 
 annis tempore computato. quia hi qui uocabantur pastores, 
 id est nostri progenitores, ex Aegypto liberati ante 
 tres et nonaginta atque trecentos annos hanc prouinciam 
 inhabitauerunt, quam Danaus ad Argos accederet, licet hunc 
 antiquissimum Argiui esse confidant.

duas igitur res Manethon 
 maximas pro nobis ex Aegyptiis litteris protestatus est: 
 primam quidem, quia aliunde uenerunt ad Aegyptum, deinde 
 egressum eorum exinde ita temporibus antiquissimum, ut 
 paene mille annis bellum praecedat Iliacum.

in his autem, in 
 quibus Manethon non Aegypti litteris, sed sicut ipse confessus 
 est ex fabulis quorundam sine nomine quaedam adiecit, postea 
 particulariter haec redarguam, ostendens ea sine uerisimilitudine 
 esse mendacia.

Sed uolo ab istis rursus migrare ad ea, quae apud 
 Phoenicas de nostro genere conscripta et eorum testimonio 
 declarata sunt.

< sunt> itaque apud Tyrios multorum annorum 
 publicae litterae et conscriptiones diligentissime custoditae ex 
 his quae apud eos facta et in inuicem gesta noscuntur, quae 
 tamen memoria digna sunt.

inter haec ergo conscriptum est, 
 quia in Hierosolymis aedificatum est templum a Solomone 
 rege, ante annos paene centum quadraginta tres et menses 
 octo, quam Tyrii Carchedonam fabricauerunt.

descripta uero est 
 apud illos constructio templi nostri. Iromus enim Tyriorum 
 rex amicus erat regis nostri Salomonis paternis amicitiis ei 
 deuinctus.

is ergo munificentiam suam exhibens ad claritatem 
 fabricae praebuit Salomoni auri quidem uiginti et centum talenta 
 incidensque pulcherrimam siluam de monte, qui Libanus 
 nuncupatur, ad cameram destinauit ei. quem redonauit quidem 
 Salomon aliis quidem multis rebus, sed etiam terra Galilaeae 
 regionis, quae Zabulon uocatur.

praecipue autem eos ad 
 amicitias sapientiae concupiscentia conuocauit; propositiones 
 enim soluendas alterutris dirigebant et melior in his Salomon

 

 
 
 
 erat et in aliis sapientior apparebat. hactenus uero seruantur 
 apud Tyrios epistolae multae, quas illi scripserunt adinuicem,

pro qua re liber est a me compositus litterarum a Tyriis 
 directarum. unde etiam testem producam Dionem, qui apud. 
 Phoenicen historias integerrimus approbatus est. is igitur in 
 Phoeniciis historiis hoc modo scribit: "Abibalo moriente filius 
 eius Iromus regnauit.

hic partes orientales ciuitatis ampliauit 
 et urbem potiorem fecit; et Olympii Iouis templum destruens 
 terrae coaequans locum medium moenibus urbis adiunxit et 
 aureis anathematibus exornauit. ascendens autem in Libanum 
 siluas incidit ad templorum aedificationem.

regem uero 
 Hierosolymorum Salomonem misisse dicunt ad Iromum quaedam 
 aenigmata et poposcisse ab eo solutionem, adiciens, ut 
 qui non posset discernere pecunias soluenti persolueret,

coniessumque 
 Iromum non se posse persoluere propositas quaestiones 
 et multas pro expensis faciendis pecunias condemnatum. 
 deinde Abdemonum quendam, uirum Tyrium, propositas

 

 
 
 
 soluisse quaestiones ipsumque alias proposuisse, quas si non 
 solueret Salomon, multas rursum pecunias Iromo regi conferret. " 
 Dion igitur hoc modo de praedictis testimonium perhibuit nobis.

Sed post hunc producam quoque Menandrum Ephesium. 
 is enim singulorum regum actus conscripsit apud 
 Graecos et barbaros studens ex prouincialibus uniuscuiusque 
 loci litteris historiae ueritatem pandere; scribens enim.

de 
 his, qui in Tyro regnauerunt et deinde ueniens ad ueniens ad 
 regem sic ait: "Moriente uero Abibalo successit in eius regno 
 filius eius Iromus, qui uixit annis triginta quattuor.

hic statuit 
 locum ualde latissimum aureamque columuam Iouis in templo 
 reposuit et ad siluam lignorum proficiscens abscidit de monte, 
 qui Libanus appellatur, ligna cedrina ad tegmina facienda 
 templorum destruensque antiquiora templa fanum aedificauit

 

 
 
 
 Herculis ***

*** fecit erectionem mense Peritio castraque mouit 
 aduersus Titiceos minime tributa reddentes, quos etiam subdens 
 sibimet denuo remeauit.

sub hoc fuit Abdemonus puer iuuenis, 
 qui semper parabolas superabat, quas Salomon Hierosolymorum 
 rex destinabat".

supputatur uero tempus ab hoc rege 
 usque ad constructionem Carchedonis hoc modo: moriente 
 Iromo successit in eius regno Balbazerus filius. qui cum 
 uixisset annis quadraginta tribus, septem regnauit annis.

post 
 hunc Abdatratus filius cum uixisset annis uiginti regnauit 
 nouem; hunc filii nutricis eius quattuor per insidias peremerunt, 
 quorum senior Metusastartus filius tribus regnauit. 
 qui cum uixisset annis quadraginta quattuor; regnauit annis 
 duodecim.

post hunc frater eius Astirimus; et hic uiuens 
 annis quattuor et quinquaginta, regnauit annis nouem et 
 peremptus est a fratre Pellete qui suscipiens regnum mensibus 
 imperauit octo, cura uixisset annis quinquaginta. hunc 
 peremit Ithobalus Astartae sacerdos, qui cum uixisset annis 
 quadraginta octo regnauit annis triginta duobus.

huic successit 
 Badezodus filius, qui cum uixisset annis quadraginta quinque

 

 
 
 
 regnauit sex. huic successor factus est Mettinus filius, qui 
 cum uixisset triginta duobus nouem regnauit annis.

huic successor 
 fuit Pygmalion, qui annos egit in sua uita quinquaginta 
 sex, ex quibus quadraginta tenuit principatum. huius 
 regni anno septimo soror Dido in Libya ciuitatem aedificauit 
 Carchedonam.

colligitur ergo omne tempus a regno Iromi 
 usque ad aedificationem Carchedonis annorum centum quinquaginta 
 quinque et mensium octo. quia uero duodecimo anno 
 huius regni in Hierosolymis aedificatum est templum, fit ab 
 aedificatione templi usque ad constructionem Carchedonis 
 tempus annorum centum quadraginta trium mensium octo.

testimonio siquidem Phoenicum quid amplius oportet apponi? 
 cernitur ipsa ueritas fortiter approbata et multo clarius apparet, 
 quoniam praecedit constructionem templi progenitorum 
 nostrorum ad prouinciam hanc aduentus. cum enim eam uniuersam 
 bello tenuissent, tunc [autem] templum aedificare 
 coeperunt; et haec aperte ex litteris sacris etiam a me in 
 antiquitate manifestata sunt.

Nunc itaque sunt dicenda ea, quae apud Chaldaeos 
 noscuntur esse conscripta et de nobis in historia sunt relata. 
 quae multam habent concordiam cum nostris uoluminibus 
 etiam de aliis rebus.

testis autem horum est Berosus, uir 
 genere quidem Chaldaeus, notus autem eis, qui doctrinae 
 eruditionique congaudent, quoniam de astronomia et de Chaldaeorum 
 philosophia ipse Graecas conscriptiones exposuit.

is igitur Berosus antiquissimas secutus historias de facto 
 diluuio et hominum in eo corruptione sicuti Moses ita conscripsit, 
 simul et de area, in qua generis nostri princeps 
 ereptus est, deuecta scilicet ea in summitates montium Armeniorum.

deinde describens eos qui ex Noe progeniti sunt et 
 tempus eorum adiciens usque ad Nabolassarum peruenit, Babyloniorum 
 et Chaldaeorum regem, et huius actiones exponens 
 ait, quemadmodum misit in Aegyptum et ad nostram terram 
 filium suum Nabuchodonosor cum multa potentia;

qui dum

 

 
 
 
 rebellantes eos inuenisset, omnes suo subiecit imperio et 
 templum in Hierosolymis concremauit cunctumque generis 
 nostri populum auferens migrauit in Babylonem. unde ciuitatem 
 contigit desolari annis septuaginta usque ad Cyrum 
 regem Persarum.

dicit autem, quia tenuerit Babylonius Aegyptum, 
 Syriam, Phoenicen, Arabiam, uniuersos priores 
 Chaldaeorum et Babyloniorum reges actionibus suis excellens.

ipsa uero uerba, quae Berosus protulit hoc modo dicta, necessario 
 proferenda sunt:

"Audiens autem pater eius Nabolassarus, 
 quia satrapa constitutus in Aegypto et Syria inferiore et 
 Phoenice rebellaret, cum non ualeret iam ipse labores ferre, 
 tribuens filio suo Nabuchodonosor aetate ualenti partem quandam 
 exercitus, super eum misit.

Nabuchodonosor autem cum 
 satrapa desertore congressus prouinciam, quae ab initio eorum 
 fuerat, ad proprium reuocauit imperium. eodem uero tempore 
 contigit patrem eius Nabolassarum cum aegrotasset in Babylonia 
 ciuitate defungi, qui regnauit annis uiginti uno.

Nabuchodonosor 
 autem non post multum tempus mortem patris agnoscens, 
 et negotia Aegyptiaca disponens reliquamque prouinciam 
 et captiuos Iudaeorum et Phoenicum atque Syrorum, qui in

 

 
 
 
 Aegypto fuerant, commendans quibusdam amicis, ut cum 
 magna uirtute et reliqua utilitate deueherentur ad Babyloniam, 
 ipse cum paucis adgressus per desertum in Babyloniam uenit

reperiensque cuncta a Chaldaeis dispensari seruatumque regnum 
 ab optimatibus eorum, dominus factus totius paterni 
 principatus, captiuis quidem aduenientibus praecepit habitacula 
 in oportunissimis Babyloniae locis aedificari;

ipse uero 
 de belli manubiis templum Beli et reliqua loca munificentissime 
 nimis exornans et antiquam ciuitatem et alteram extrinsecus 
 adiciens, cogitans, quatenus nequaquam possent obsidentes 
 fluuium conuertere et ad ciuitatem accedere, tres 
 quidem in interiori ciuitate per circuitum porticus, tres uero 
 in exteriori constituit. quarum alias quidem ex cocto latere 
 et bitumine, alias uero ex ipso latere fecit;

et largissime 
 muniens ciuitatem portasque diuina pulchritudine comens 
 superaedificauit in paternis regalibus alia quoque regalia celsitudinem 
 illorum multo ualde praecedentia, quorum ornatum 
 exponere ualde longissimum est. uerumtamen sciendum, quoniam 
 haec maxima atque superba ultra credulitatem rei sunt 
 perfecta diebus quinque et decem.

in his ergo regalibus lapideas 
 munitiones celsas aedificauit et aspectum montibus

 

 
 
 
 similem reddens etiam ex arboribus diuersis plantationes 
 exhibuit. fecit quoque hortum, quod suspensibile uocabatur, 
 eo quod uxor eius desideraret huiusmodi qualitatem nutrita 
 in Mediae locis.K-

Haec ita retulit de praedicto rege et multa super haec 
 in tertio libro Chaldaicorum, in quo culpat conscriptores Graecos 
 quasi uane arbitratos a Semiramide Assyria Babylonem 
 aedificatam et mira opera ab illa circa eam fuisse constructa.

false conscripsisse dicens. et ipsam quidem Chaldaeorum 
 conscriptionem fide dignam pudori existimandum est, quando 
 cum archiuis Phoenicorum concordare uidentur quae a Beroso 
 conscripta sunt de rege Babyloniorum, quoniam et Syriam et 
 uniuersam Phoenicen ille subuertit.

in his quoque consonat 
 et Philostratus in historiis, dum Tyriae meminit obsessionis, 
 et Megasthenes in quarto Indicorum, ubi declarare contendit, 
 praedictum regem Babyloniorum Herculem fortitudine et actuum 
 magnitudine praecessisse; dicit enim eum et maximam 
 Libyae partem et Hiberiam subuertisse.

quae uero de templo 
 Hierosolymorum relata sunt, quia et concrematum est pugnantibus 
 Babyloniis et coepit rursus aedificari Cyro tenente Asiae 
 principatum, ex dictis Berosi declaramus.

sic enim in tertio

 

 
 

 libro dicit: "Nabuchodonosor itaque, posteaquam inchoauit praedictum 
 murum, incidens in languorem de uita migrauit, cum 
 regnasset annis tribus et quadraginta. huius regni dominus 
 est effectus filius eius Ethelmaradochus, *

* propter iniquitates 
 atque luxurias passus insidias a marito sororis suae Niriglissoro 
 peremptus est, cum duobus regnasset annis. quo defuncto 
 sumens regnum, qui ei fecit insidias, Niriglissorus annis 
 regnauit quattuor.

huius filius Laborosardochus principatum 
 quidem tenuit puer existens mensibus nouem, insidias uero 
 passus, eo quod nimis appareret malorum esse morum, ab 
 amicis extinctus est.

hoc itaque pereunte conuenientes hi, qui 
 fecerant insidias illi, communiter regnum imposuerunt Nabonnido 
 cuidam, qui erat ex Babylone ex eadem gente. sub hoc 
 muri circa fluuium Babyloniae ciuitatis ex latere cocto et 
 bitumine sunt ornati.

cumque regnum eius esset in anno 
 septimo decimo constitutum, egressus Cyrus ex Perside cum 
 multa uirtute uniuersam Asiam subuertens impetum fecit ad 
 Babyloniam urbem.

sentiens autem Nabonnidus inuasionem 
 eius et occurrens cum exercitu suo atque congressus pugna 
 uictus et cum paucis fugatus inclusus est in Borsippensium 
 ciuitate.

Cyrus autem Babyloniam comprehendens et deliberans 

 

 

 

 
 
 
 exteriores muros deponere ciuitatis, eo quod nimis uideretur 
 munita et esset ad capiendum ualde difficilis, reuersus est 
 ad Borsippum Nabonnidum instanter expugnaturus.

Nabonnido 
 uero obsessionem non ualente perferre sed primitus supplicante 
 usus clementia Cyrus et dans ei habitaculum in Carcamane 
 expulit eum a Babylone. Nabonnidus itaque reliquum uitae 
 tempus in illa prouincia conuersatus est."

Haec concordant cum nostrorum libris; scriptum 
 namque in eis est, quia Nabuchodonosor octauo decimo regni 
 sui anno templum nostrum ad desolationem usque perduxit 
 et fuit exterminatum annis septem, secundo uero anno regni 
 Cyri fundamentis depositis rursus secundo regni Darii anno 
 perfectum est.

his prolatis adiciam etiam Phoenicorum historias, 
 non enim probationum abundantia relinquenda est; est 
 enim dinumeratio in illis annorum, sic enim habent:

sub 
 rege Thobalo Nabuchodonosor obsedit Tyrum annis tribus 
 et decem; post hunc regnauit Bahal annis decem.

post hunc 
 iudices constituti sunt et iudicauerunt, id est Hecnibalus Nibasci 
 mensibus duobus, Chelbis Addaei mensibus decem,

 

 
 
 
 Abalus pontifex mensibus tribus, Mittinus et Gerastartus 
 Abdilimi iudices annis sex, inter quos regnauit Balatorus anno 
 uno.

quo moriente mittentes euocauerunt Meralum ex Babylone 
 et quattuor regnauit annis; eo quoque moriente euocauerunt 
 fratrem eius Iromum, qui regnauit annis uiginti. sub 
 hoc Cyrus Persarum habuit potestatem.

quapropter omne 
 tempus est annorum quinquaginta quattuor et mensium trium. 
 septimo siquidem anno regni sui Nabuchodonosor coepit 
 obsidere Tyrum, quarto decimo autem anno regis Iromi Cyrus 
 Persarum tenuit principatum.

consonant igitur quae de templo 
 scripta sunt a Chaldaeis ac Tyriis cum litteris nostris, manifestum 
 uero et sine contentione testimonium est de praedicta 
 nostri generis antiquitate. et his siquidem qui non ualde 
 contendunt sufficere iudico quae praemissa sunt.

Oportet autem non credentibus barbaricis conscriptionibus, 
 sed solis Graecis fidem habendam esse dicentibus 
 adhuc multos exhibere testes etiam Graecos scientes nostrum 
 genus et oportuno tempore eorum habentes mentionem.

Pythagoras 
 igitur Samius, cum sit antiquus quidem aetate, 
 sapientia uero et diuina pietate philosophos omnes excellens, 
 non solum quae nostra sunt agnouisse manifestus est, sed

 

 

 
 
 
 etiam zelatus ea ex multis apparet.

et eius quidem nulla 
 conscriptio reperitur, multi tamen de eo retulerunt, quorum 
 insignior est Hermippus, uir circa omnem historiam diligentissimus 
 indagator.

refert itaque in primo de Pythagora libro, 
 quia Pythagoras uno confabulatorum suorum defuncto, nomine 
 Calciphonte genere Crotoniate, illius animam dicebat secum 
 degere die noctuque et quia praeciperet, ut non transiret de 
 loco, unde asinus onus portaret, et ab aqua faeculenta semet 
 ipsum abstineret et ab omni blasphemia recederet.

deinde 
 sequitur: "Haec autem agebat atque dicebat Iudaeorum et 
 Thracensium opiniones imitatus ac transferens; dicitur enim, 
 quia uere ille uir multas Iudaeorum leges in suam transtulit 
 philosophiam.

fuit autem etiam per ciuitates non ignota olim 
 gens nostra, et multae nationes ad quas transiit etiam zelum 
 eius habuerunt. quod manifestat Theophrastus in his, quae 
 scripsit de legibus.

ait enim, quia prohibent Tyriorum leges 
 peregrino sacramento iurari. inter sacramenta cum quibusdam 
 aliis etiam iusiurandum quod corban appellatur enumerat; et 
 apud nullum hoc inuenitur iuramentum nisi apud Iudaeos

 

 
 
 
 solos; quod *** interpretatur ex Hebraica lingua significat dei 
 donum.

uerum neque Herodotus Alicarnaseus nostram ignorauit 
 gentem, sed quodam modo eius meminisse cognoscitur. 
 de Colchis enim referens in secundo libro sic dicit:

"Soli autem 
 inter omnes Colchi et Aegyptii et Aethiopes uerenda ab initio 
 circumcidunt, Phoenices uero et Syri in Palaestina, qui confitentur 
 hoc ab Aegyptiis didicisse.

Syri autem, qui circa 
 Thermodontem et Parthenium fluuium commorantur et Astygitones 
 a Colchis dicuntur didicisse nuper. hi namque sunt 
 inter homines soli, qui circumciduntur, et isti sicut Aegyptii 
 facere uidentur; de Aegyptiis autem et Aethiopibus dicere 
 non possum, utrum alteri ab alteris didicere.

" dixit ergo Syros, 
 qui in Palaestina sunt, circumcidi. omnium autem qui habi-tant 
 Palaestinam soli Iudaei circumciduntur.

quod de eis 
 agnoscens et Cyrillus antiquus poeta meminit hoc modo de 
 gente nostra dicens, quia castra metati sunt nostri maiores 
 cum Xerxe Persarum rege apud Helladam, et dinumerans 
 uniuersas gentes nouissimam nostram posuit, ita dicens:

"Postremum 
 . uero transiebat genus mirabile uisione, linguam

 

 
 
 
 quidem Phoenissam ore proferentes, habitantes autem in 
 Solymis montibus, ubi palus amplissima est, iuuenes capillis 
 sub rotunditate detonsis, super equos erectos habentes uultus

et quasi fumo siccatos." palam ergo est, sicut arbitror, quia 
 nostri meminerit, eo quod et montes Solymi in nostra regione sunt 
 constituti, in quibus habitamus, et palus, quae dicitur Asphaltis, 
 id est bituminalis. haec enim inter omnes palus in Syria 
 latior atque maior est.

et Cyrillus quidem cum ita meminerit 
 Iudaeos scisse dinoscitur, quem quilibet cum legerint 
 ammirantur, non calumniosi Graecorum, sed sapientia summa 
 conspicui.

CIearchus enim Aristotelis discipulus et ex peripato 
 philosophorum nullo secundus in primo libro de somno dicit 
 Aristotelem doctorem suum de quodam uiro Iudaeo ita referre, 
 et ipsi Aristoteli eundem sermonem ascribit, quod ita conscriptum 
 est: "Sed alia quidem longum est dicere.

quae uero 111 
 habere poterunt illius ammirationem quandam atque

 

 
 
 
 philosophiam, Hyperochidi, operae pretium est referre. et Hyperochides 
 ueneranter inquit, audire desideramus uniuersi.

porro 
 Aristoteles, secundum praecepta, inquit, rhetorica, eius genus 
 primitus transeamus, ne reluctemur doctoribus praeceptorum. 
 dic, inquit Hyperochides, ita si placet.

ille igitur genere 
 quidem Iudaeus erat ex inferiori Syria, qui sunt ex propagine 
 philosophorum Indorum, uocantur ut aiunt philosophi 
 apud Indos Calani, apud Syros autem Iudaei nomen accipientes 
 a loco; locus enim ubi habitant, appellatur Iuda. nomen 
 uero ciuitatis eorum ualde difficile est: uocant enim eam 
 nomine Hierosolymam.

is igitur homo multos hospitio

 

 
 
 
 recipiens et de superioribus ad marina descendens Graecissimus 
 erat non solum eloquio, sed etiam animo.

et tunc nobis 
 degentibus apud Asiam, dum is homo uenisset ad ea loca, 
 confabulari coepit nobiscum et cum aliis icolasticis eorum 
 sapientiam temptans, cumque multi eruditorum congregarentur, 
 tradebat potius aliquid <

quod) habebat." Haec ait Aristoteles 
 apud Clearchum et super haec multam atque mirabilem 
 continentiam Iudaei uiri in cibis et castitatem narrans. licet 
 autem uolentibus haec ex ipsius lectione cognoscere; ego enim 
 refugio plus quam decet inserere.

CIearchus siquidem facta 
 digressione, cum aliud propositum haberet, nostri generis ita 
 meminit. Hecataeus autem Abderita, uir philosophus simul 
 et circa actiones industrius, cum Alexandro rege nutritus et 
 cum Ptolomaeo Lago commoratus, non transitorie, sed de 
 ipsis Iudaeis conscripsit librum. ex quo uolo capitulariter 
 unum eorum, quae ab eo sunt dicta, percurrere.

sed primitus 
 tempus ostendam: meminit enim belli, quod circa Gazam ab 
 Ptolomaeo gestum est contra Demetrium, quod utique contigit

 

 
 
 
 undecimo quidem anno post mortem Alexandri, olympiade 
 uero septima et decima atque centesima, sicuti refert circa- . 
 stor, adiciens enim hanc olympiadem dicit:

"Sub hac Ptolomaeus 
 Lagus uicit in Gaza bello Demetrium Antigoni 
 qui uocabatur obsessor." Alexandrum uero profitentur uniuersi 
 centesima et quarta decima olympiade fuisse defunctum. 
 palam ergo est, quia et secundum illud tempus et sub 
 Alexandro genus florebat nostrum.

dicit igitur Hecataeus, 
 quia post Gazae bellum Ptolomaeus locorum quae sunt circa 
 Syriam dominus est effectus et multi hominum cognoscentes 
 mansuetudinem et clementiam Ptolomaei cum eo proficisci 
 ad Aegyptum et rebus communicare uoluerunt,

quorum unus, 
 inquit, erat Ezechias pontifex Iudaeorum, homo aetate quidem 
 quasi sexaginta et sex annorum, dignitate uero apud contribulos 
 maximus et animo sapientissimus, potentissimus ad 
 dicendum et circa causas sicut nullus alter expertus.

" dicit 
 etiam omnes sacerdotes Iudaeorum, qui decatas accipiunt et 
 uniuersa in communi gubernant, circa mille et quingentos 
 existere.

rursus autem praedicti uiri faciens mentionem, inquit, 
 Homo hunc honorem gerens et assuetus esse nobiscum, adsumens 
 aliquos suorum, differentiam cunctam exposuit et habitationem 
 suam et conuersationem, quam scriptam habebat, 
 pariter indicauit.

" deinde palam facit Hecataeus, quales circa 

 

 
 
 
 leges existimus et quia omnia sustinere, ne transcendamus 
 eas, eligimus et hoc esse optimum iudicamus.

dicit igitur 
 haec: "Et mala saepius ab Astygitonibus audientes et omnes 
 compulsionum uim passi a Persicis regibus et satrapis non 
 possunt mente mutari. sed cum magna exercitatione de his

praecipue omnibus respondere parati sunt." perhibet autem 
 etiam indicia fortis animi circa leges non parua dicens, 
 Alexandro quondam in Babylone constituto et uolente Beli 
 templum quod corruerat repurgare cunctisque militibus similiter 
 stercora portare praecipiente, solos Iudaeos hoc facere 
 non fuisse perpessos, sed etiam multas sustinuisse plagas et 
 detrimenta pertulisse non modica, donec eis ignoscente rege 
 securitas praeberetur.

"qui dum ad prouinciam," inquit, "propriam 
 reuersi fuissent, templa et altaria fabricata omnia destruxerunt 
 et pro aliis quidem multam satrapis exsoluerunt, pro 
 aliis uero ueniam consecuti sunt". adicit autem, quoniam

 

 
 
 
 iustitia apud eos mirabile est,

et quia gens nostra fuit multorum 
 hominum numero copiosa, sed multa quidem milia 
 nostrorum migrantes in Babyloniam Persae primitus collocarunt, 
 non parua uero etiam post mortem Alexandri in 
 Aegyptum et Phoenicen sunt translata propter seditionem in 
 Syria factam.

idem itaque uir et magnitudinem prouinciae 
 quam incolimus pulchritudinemque narrauit. "Paene decies trecenta 
 milia, inquit, iugera terrarum optimarum uberrimae 
 ualde prouinciae possidere noscuntur; Iudaea namque huius 
 est amplitudinis.

" et quia etiam ciuitatem ipsam Hierosolymorum 
 speciosam et maximam olim inhabitamus et uirorum 
 multitudine copiosam, necnon et de templi constructione 
 idem ipse sic refert:

"Sunt autem Iudaeorum in aliis quidem 
 multae munitiones per prouinciam atque uici, una uero ciuitas 
 munitissima habens praecipue circuitum quinquaginta 
 stadiorum, in qua commorantur hominum circa centum et 
 quinquaginta milia, eamque uocant nomine Hierosolyma.

est autem in ipsa medietate ciuitatis lapidea quadriporticus 
 centum per circuitum cubitorum, habens etiam duplices ianuas,

 

 
 
 
 quo ara est quadrianguli figuratione composita ex lapidibus 
 non dolatis, sed collectis atque iacentibus, unumquodque 
 latus uiginti cubitorum habens, altitudinem uero decem. et 
 circa eam maxima fabrica, ubi altare est constitutum et candelabrum 
 utraque aurea duorum talentorum pondus habentia 
 et inextinguibile lumen noctibus et diebus.

simulacrum uero 
 aut aliqua anathema ibi nequaquam est nec ulla plantatio; 
 nullus ibi ueluti lucus aut aliquid huiusmodi. habitant autem 
 in eo et noctibus et diebus sacerdotes quasdam purificationes 
 agentes et omnimodis uinum non bibentes in templo".

super 
 autem, quia et cum Alexandri regis successoribus postea 
 castra metati sunt, testatur hoc modo dicens ea, quae cognouerit 
 a uiro Iudaeo in expeditione constituto, cuius uerba 
 haec habentia declarantur; ait enim:

"Me siquidem eunte ad 
 mare rubrum una secutus est quidam cum aliis equestrium 
 Iudaeorum nos deducentium, nomine Mosollamus, uir efficax 
 animo bellator, super omnes arcarius indubitanter et Graecos 
 et barbaros ualde praecipuus.

is igitur homo properantibus

 

 
 
 
 multis per iter et quodam uate ab ipso augurium capiente et 
 petente ut cuncti starent interrogauit, cur sustinerent omnes.

ostendente uero ei uate auem quam intuebatur atque dicente, 
 quia siquidem expediret eis ut sustinerent omnes si staret 
 auis, si ergo surgens anterius euolaret, procederent, si uero 
 post tergum iret, recedere cunctos oporteret rursum, tacens 
 arcumque trahens sagittas emisit et auem percutiens interemit.

indignantibus uero uate et quibusdam aliis et maledicentibus 
 ei, quid furitis, inquit, mali daemonii auem sumentes 
 in manibus? haec enim suam salutem nesciens de nostro 
 itinere nobis salubritatem potuit indicare? si enim praescire 
 futura ualuisset, in hunc locum nequaquam uenisset metuens, 
 ne sagittata a Mosollamo Iudaeo periret .

sed Hecataei testimonia 
 iam quiescam quidem; facile namque est uolentibus 
 librum ipsum legere et haec apertius inuenire. non uero me 
 pigebit Agatharchidem introducere, licet homo minime malus 
 ut ei uisum est nobis detraxisse uideatur.

is enim narrans 

 

 
 
 
 de Stratonice, quemadmodum uenit quidem ex Syria de 
 Macedonia suum uirum Demetrium derelinquens, Seleuco 
 autem uxorem eam ducere non uolente, quod illa sperabat, 
 exercitu eius in Babylonia posito circa Antiochiam bella 
 mouit.

deinde quomodo reuersus est rex, Antiochia capta in 
 Seleuciam illa fugiens, cum posset semet ipsam uelocius interimere, 
 somnio prohibita ne faceret capta atque defuncta est."

haec ergo praedicens Agatharchides et derogans superstitioni 
 Stratonices, utitur indicio generis nostri conscribens:

"Qui 
 uocantur Iudaei habitant omnium munitissimam ciuitatem, 
 quam uocare Hierosolyma prouinciales solent. hi uacare consueti 
 sunt septima die et neque arma portare in praedictis 
 diebus neque terrae culturam contingere neque alterius cuiuspiam 
 curam habere patiuntur, sed in templis extendentes 
 manus adorare usque ad uesperam soliti sunt.

ingrediente ia 
 uero in ciuitatem Ptolomaeo Lago cum exercitu et multis 
 hominibus, dum custodire debuerint ciuitatem, eis stultitiam 
 obseruantibus, prouincia quidem dominum suscepit amarissimum, 
 lex uero manifestata est unam habere sollemnitatem.

huiusmodi autem casus praeter solos illos alios docuit uniuersos, 
 ut tunc ad somnia et opiniones quae tradebantur de 
 lege hoc confugiant, dum circa res necessarias ratio nihil 
 ualet humana".

hoc equidem Agatharchidi uidetur esse ridiculum; 
 eis autem haec examinantibus integrius apparet magnum 
 et praecipua laude dignissimum, si et saluti et patriae 
 quidam custodiam legum pietatemque diuinam praeponere 
 concupiscant.

Quia uero non ignorantes quidam conscriptorum gentemnostram, 
 sed propter inuidiam quandam aut alias causas non 
 salubres, memoriam nostri non reliquerunt, hoc indicium me 
 arbitror esse praedicturum. Hieronymus enim, qui de successoribus 
 conscripsit historiam, ipso quidem tempore quo Hecataeus 
 fuit et amicus existens regis Antigoni Syriae praesidebat.

uerum Hecataeus quidem etiam librum conscripsit de 
 nobis, Hieronymus autem nequaquam nostri historiam meminit, 
 licet paene in ipsis locis nutritus esset: in tantum

 

 
 
 
 uoluntates hominum differebant. alio namque placuit studium 
 habere memoria dignum, alio uero omnino circa ueritatem 
 quaedam passio cernitur obscurasse.

sufficiunt tamen ad comprobationem 
 antiquitatis nostrae Aegyptiorum et Chaldaeorum 
 ac Phoenicum historiae et super illas Graecorum pariter 
 conscriptores.

adhuc enim super ea quae dicta sunt Theophilus 
 et Theodotus et Manaseas et Aristophanes et Hermogenes 
 et Euemerus et Cinon et Zopyrion et multi quidem 
 alii simul, non enim ego omnibus libris incubui, non transitorie 
 nostri fecere mentionem.

plurimi namque praedictorum 
 uirorum ueritate quidem antiquarum causarum frustrati sunt, 
 quia lectioni sacrae nostrorum non incubuere librorum; communiter 
 tamen cuncti de antiquitate testati sunt, pro qua 
 nunc referre proposui.

Phalereus autem Demetrius et senior 
 Philon et Eupolemus non multum ueritate frustrati sunt, 
 quibus dari ueniam dignum est. non enim inerat eis, ut 
 nostras litteras possent omni scrupulositate sequi.

His ita dictis unum adhuc mihi capitulum est

 

 
 
 
 relictum ex his, quae in principio libri posui, quatenus derogationes 
 et maledicta, quibus utuntur quidam contra genus 
 nostrum, falsas ostendam et conscriptoribus eorum testibus 
 utar, quando conscribentes haec contra semet ipsos locuti sunt 
 talia.

quia uero multis aliis hoc euenit propter quorundam 
 uesaniam, arbitror intellegere eos, qui uoluerint historias ipsas 
 percurrere. quidam igitur gentium et gloriosissimarum ciuitatum 
 foedare nobilitatem et conuersationi detrahere temptauerunt, 
 Theopompus quidem Atheniensium, Lacedaemoniorum 
 uero Polycrates.

is autem tripodem perdurabilem conscribens, 
 non enim Theopompus hoc fecit sicuti quidam putant, etiam 
 Thebaeorum momordit urbem, multi uero necnon et Timaeus 
 in historiis de praedictis et de aliis blasphemauit;

et hoc 
 praecipue faciunt, quando gloriosissimis in aliqua parte 
 calumniantur, quidam propter inuidiam atque maliuolentiam, 
 alii uero propter uerborum nouitatem memoria se dignos 
 fieri iudicantes; et apud stultos quidem nequaquam hac spe 
 fraudantur, qui uero salubre noscuntur habere iudicium, multas 
 eorum miserias condemnabunt.

Blasphemiarum uero in nos saepe gestarum 

 

 

 

 
 
 
 huiusmodi causa est: uolentes Aegyptii praestare aliquibus ueritatem 
 corrumpere temptauerunt, et neque aduentum in Aegyptum 
 nostrorum progenitorum, sicuti contigit, sunt confessi

nec rursus egressum cum ueritate dixerunt, multasque causas 
 odii ac inuidiae pariter habuerunt, principio quidem, quia in 
 eorum regione nostri progenitores potentes effecti sunt, unde 
 regressi ad propria denuo fuere felices. deinde horum aduersitas 
 multas inter eos fecit inimicitias in tantum differente 
 nostra pietate extra sollemnitates illorum, quanto dei natura 
 animalibus inrationabilibus sine dubitatione distinguitur.

communis 
 namque apud illos ritus est haec arbitrari deos, seorsum 
 uero singuli solent diuersis ea muneribus honorare, 
 uani ac fatui inter omnes homines et ab initio uti de deis 
 malis opinionibus consueti, et propterea nequaquam imitari 
 nostram honestatem de diuina ratione potuerunt, uidentesque 
 multos nostram zelari conuersationem inuidiam habuerunt;

et 
 ad tantam fatuitatem ac pusillanimitatem quidam eorum 
 perducti sunt, ut non eos pigeret, etiam contra antiquas 
 suorum scriptiones aliqua dicere. qui dum hoc faciunt,

 

 
 
 
 sibimet ipsis aduersa conscribere passione caecitatis ignorauerunt.

In uno tamen et maximo uiro uerbum meum statuam, 
 quo usus sum ante paululum nostrae antiquitatis teste.

Manethon itaque, qui Aegyptiacam historiam ex litteris sacris 
 se interpretatum pollicitus est, praedicens nostros progenitores 
 cum multis milibus in Aegyptum aduenisse et eius incolas 
 subiugasse, deinde ipse confessus est, quia posteriori tempore 
 amittentes eam prouinciam quae nunc Iudaea uocatur optinuissent 
 et aedificantes Hierosolymam construxissent templum. 
 et usque ad haec conscriptiones secutus est antiquorum.

deinde praebens sibimet potestatem, cum utique uideatur 
 scribere ea quae in fabula sunt atque dicuntur, incredibilia 
 uerba de Iudaeis inseruit uolens permiscere nobis plebem 
 Aegyptiorum leprosorum aliorumque languentium, qui sicut 
 ait abominatione ex Aegypto fuga dilapsi sunt.

Amenofin 
 etiam regem adiecit, quod est falsitatis nomen, et propterea 
 tempus regni eius nequaquam definire praesumpsit, cum aliorum 
 regum annos perfecte protulerit. huic itaque quasdam 
 adnectit fabulas paene oblitus, quia egressum pastorum in

 

 

 
 
 
 Hierosolyma ante quingentos decem et octo annos factum 
 esse protulerat.

Tethmusis enim erat rex, quando egressi 
 sunt, et ab hoc tempore regum qui postea fuerunt anni 
 sunt trecenti nonaginta tres usque ad fratres nomine Sethonem 
 et Hermaeum, quorum Sethonem quidem Aegyptum, Her- i 
 maeum uero Danaum denominatum dicit; quem expellens, 
 inquit, Sethon regnauit annis quinquaginta et nouem, et post 
 hunc senior filiorum Rapsis annis sexaginta sex.

ante tantos 
 igitur annos egressos ex Aegypto patres nostros confessus, 
 deinde Amenofin adiciens regem hunc confitetur et deorum 
 fuisse contemplatorem, sicut Osorem quendam priorum regum, 
 et implesse desiderium eius nominis sacerdotem, id est Amenofin 
 natum ex patre Papio, qui uidebatur quasi diuina 
 participari natura et secundum haec sapientiam hanc habere 
 scilicet praescientiam futurorum.

et dixisse regi hunc uniuocum 
 eius, quia posset uidere deos, si prouinciam a leprosis 
 et aliis maculatis hominibus purgare contenderet.

in quo 
 laetatum regem omnes dicit corpore debiles ex Aegypto congregasse 
 et fuisse multitudinem numero milia octuaginta,

eosque ad sectiones lapidum in partem Nili orientalem misisse 
 ad hoc efficiendum, simul et alios Aegyptios, quibus hoc erat 
 iniunctum. fuisse autem quosdam inter eos etiam rationabilium 
 sacerdotum lepra perfusos ait.

Amenofin uero illum sapientem 
 diuinumque uirum refert timuisse et circa semet ipsum 
 et apud regem deorum Vulcanum, ut aperte suaderet eis uim 
 fieri, sed adiecisse, quoniam auxiliarentur quidam maculatis 
 hominibus et Aegyptum optinerent tredecim annis. et haec 
 eum non quidem praesumpsisse regi dicere, sed ex his omnibus 
 conscriptum reliquisse librum et peremisse semet ipsum, 
 et propterea regem in anxietatem maximam peruenisse.

proinde 
 is his uerbis haec refert: "His itaque *** rogatus rex, ut 
 ad requiem et tutamen eorum secerneret ciuitatem, desertam 
 urbem, quae tunc fuerat pastorum, nomine Auarin, praebuit 
 eis. est autem haec ciuitas secundum theologiam antiqua

 

 
 
 
 ualde praecelsa.

porro illi in hanc ingressi et locum hunc ad 
 resultandum habentes optimum ducem sibimet quendam 
 Heliopolitanorum pontificum Osarsifa constituerunt et huic 
 se oboedire in omnibus iurauerunt;

et ille primum quidem 
 eis legem posuit, ut neque deos adorarent neque a sacris 
 animalibus, quae praecipue festiua apud Aegyptios erant, 
 se penitus abstinerent nullique copularentur, nisi cum quibus 
 iusiurandum habere uidebantur.

haec autem sancieus et alia 
 plura maxime Aegyptiorum consuetudinibus inimica praecepit 
 multo opere muros aedificari ciuitatis et ad bella praeparari 
 contra Amenofin regem.

ipse uero adsumens secum etiam 
 alios sacerdotes et maculatorum quosdam misit legatos ad 
 pastores, qui uidebantur a Tethmuse rege depulsi ad Hierosolymorum 
 urbem, causas suas et aliorum qui simul fuerant 
 exhonorati significans et poscens, ut pariter contra Aegyptum

castra metarentur, promisitque eos fore uenturos primum 
 quidem in Auarin progenitorum suorum prouinciam et necessaria 
 populis abundantius exhibenda, pugnaturos autem oportuno 
 tempore et prouinciam facillime subdituros.

illi uero 
 laetitia cumulati omnes alacriter usque ad ducenta milia 
 uirorum pariter sunt adgressi et non post multum ad Auarin 
 usque uenerunt. Amenofis autem Aegyptiorum rex, dum

 

 
 
 
 illorum audisset inuasionem, non mediocriter uulneratus est, 
 dum recordaretur, quod ei praedixerat Amenofis Papiae.

et 
 primum quidem congregans Aegyptiacam plebem facto consilio 
 cum principibus eorum animalia sacra et quae praecipue a 
 sacerdotibus honorabantur, ante praemisit et sacerdotibus 
 particulariter iussit, ut simulacra deorum caute celarent.

filium 
 uero Sethonem, qui etiam Ramessi a Rapso patris nomine 
 uocabatur, cum quinque esset annorum, apud suum commendauit 
 amicum. ipse uero transiens cum aliis Aegyptiis usque 
 ad trecenta milia uirorum bellatoribus uiris occurrens congressus 
 non est.

putans enim semet ipsum contra deum pugnare 
 post tergum reuersus uenit ad Menfin et sumens Apin 
 et alia sacra mox in Aethiopiam cum uniuersis nauibus et 
 multitudine uenit Aegyptiorum; per gratiam namque erat ei 
 subiectus Aegyptiorum rex.

qui suscipiens etiam populum 
 uniuersum praebuit alimenta hominibus necessaria, quae 
 prouincia ministrabat, et ciuitates ac uicos tredecim, quatenus 
 eis qui fuerant de regno pulsi sufficerent; nihilominus

 

 
 
 
 *** Amenofin fuerant deducti ad fines Aegyptios.

et in Aethiopia 
 quidem haec gesta sunt. Solymitae uero descendentes 
 cum uiris pollutis Aegyptiorum sic pessime hominibus usi 
 sunt, ut eorum uictoria esset nimis pessima his, qui tunc 
 eorum inpietates inspiciebant;

non solum etenim ciuitates et 
 uicos concremauerunt sacrilegia facientes et deorum idola 
 deuastantes, sed etiam ipsa sacra animalia quae colebantur 
 crudelissime discerpserunt peremptores et occisores horum 
 sacerdotes atque prophetas esse cogentes, quos etiam expellebant 
 nudos.

dicitur itaque, quia conuersationes et leges eis 
 composuit sacerdos quidam, genere Heliopolites, nomine 
 Osarsifas uocatus ex nomine Osireos Heliopolitani dei, qui 
 dum conuersus fuisset ad hoc genus mutauit nomen et uocatus 
 est Moyses."

Quae uero Aegyptii de Iudaeis proferunt haec sunt, 
 sed et alia multa breuitatis causa praetereo. dicit autem 
 rursus Manethon, quia postea Amenofis ex Aegypto digressus 
 est cum magna uirtute, simul et filius eius Ramsis et ipse 
 habens magnum exercitum. et congressi ambo contra pastores

 

 
 
 
 atque pollutos uicerunt *** eos usque ad Syriae fines.

haec 
 equidem et huiusmodi Manethon conscripsit. quia uero anilia 
 loquitur deliramenta atque mentitur aperta ratione, monstrabo 
 illud primo distinguens, quod postea alterna gratia referendum 
 est. is enim concessit nobis atque professus est, eo quod ab 
 initio non fuerint Aegyptii genere, sed extrinsecus illic aduenissent 
 et Aegyptum optinuissent, et ex ea rursus egressi 
 sunt nostri progenitores;

quia uero nobis postea permixti 
 non sunt Aegyptii corpore debilitati et quia ex his non fuit 
 Moyses, qui populum eduxit ex Aegypto, sed ante multas 
 generationes extitit, per ea quae ipse dixit conabor ostendere.

Primam itaque causam posuit figmenti risibilem: 
 rex enim, inquit, Amenofis concupiuit uidere deos. quos putas? 
 siquidem, qui apud eos sollemnes erant, bouem et hircum 
 et crocodillos et canicapitos uolebat inspicere.

caelestes 
 autem quomodo poterat? et cur hoc habuit desiderium? quia 
 utique et prior eius rex alter hos uiderat. ab illo ergo audiens, 
 quales essent et quemadmodum eos uidisset, noua 
 nequaquam egebat arte.

sed forte sapiens erat ille uates, per 
 quem haec rex posse agere confidebat: quod si ita fuisset,

 

 
 
 
 quomodo impossibilitatis concupiscentiam non praesciuit? non 
 euenit, quod uoluit. proinde quam rationem habere potuit, ut 
 propter semimembrios aut leprosos ei inuisibiles essent dii? 
 irascuntur enim propter impietates, non propter corporum 
 deminutiones.

deinde tam multa milia leprosorum et male 
 habentium una paene hora quomodo fuit possibile congregari? 
 aut quomodo rex non oboediuit uati? ille namque praecepit 
 debiles Aegyptios exilio deportari, hic autem eos ad sectiones 
 lapidum destinauit, tamquam operariis indigens et non 
 purgare prouinciam uolens.

ait autem eo quod uates quidem 
 semet ipsum peremerit praeuidens deorum iram et quae erant 
 in Aegypto futura, et conscriptum librum regi reliquerit. 
 proinde ab initio uates etiam suum interitum non praesciuit?

quomodo non repente regi contradixit uolenti uidere deos? ** 
 *quam quod se ipse perimere festinabat?

quod uero inter omnia 
 est stultius uideamus: audiens enim haec, inquit, et de 
 futuris iam metuens debiles illos, ex quibus Aegyptum purgare 
 debuerat, neque tunc de prouincia propulit, sed rogantibus 
 eis, sicut ait, ciuitatem dedit dudum a pastoribus habitatam, 
 quae uocabatur Auarin.

ad quam congregati principem,

 

 
 
 
 inquit, elegerunt ex sacerdotibus Heliopolitanis, qui eis exposuit, 
 ut neque deos adorarent, neque ab Aegyptiacae festiuitatis 
 animalibus abstinerent, sed omnia perimerent atque 
 consumerent, et nulli penitus miscerentur, nisi cum quibus 
 coniurati esse uidebantur; et iureiurando multitudinem obligatam, 
 quatenus in eis legibus perdurarent, Auarin ciuitatem 
 munitam contra regem dicit eos bella sumpsisse.

adiecit autem, 
 quia misit Hierosolymam rogans illos pro auxiliis exhibendis 
 et daturum Auarin compromittens, quae foret egredientibus ex 
 Hierosolymis ex iure maiorum, et ex qua procedentes omnem 
 Aegyptum optinerent.

deinde subiungit illos quidem uenisse 
 cum ducentis milibus armatorum. regem uero Amenofin 
 Aegyptiorum. cum non censeret repugnandum deo, mox ad 
 Aethiopiam refugisse et Apin cum aliis sacris animalibus 
 deuexisse.

Hierosolymites uero inuasione facta et ciuitates 
 pollutos et templa concremasse et equestres peremisse 
 refert et nulla iniquitate aut opere iniquitatis abstinuisse.

qui uero conuersationem et leges eis exhibuit sacerdos, inquit, 
 erat genere Hieropolites, nomine Arsifas uocatus ab

 

 
 
 
 appellatione Osireos Heliopolitani dei et mutato nomine dictus 
 postea Moyses.

tertio decimo uero, inquit, anno Amenofin 
 postquam regno pulsus est ex Aethiopia profectum cum multa 
 militia dicit et congressum contra pastores atque pollutos 
 habita conflictione uicisse et multos interficientem usque ad 
 fines Syriae persecutum.

In his iterum non intellegit sine uerisimilitudine 
 se mentiri. leprosi namque et cum eis, ait, multitudo collecta 
 debilium, licet primitus irascerentur regi circa se utique 
 talia facienti secundum praemonitionem uatis, tamen cum a 
 sectione lapidum sunt egressi et prouinciam perceperunt, 
 omnes circa eum mitiores effecti credendi sunt.

porro si adhuc 
 et illum odio habebant, seorsum magis insidiari potuissent, 
 non circa omnes bella committere, cum scilicet plurimi 
 existentes multorum illic cognationes haberent.

proinde 
 etiamsi contra homines pugnare decreuerunt, non tamen 
 contra deos impietatem gerere praesumebant nec contraria

 

 
 
 
 suis agere legibus, in quibus inscripti esse noscuntur.

oportet 
 itaque nos Manethoni gratias agere, quoniam huius iniquitatis 
 principes dicit non eos, qui ex Hierosolyma sunt egressi, sed 
 illos ipsos Aegyptios esse probat et maxime sacerdotes *** 
 atque iurisiurandi uinculum illorum multitudine conuenisse.

illud autem quomodo non inrationabile est, quod ait, quia 
 familiarium quidem seu amicorum cum eis nemo consensit 
 nec pericula belli participatus est, sed miserunt maculatos 
 ad Hierosolymam et ab eis solatia poposcerunt?

pro quibus 
 hoc amicitiis aut qua familiaritate praecedente facere potuerunt? 
 cum utique e diuerso hostes existerent et moribus 
 plurimum differentes. et illi, inquit, repente promissionibus 
 oboediunt, quia Aegyptum optinerent, tamquam eis non ualde 
 prouinciae experimentum habentibus, ex qua uicti fugatique 
 sunt.

et si quidem indigerent Hierosolvmitae uel in malis 
 constituti essent, forsitan ad talia consensissent; cum uero 
 ciuitatem inhabitarent felicissimam et prouinciam multam 
 meliorem Aegyptiacae regionis incolerent, <cur> cum eis, qui 
 dudum fuerunt inimici corpore uexati, quos neque sui domestici 
 ferre potuerunt, suo periculo laborarent? non enim

 

 
 
 
 futuram regis praesciebant fugam,

sed e diuerso dixit eis, quia 
 filius Amenofis trecenta milia pugnatorum habens occurreret 
 ad Pelusium. et hoc quidem uenientes indubitanter nouerunt, 
 paenitentiam uero eius et fugam penitus ignorabant.

deinde 
 dicit cum optinuissent Aegyptum multa mala gessisse ex 
 Hierosolymis uenientes *** habens criminari eos, qui ex his 
 uidentur extranei, cum ante illorum aduentum haec agerent 
 et se agere coniurassent qui genere Aegyptii essent.

posterioribus, 
 inquit, temporibus Amenofis adgressus pugna deuicit 
 et perimens hostes usque ad Syriam eos expulit; sic enim 
 omnimodis Aegyptus aperta uastationibus est ex quibuscumque 
 congredientibus locis.

putasne qui tunc bello optinuerant 
 eam, uiuere audientes Amenofin, neque inruptionem quae 
 ex Aethiopia fieri potuerat munierunt multas utique contra 
 hoc praeparationes habentes neque alium exercitum praepararunt? 
 ait enim: usque ad Syriam eos perimens exsecutus est 
 per arenam aridam, et [quia] palam est, quia non facile nec 
 sine bello transire potuisset exercitus.

Igitur secundum Manethonem neque ex Aegypto 
 genus est nostrum neque exinde quilibet inmixti sunt;

 

 
 
 
 leprosorum enim atque languentium plurimos credendum est in 
 lapidicinis multo tempore ac fatigatione defecisse, multos in 
 posterioribus bellis, innumeros autem in ultimo proelio atque 
 fuga perisse.

Superest mihi nunc aduersus eum de Moyse ratio 
 disputandi. hunc enim uirum mirabilem quidem et sacrum 
 Aegyptii putant, uolunt autem cum blasphemiis incredibilibus 
 falsitates inducere dicentes eum Hieropolitanum esse et ex 
 illis templis propter lepram fuisse sectatum.

probatur autem 
 in conscriptionibus, quia ante quingentos decem et octo 
 fuerit annos et nostros patres duxerit ex Aegypto in regionem, 
 quae nunc inhabitatur a nobis.

quia uero neque uitio quolibet 
 huiusmodi circa corpus fuerit uiolatus ex ipsis rebus agnoscitur. 
 leprosos enim sanciuit, quatenus nec in ciuitatibus 
 manerent nec in uicis inhabitarent, sed soli ambularent uestibus 
 ruptis, et contingentes eos uel uescentes cum eis inmundos 
 existimauit.

et licet eorum aegritudo aliquando curetur 
 propriamque naturae recipiant sanitatem, praedixit tamen, ut 
 purgationes quasdam atque purificationes ex lauacris fontium

 

 
 
 
 et totius capilli derasiones multaque et diuersa sacrificia

facientes sacram ingrediantur urbem, cum e diuerso esset 
 credibile, ut quadam prouidentia magis atque <clementia>, 
 si fuisset ea clade constrictus, circa similes uteretur.

et non 
 solum de leprosis ita sanciuit, sed neque eos, qui uel paruum 
 quiddam corporis minus haberent aut maculati essent, 
 immolare permisit, et super haec sacerdotes qui huiusmodi 
 calamitate tenerentur honore priuauit.

quomodo ergo credibile 
 est illum haec stulte sanxisse, qui fuerat huiusmodi calamitatibus 
 inuolutus, et contra se ad obprobrium et laesionem 
 tales exposuisse leges?

sed etiam nomen eius incredibiliter 
 transformauit; ait enim: Arsifas uocabatur. hoc siquidem non 
 eius figurationi conuenit.

quapropter iudico satis factum et 
 palam est, quia Manethon, donec secutus est antiquas historias 
 non multum ueritate frustratus est, cum uero ad fabulas 15 
 sine auctore conuersus est, aut incredibiliter composuit eas 
 aut hominibus credidit odiose loquentibus.

Post hunc igitur examinare uolo Chaeremonem; is 
 enim Aegyptiacam historiam scribere se dicens et adiciens 
 idem regis nomen, quod Manethon, id est Amenofin et filium 20

 

 
 
 
 eius Ramessin ait,

quia per somnium Isis apparuit Amenofi 
 terrens eum, quia templum ipsius fuerit bello subuersum, 
 nec non et quia dixerit Fritobautis scriba sacrorum, si ex 
 hominibus maculatis Aegyptus mundaretur, timor abscederet.

et tunc elegisse regem languentium milia trecenta quinquaginta 
 et eos expulisse, quorum duces fuisse scribam Moysen 
 et Iosep idem scribam sacrorum et habuisse eos Aegyptiaca 
 nomina, quorum uni quidem ponit Moysen, Iosep autem 
 Petesep.

hos dicit ad Pelusium uenisse et ibi comperisse 
 trecenta octuaginta milia, quae reliquerat Amenofis et ducere 
 in Aegyptum *** peruenisse.

Amenofin uero non ferentem 
 eorum inuasionem in Aethiopiam fugisse grauidamque reliquisse 
 uxorem, quae abscondita in quibusdam speluncis 
 generauerit filium nomine Ramessin; hunc, dum creuisset, 
 refert secutum esse Iudaeos in Syriam, cum essent circa 
 ducenta milia, et patrem Amenofin ex Aethiopia suscepisse.

Arbitror equidem [rem] manifestam esse et ipsa 
 prolatione edictorum utriusque fallaciam; aliqua namque subiacente 
 ueritate inpossibile est tanta discordia deuiare: qui 
 enim falsa componunt, non aliis consona scribunt, sed sibi 
 placentia quaeque confingunt.

ille siquidem desiderium dicit 
 regis, quatenus uideret deos, principium fuisse, ut uitiosi 
 pellerentur e regione, Chaeremon autem quasi proprium composuit 
 Isidis somnium.

et ille quidem Amenofin esse dicit, 
 qui praedixit regi purificationem esse faciendam, hic uero 
 Fritobautem. sed forte multitudinis numerus ualde uicinus 
 est: nam cum ille milia dixisset octuaginta, iste milia quinquaginta 
 et ducenta descripsit.

super haec igitur Manethon 
 quidem prius in lapidicinas maceratos dicit expulsos, deinde 
 dat eis ad habitandum Auarin et dum circa hora contra 
 Aegyptios pugnatum fuerit, tunc dicit euocasse eos Hieroso-

lymitarum auxilium, Chaeremon autem circa Pelusium

 

 
 
 
 inuenisse trecenta octuaginta milia uirorum quos reliquerat Amenofis 
 et denuo cum illis ingressos in Aegyptum et Amenofin 
 in Aethiopiam fugisse refert.

quod uero ualde fortissimum 
 est: nec qui aut unde fuerint tot milia exercitus nec siue 
 Aegyptii genere siue loco extraneo deuenissent, sed neque 
 causam aperuit, propter quam eos rex in Aegyptum reuocare 
 noluerit, qui circa leprosos somnium Isidis ita finxit.

Moyse 
 uero etiam Iosep Chaeremon tamquam eodem tempore expulsum 
 simul adiunxit, qui senior est Moyse generationibus 
 quattuor, quarum anni sunt paene octuaginta et centum.

proinde Ramesse Amenofis filius secundum Manethonem quidem 
 iuuenculus cum patre repugnat et una deuictus fugit in 
 Aethiopiam, hic uero fingit eum post fugam patris in quadam 
 spelunca natum et post haec pugna uincentem et Iudaeos in 
 Syriam expellentem numero quasi ducenta milia.

o quanta 
 mentiendi facilitas! non enim prius uel qui fuerunt ista 
 trecenta et octuaginta milia dixit nec quemadmodum ducenta 
 triginta milia sunt perempta, utrum in bello ceciderint an 
 certe ad Ramessin conuersa sint.

quod uero ualde mirabile 
 est, neque quos uocat Iudaeos potest ab eo cognosci, utrum

 

 

 
 
 
 illis prioribus ponit hanc appellationem id est ducentis quinquaginta 
 milibus leprosorum an trecentis octuaginta milibus, 
 qui erant circa Pelusium.

sed forte uacuum est pluribus conuincere 
 uerbis eos, qui sermonibus suis arguuntur; ex alienis 
 enim conuinci rationibus mediocre est.

His igitur explanatis introducam super istos LysimachuIIj, 
 qui idem argumentum falsitatis de leprosis et languentibus 
 usurpauit, sed transcendit etiam illorum ualde miraculum 
 suis figmentis, quae multo odio composuisse dinoscitur;

ait enim sub rege Aegyptiorum Bochore quosdam ex 
 populo Iudaeorum, qui erant leprosi et scabie pleni aliisque 
 uexati languoribus, ad templa fugisse petentes cibum et, cum 
 multi homines in has aegritudines incidissent, frugum sterili-

tatem in Aegypto factam et Bochorem Aegyptiorum regem 
 ad Ammonem misisse, ut de sterilitate uates interrogarent, 
 deumque respondisse, ut templa pollutis et impiis hominibus 
 purgarentur et de templis ad deserta loca propellerentur, 
 scabiosos enim atque leprosos in profundo esse maris mergendos, 
 tamquam Sole ex eorum uita grauiter indignante, 
 <et> templa purificari et ita reddere fructum terram.

Bochorem

 

 
 
 
 uero refert cum responsa recepisset sacerdotes et ariolos euocasse 
 atque iussisse, ut segregati omnes inmundi militibus 
 traderentur, leprosi uero in chartis plumbeis inuoluti in pelagi 
 profunda mergerentur,

demersis uero leprosis et scabie uitiatis 
 alios congregatos in deserti loca perituros exposuisse. 
 quos congregatos asserit cogitasse pro semet ipsis et nocte 
 superueniente ignem et candelabra pariter accendisse pro sua 
 munitione et nocte sequenti ieiunasse, ut placarent deos, 
 quatenus eos eriperent.

altera uero die quendam Moysen eis 
 persuasisse dixit, ut properantes unam uiam secarent, donec 
 ad loca habitabilia perueuirent eisque praecepisse ut nulli 
 hominum fauerent neque bona suadentibus adquiescerent, sed 
 pessima quaeque facerent deorumque templa et aras quae 
 possent inuenire subuerterent.

cunctisque consentientibus et 
 placita facientibus deserti eos iter arripuisse multaque passos, 
 quatenus ad habitabilem prouinciam peruenirent, et cum 
 hominibus contumelias crebro fecissent et templa uastassent, 
 ad terram quae nunc appellatur Iudaea eos uenisse commemorat 
 aedificantesque ciuitatem illic inhabitasse.

quae urbs arco 
 vijs lepoooXeta ? id est a templorum expoliatione Hierosolyma

 

 
 
 
 ex illorum qualitate denominata est, postea uero, dum multa 
 tempora ualuissent, nomen mutatum est ciuitatis propter obprobrium 
 et ciuitas Hierosolyma et ipsi Hierosolymitae uocati 
 sunt.

xxxv. Iste siquidem nec eundem regem quem illi dicere 
 potuit, sed nouum nomen composuit et introducens ueluti 
 somnium etiam prophetam Aegyptium dicit ad Ammonem 
 destinatum, quatenus de leprosis responsum peteretur.

sed et 
 ait collectam in templo multitudinem Iudaeorum. putasne 
 hoc nomen leprosis ponit an certe solummodo Iudaeis et qui 
 in languores inciderant? dicit enim: "populus Iudaeorum"; 
 qui populus?

aduena an certe genere prouincialis? cur igitur 
 Aegyptios existentes Iudaeos uocas? si uero peregrini sunt, 
 quare non dicis unde? uel quomodo rege multos quidem 
 eorum in pelago submergente ceteros autem in loca deserti 
 proiciente tantae multitudinis sunt reperti?

aut quemadmodum 
 desertum quidem egressi sunt et tenuerunt prouinciam,

 

 
 
 
 quam nunc inhabitare dinoscimur, fundaueruntque ciuitatem 
 et aedificauerunt templum omnibus famosissimum?

oportebat 
 autem et legislatoris non solum nomen edicere, sed etiam 
 genus exponere, qui fuerit uel ex quibus, uel cur huiusmodi 
 leges sancire praesumpsit de diis et de iniquitate circa 
 homines agenda per iter.

nam sine fuissent genere Aegyptii, 
 non facile poterant ex paternis moribus immutari, siue aliunde 
 uiderentur, quaedam eis sine dubio fuerant leges consuetudine 
 longa seruatae.

et siquidem de his qui expulerant eos 
 coniurassent, ut eis numquam fauerent, aliqua ratio uideretur, 
 contra omnes uero homines bellum eos optasse suscipere, 
 cum essent sicut ipse dicit in malis et omnium solatiis indigerent, 
 maxima stultitia non illorum, sed haec fingentis ostenditur. 
 iste namque etiam nomen positum ciuitati airo tffi 
 lepoaoAeia ?, id est a templorum expoliatione praesumpsit 
 edicere et hoc postea fuisse mutatum.

miranda res, quia 
 posteris quidem turpe fuit tale nomen et odiosum, ipsi uero 
 qui fundauerunt urbem, ornare semet ipsos eo uocabulo crediderunt. 
 hic autem fortissimus uir multa detractionis inperitia 
 non intellexit, quia hierosolin non idem uoce Iudaica quod

Graeca significat, quid ergo amplius quilibet poterit dicere 
 contra mendacium tam impudenter expositum? sed quoniam 
 congruam iam magnitudinem suscepit hic liber, aliud faciens 
 principium cetera praesentis operis explanare temptabo.

Priori quidem uolumine, karissime mihi Epaphrodite, de 
 antiquitate nostra monstraui Phoenicum et Chaldaeorum 
 Aegyptiorumque litteris satisfaciens ueritati multosque Graecorum 
 conscriptores adducens et meam e diuerso disputationem 
 aduersus Manethonem et Chaeremonem et alios quosdam 
 exhibui.

nunc autem inchoabo reliquos arguere, qui 
 ! contra nos aliqua conscripsere: inpulsus enim sum contra 
 I Apionem respondere grammaticum, si tamen assumi hoc 
 oportet officium.

horum igitur, quae ab eo conscripta sunt, 
 alia quidem similia sunt dictis aliorum, alia, ualde frigida, 
 plurima uero quandam tantummodo detractionem habentia, et 
 multam, ut ita dixerim, ineruditi probationem, tamquam ab

 

 

 
 
 
 homine composita et moribus prauo et totius uitae suae 
 temporibus importune.

quia uero multi hominum propter 
 stultitiam suam his potius sermonibus capiuntur quam illis, 
 quae multo studio conscribuntur, et derogationibus quidem 
 gaudent, praeconiis uero mordentur aliorum, necessarium 
 iudicaui, ut neque hunc sine examinatione relinquerem accusationem. 
 sationem nostram e diuerso uelut in iudicio conscribentem,

sed etiam illud in multis hominibus uideo consequens esse, 
 eo quod ualde delectentur, quando quis inchoans blasphemare 
 alio ipse de suis malis arguitur.

est itaque non facile eius 
 transire sermonem nec aperte nosse quid nititur edicere, et 
 paene tamquam in multo tumultu et confusione mendaciorum 
 alia quidem in similem incidunt speciem eorum, quae uti 
 reor examinauimus de regressu nostrorum progenitorum ex

Aegypto, alia uero ad accusationem pertinent in Alexandria 
 habitantium Iudaeorum, tertium uero caput in his mixtum 
 est de templi cultura et de accusatione aliarum legum.

Quia uero neque Aegyptii genere fuerunt nostri patres 
 nec propter morbum corporis aut huiusmodi alias calamitates 
 inde sunt pulsi, non solum sufficienter, sed ultra mensuram 
 ut credo monstratum est.

de quibus autem rebus adiecit 
 Apion, breuiter memorabo.

in tertio namque Aegyptiacorum

 

 
 
 
 sic ait: Moyses, sicut audiui a senioribus Aegyptiorum, fuit 
 Heliopolitanus de ciuitate Solis. qui patriis moribus eruditus 
 subdiuales ac montanas orationes agebat; templa enim, quae 
 habuit haec ciuitas, omnia contra subsolanum conuertit, ubi 
 et Solis est ciuitas constituta.

pro obeliscis autem columnas 
 statuit, in quibus figuram scaphae fecit, ut umbra sub aethere 
 solis circuitionem seruaret.

* huiusmodi quidem mira gramma-: 
 tici locutio est, mendacium uero sermonibus non egens sed 
 operibus manifestum uehementer apparens; non enim ipse 
 Moyses, quando primum tabernaculum deo construxit, ullam 
 figurationem huiusmodi in eo constituit neque facere posteris 
 delegauit, sed et postea, quando templum Hierosolymis Salomon 
 aedificauit, ab omni hac adinuentione cessauit, quam 
 concinnauit Apion.

audire uero se dicit a senioribus, quia 
 Moyses Heliopolitanus fuit, unde palam est, quia ipse iuuenis 
 existens illis credidit, qui propter aetatem nouerant eum 
 et cum eo fuerant enutriti.

considerandum est, utrum sit 
 uerisimile, quia iste quidem, cum sit grammaticus, de Homero 
 affirmare non potest, quae, patria sit eius, neque de

 

 
 
 
 Pythagora, qui non ante multum fuit tempus, Moysen uero, qui 
 tanta annorum multitudine iam praecedit, ita facile pronuntiat 
 credens auditui seniorum, unde palam est, quia mentitur.

de 
 temporibus autem, quibus ait Moysen eduxisse leprosos et 
 caecos et claudos, satis cum prioribus sui arbitror concordare 
 grammaticum.

Manethon enim sub regno Pathmosii discessisse 
 dicit ex Aegypto Iudaeos ante trecentos nonaginta tres annos 
 fugae Danai apud Argos, Lysimachus autem sub rege Bochore, 
 hoc est ante annos mille septingentos, Molon uero et 
 alii quidam sicuti eis uisum est.

omnium uero fidelissimus 
 Apion egressum certissime definiuit septima olympiade factum 
 eo anno, quo Carchedonem Phoenices fabricati sunt; hoc 
 autem adiecit de Carchedonen arbitratus indicium sibimet 
 apertum ueritatis existere, non autem intellexit, quia contra 
 se magis signum falsitatis afferret.

si enim de incredulitate 
 credere conuenit conscriptionibus Phoenicum, in illis Iromus 
 rex scriptus est senior fundatione Carcheedonis annis amplius 
 quinquaginta et centum, cuius rei superius fidem exhibui ex 
 historiis Phoenicum:

quia Salomoni aedificanti templum in

 

 
 
 
 Hierosolymis Iromus amicus fuit et multum praestitit ad 
 aedificationem templi. ipse uero Salomon aedificauit templum 
 post annos sexcentos et duodecim Iudaeorum egressionis ex 
 Aegypto.

numerum uero expulsorum eundem quem Lysimachus 
 posuit; ait enim centum et decem milia eos tuisse 
 mirabilemque insuper et credibilem reddidit rationem, ex qua 
 sabbatum nominatum dicit:

" Iter, inquit, agentes sex dierum 
 inguina grauia labore nimiae fatigationis habuerunt et propter 
 hanc causam septima die requieuerunt liberati in regione, 
 quae nunc Iudaea nuncupatur, et uocauerunt eundem diem 
 sabbatum Aegyptiacam seruantes linguam; inguinis enim 
 dolorem Aegyptii solent sabbato appellare.

" quis enim non 
 aut derideat oblocutionem hanc aut e diuerso conscriptione 
 huius inpudenti non obhorreat? palam namque est, ut ille 
 uult, quia omnes centum decem milia hominum inguina 
 simul habuerunt.

sed siquidem fuerunt [ut] illi caeci et claudi 
 et omni modo languentes, quales eos fuisse dicit Apion, 
 neque una die simul iter agere potuerunt, si uero ambulare 
 per multum desertum poterant et expersequentibus

 

 
 
 
 repugnabant, non omnes repente post diem septimum inguinibus 
 uulnerati sunt;

non enim naturaliter hoc quodam modo nascitur 
 uel ex necessitate iter agentibus apportatur, cumque 
 multa milia pugnantium plurimis diebus soleant mensurate 
 iter semper arripere, non subito hoc omnibus prouenisse 
 credibile est; unde probatur hoc inrationabile uehementer.

mirabilis autem Apion sex quidem diebus eos uenisse praedixit 
 in Iudaeam et rursus Moysen ad montem inter Aegyptum 
 et Arabiam positum, qui Sinaeus dicitur, ascendisse et 
 quadraginta diebus absconsum exinde descendisse atque leges 
 dedisse Iudaeis. quomodo itaque potuerunt idem ipsi et quadraginta 
 diebus in deserto et in inaquoso manere loco et 
 omnem inter haec positum sex diebus transire [desertum]?

circa nomen uero sabbati *** aut certe inscientiam nimie 
 callidissimam; sabbo enim et sabbatum plurimum inter se 
 differunt:

sabbatum enim secundum eloquentiam Iudaeorum 
 ab omni opere requies est, sabbo autem sicut ait ille significat 
 apud Aegyptios dolorem, qui uenit ex inguine.

Haec itaque uerba de Moyse et Aegyptiaca Iudaeorum

 

 
 
 
 liberatione Aegyptius Apion praeter alios innouasse cognoscitur. 
 mirandum tamen non est, si de nostris progenitoribus 
 mentiatur dicens eos genere Aegyptios esse,

cum ipse de 
 semet ipso e contrario sic fallatur, qui natus in Thasi 
 Aegyptiaca omnium Aegyptiorum ut ita dicam primus existens 
 ueram quidem regionem genusque negauit et Alexandrinum 
 se esse mentitus duritiam sui generis est confessus.

recte 
 igitur quos odit et quibus derogare uult eos uocat Aegyptios, 
 nisi enim prauissimos esse nosset Aegyptios, non genus 
 effugeret. magnifice namque sapientes de regionibus suis 
 gloriantur et earum nomine uocari congaudent, nocentes 
 autem cum hoc fecerint et alienas sibi regiones ascripserint, 
 eos ualde redarguunt.

unum itaque duorum circa nos Aegyptii 
 passi sunt: aut enim tamquam gloriantes simulant se 
 nostram *** aut socios nos suae nequitiae nituntur adiungere.

fortissimus autem Apion uidetur quidem blasphemiam contra 
 nos habitam uelut quandam mercedem Alexandrinis impendere 
 pro ciuitate sibi ab eis collata et nequitiam eorum sciens 
 Iudaeis cohabitantibus in Alexandria proposuit derogare et 
 per hoc omnes alios una concludens in utroque inpudenter 
 et ualde mentitus est.

Quae igitur sint mala atque durissima Iudaeorum <in>i 
 Alexandria commorantium pro quibus eos accusat, inspiciamus. 
 "V Venientes, inquit, in Syriam habitauerunt ad mare 
 sine portu uicini facti eiectionibus fluctuum".

si locus ergo 
 detractionem habet, quo dicto detrahit Alexandriae; illius 
 enim partes sunt ista maritima, quae sicut omnes confitentur 
 ad habitandum sunt optima.

ludaei uero siquidem bellis 
 optinuerunt ita ut haec postea non omitterent, fortitudinis 
 eorum indicium est, sed magis Alexander ad habitandum 
 dedit eis hunc locum et apud Macedonas aequo honore potiti 
 sunt.

nescio autem quid dicere uolebat Apion, cum ait: iuxta 
 necropolim id est mortuorum ciuitatem habitant, cum utique 
 essent circa regalia constituti; hactenus enim eorum tribus 
 appellationem habuit Macedonum.

qui siquidem legens epistolam 
 Alexandri regis et Ptolomaei Lagi et regum qui post 
 eum fuerunt, et statuam praesentem in Alexandria uidens 
 priuilegia continentem, quae Caesar maximus Iudaeis praebuit, 
 et haec cognoscens contraria scribere praesumpsit, malignus 
 fuit, si uero nihil horum nouit, indoctus.

illud quoque, quodI 
 se mirari dicit, quomodo cum Iudaei essent Alexandrini

 

 
 
 
 uocati sunt, similis inscientiae est. omnes etenim, qui ad 
 coloniam aliquam deuocantur et plurimum alterutris genere 
 differunt, ab aedificatoribus appellationem accipiunt.

et quid 
 opus est de aliis dicere? nostrorum enim ipsorum hi, qui 
 Antiochiam inhabitant, Antiocheni nominantur; ius enim ciuium 
 eis dedit conditor Seleucus. similiter et qui in Epheso 
 commorantur in alia Ionia cum ciuibus exinde natis uniuoci 
 sunt, hoc praebentibus regni eis per tempora successoribus.

Romanorum uero clementia cunctis non paruulum 
 donum appellationis suae concessit, non solum uiris singulis, 
 sed etiam maximis gentibus in communi. Hiberes denique 
 antiqui et Tyrrheni et Sabini [et] Romani uocantur.

si uero 
 hunc modum aufert; communis ciuitatis Apion, quiescat dicens 
 semet ipsum Alexandrinum. natus enim in profundissima Aegypto 
 quomodo erit Alexandrinus iure ciuilitatis sicut ipse in nobis 
 dicit ablato? cum solis Aegyptiis nunc orbis domini Romani 
 participari cuiuslibet ciuitatis interdixisse uideantur.

hic autem 
 ita robustus est, ut dignitates quas ipse impetrare prohibebatur 
 adipisci non ualens calumniari conetur eis, qui haec 
 iustissime perceperunt. non enim propter inopiam habitatorum

 

 

 

 
 
 
 ciuitatis. quam studiose aedificabat, Alexander nostrorum 
 aliquos ibi collegit, sed omnes approbans diligenter et uirtute 
 ac fide dignos inueniens hoc praeconium nostris exhibuit, 
 cum gentem nostram studeret non mediocriter honorare.

ait 
 enim Hecataeus, quia propter mansuetudinem atque fidem, 
 quam ei praebuere Iudaei, Samariam regionem adiecit, ut 
 eam sine tributis haberent.

similia quoque sapuit post Alexandrum 
 etiam Ptolomaeus Lagus de Iudaeis in Alexandria 
 commorantibus; nam et Aegyptiaca eis castra commisit arbitratus 
 ea fide simul eorum et fortitudine conseruanda et in 
 Cyrene credens se tutissime regnaturum nec non et in aliis 
 Libyae ciuitatibus ad ea loca partem Iudaeorum habitandi 
 causa direxit.

post hunc autem Ptolomaeus, qui Philadelphus 
 est appellatus, non solum si qui fuerunt captiui apud eos 
 nostrorum omnes absoluit, sed et pecunias eis saepius condonauit 
 et, quod maximum est, desiderauit agnoscere nostras

leges et sacrarum scripturarum uolumina concupiuit, misitque 
 rogans destinari uiros, qui ei interpretarentur legem; et ut 
 haec adprime conscriberentur, diligentiam hanc commisit non 
 quibuscumque uiris, sed Demetrium Phalirea et Andream et

 

 
 
 
 Aristeum ad haec implenda constituit, quorum eruditione 
 propriarum litterarum Demetrius differebat,

alii uero habebant 
 custodiam corporis eius iniunctam; his ergo hanc diligentiam 
 imperauit. non enim leges et patrum nostrorum philosophiam 
 discere concupisset, si his utentes despiceret et non potius 
 ualde miraretur.

Quae paene omnes in ordine progenitores eius Macedonum 
 reges ignorauerunt habentes circa nos praecipuum 
 familiaritatis affectum, tertius namque Ptolomaeus, qui uocatus 
 est benefactor, fortiter optinens Syriam uniuersam non 
 diis Aegyptiacis pro uictoria sollemnitates gratificas immolauit, 
 sed ueniens ad Hierosolymam multas hostias, sicuti nostri 
 moris est, deo sacrificauit et dignissima dicauit ornamenta 
 uictoriae.

Philometor autem Ptolomaeus et eius uxor CIeopatra 
 omne regnum commisere Iudaeis, et duces totius fuere 
 militiae Onias et Dositheus Iudaei, quorum nominibus derogat 
 Apion, cum debuisset opera eorum potius mirari et gratias 
 agere, quoniam liberauerunt Alexandriam, quam ueluti 
 defendere se quis confingit.

nam dum rebellio surrexisset in 
 Cleopatrae regno et periculum pessimae perditionis insisteret,

 

 

 
 
 
 istorum labore ciuitas intestinis proeliis est erepta. sed 
 . "Postea, inquit, Onias ad urbem deduxit exercitum paruum,

cura esset illic Theraius praesens Romanorum legatus" quod, 
 ut ita dicam, recte atque iuste factum est. Ptolomaeus enim, 
 qui cognominatus est Physcon, moriente suo fratre Ptolomaeo 
 Philometore egressus est de Cyrene uolens reginam Cleopatra 
 expellere et filios regis, ut ipse regnum iniuste sibimet 
 applicaret;

propter haec ergo Onias aduersus eum bellum 
 pro Cleopatra suscepit et fidem, quam habuit circa reges, 
 nequaquam in necessitate deseruit.

testis autem deus iustitiae 
 eius manifestus apparuit: nam Physcon Ptolomaeus cum 
 aduersus exercitum quidem Oniae pugnare praesumeret, omnes 
 uero Iudaeos in ciuitate positos cum filiis et uxoribus 
 capiens nudos atque uinctos elephantis subiecisset, ut ab eis 
 conculcati deficerent, et ad hoc etiam bestias ipsas debriasset, 
 in contrarium quae praeparauerat euenerunt.

elephanti enim 
 relinquentes sibi appositos Iudaeos impetu facto super amicos 
 eius multos ex ipsis interemerunt. et post haec Ptolomaeus 
 quidem aspectum terribilem contemplatus est prohibentem se, 
 ut illis noceret hominibus.

concubina uero sua karissima, 
 quam alii quidem Ithacam, alii uero Hirenen denominant, i 
 supplicante ne tantam inpietatem perageret et concessit et ex

 

 
 
 
 his, quae iam egerat uel acturus erat, paenitentiam egit. unde 
 recte hanc diem Iudaei < in> Alexandria constituti, eo quod 
 aperte a deo salutem promeruerunt, celebrare noscuntur.

Apion autem omnium calumniator etiam propter bellum 
 aduersus Physconem gestum Iudaeos accusare praesumpsit, 
 cum eos laudare debuerit. is autem etiam ultimae Cleopatrae 
 Alexandrinorum reginae meminit ueluti nobis improperans, 
 quoniam circa nos fuit ingrata, et non potius illam redarguere 
 studuit;

cui nihil omnino iniustitiae et malorum 
 operum defuit uel circa generis necessarios uel circa maritos 
 suos, qui etiam dilexerunt eam, uel in communi contra 
 Romanos omnes et benefactores suos imperatores; quae etiam 
 sororem Arsinoen occidit in templo nihil sibi nocentem,

peremit autem et fratrem insidiis paternosque deos et sepulcra 
 progenitorum depopulata est, percipiensque regnum a 
 primo Caesare eius filio et successori rebellare praesumpsit 
 Antoniumque corrumpens amatoriis rebus et patriae inimicum 
 fecit et infidelem circa suos amicos instituit, [alios quidem 
 genere regali spolians, alios autem demens et ad mala gerenda 
 compellens.

] sed quid oportet amplius dici, cum illum ipsum 
 in nauali certamine relinquens id est maritum et parentem

 

 
 
 
 communium filiorum tradere eum exercitum ac principatum 
 et se sequi coegit?

nouissime uero Alexandria a Caesare capta 
 ad hoc usque perducta est, ut salutem hinc sperare se iudicaret, 
 si posset ipsa manu sua Iudaeos perimere, eo quod 
 circa omnes crudelis et infidelis extaret. putasne gloriandum 
 nobis non est, si quemadmodum dicit Apion famis tempore 
 Iudaeis triticum non est mensa?

sed illa quidem poenam subiit 
 competentem. nos autem maximo Caesare utimur teste 
 solatii atque fidei, quam circa eum contra Aegyptios gessimus, 
 nec non et senatu eiusque dogmatibus et epistolis 
 Caesaris Augusti, quibus nostra merita comprobantur.

has 
 litteras Apionem oportebat inspicere et secundum genera 
 examinare testimonia sub Alexandro facta et omnibus Ptolomaeis 
 et quae a senatu constituta sunt nec non et a maximis 
 Romanis imperatoribus.

si uero Germanicus frumenta cunctis 
 in Alexandria commorantibus metiri non potuit, hoc indicium 
 est sterilitatis ac necessitatis frumentorum, non accusatio 
 Iudaeorum. quid enim sapiant omnes imperatores de Iudaeis 
 in Alexandria commorantibus, palam est.

nam amministratio 
 tritici nihilo minus ab eis, quam ab aliis Alexandrinis translata 
 est, maximam uero eis fidem olim a regibus datam

 

 
 
 
 conseruauerunt, id est fluminis custodiam totiusque custodiae, 
 nequaquam his rebus indignos esse iudicantes.

Sed super haec, quomodo ergo, inquit, si sunt ciues, 
 eosdem deos, quos Alexandrini, non colunt? cui respondeo: 
 quomodo etiam, cum uos sitis Aegyptii, inter alterutros 
 proelio magno et sine foedere de religione contenditis?

an 
 certe propterea non uos omnes dicimus Aegyptios et neque 
 communiter homines, quoniam bestias aduersantes naturae 
 nostrae colitis multa diligentia nutrientes, cum genus utique 
 nostrorum unum itaque idem esse uideatur?

si autem in 
 uobis Aegyptiis tantae differentiae opinionum sunt, quid miraris 
 super his, qui aliunde in Alexandriam aduenerunt, si 
 in legibus a principio constituti circa talia permanserunt?

autem etiam seditionis causas nobis apponit: qui si cum 
 ueritate ob hoc accusat Iudaeos in Alexandria constitutos, 
 cur omnes nos culpat ubique positos, eo quod noscamur 
 habere concordiam?

porro etiam seditionis auctores quilibet 
 inueniet Apionis similes Alexandrinorum fuisse ciues. donec 
 enim Graeci fuerunt et Macedones hanc ciuilitatem habentes, 
 nullam seditionem aduersus nos gesserunt, sed antiquis 
 cessere sollemnitatibus; cum uero multitudo Aegyptiorum 
 creuisset inter eos propter confusiones temporum, etiam hoc 
 opus semper est additum, nostrum uero genus permansit

 

 
 
 
 purum.

ipsi igitur molestiae huius fuere principium nequaquam 
 populo Macedonicam habente constantiam neque prudentiam 
 Graecam, sed cunctis scilicet utentibus malis moribus 
 Aegyptiorum et antiquas inimicitias aduersum nos exercentibus.

e diuerso namque factum est, quod nobis improperare praesumunt; 
 nam cum plurimi eorum non oportune ius eius 
 ciuilitatis optineant, peregrinos uocant eos, qui hoc priuilegium 
 a dominis impetrasse noscuntur.

nam Aegyptiis neque 
 regum quisquam uidetur ius ciuilitatis fuisse largitus neque 
 nunc quilibet imperatorum, nos autem Alexander quidem 
 introduxit, reges autem auxerunt, Romani uero semper custodire 
 dignati sunt.

itaque derogare nobis Apion conatus est, 
 quia imperatorum non statuamus imagines, tamquam illis hoc 
 gnorantibus aut defensione Apionis indigentibus, cum potius 
 debuerit ammirari magnanimitatem mediocritatemque Romanorum, 
 quoniam subiectos non cogunt patria iura transcendere, 
 sed suscipiunt honores, sicut dare offerentes pium i 
 atque legitimum est. non enim honores gratiam habent, qui 
 ex necessitate et uiolentia conferuntur.

Graecis itaque et 
 aliis quibusdam bonum esse creditur imagines instituere. 
 denique et patrum et uxorum filiorumque figuras depingentes 
 exultant, quidam uero etiam nihil sibi competentium sumunt

 

 
 
 
 imagines, alii uero et seruos diligentes hoc faciunt. quid ergo 
 mirum est, si etiam principibus ac dominis hunc honorem 
 praebere uideantur?

porro noster legislator, non quasi prophetans 
 Romanorum potentiam non honorandam, sed tamquam 
 causam neque deo neque hominibus utilem despiciens et, 
 quoniam totius animati, multo magis dei inanimatum probatur 
 inferius, interdixit imagines fabricari.

aliis autem honoribus 
 post deum colendos non prohibuit uiros bonos, quibus nos 
 et imperatores et populum Romanorum dignitatibus ampliamus.

facimus autem pro eis continua sacrificia et non solum 
 cotidianis diebus ex impensa communi omnium Iudaeorum 
 talia celebramus, uerum cum nullas alias hostias ex communi 
 neque pro filiis peragamus, solis imperatoribus hunc honorem 
 praecipuum pariter exhibemus, quem hominum nulli persoluimus.

haec itaque communiter satisfactio posita sit aduersus 
 Apionem pro his, quae de Alexandria dicta sunt.

Ammiror autem etiam eos, qui ei huiusmodi fomitem 
 praebuerunt, id est Posidonium et Apollonium Molonis, 
 quoniam accusant quidem nos, quare nos eosdem deos cum 
 aliis non colimus, mentientes autem pariter et de nostro 
 templo blasphemias componentes incongruas non se putant 
 impie agere, dum sit ualde turpissimum liberis qualibet 
 ratione mentiri, multo magis de templo apud cunctos homines 
 nominato et tanta sanctitate pollente.

in hoc enim 

 

 
 
 
 sacrario Apion praesumpsit edicere asini caput collocasse Iudaeos 
 et eum colere ac dignum facere tanta religione; et hoc adfirmat 
 fuisse depalatum, dum Antiochus Epiphanes expoliasset 
 templum, et illud caput inuentum ex auro compositum multis 
 pecuniis dignum.

ad haec igitur prius equidem dico, quoniam 
 Aegyptius uel, si aliquid tale apud nos fuisset, nequaquam 
 debuerat increpare, cum non sit deterior asinus furonibus 
 et hircis et aliis, quae sunt apud eos dii.

deinde 
 quomodo non intellexit operibus increpatus de incredibili suo 
 mendacio? legibus namque semper utimur hisdem, in quibus 
 sine fine consistimus, et cum uarii casus nostram ciuitatem 
 sicut etiam aliorum uexauerint et Pius ac Pompeius Magnus 
 et Licinius Crassus et ad nouissimum Titus Caesar bello 
 uincentes optinuerint templum, nihil huiusmodi illic inuenerunt, 
 sed purissimam pietatem, de qua nihil nobis e\'st apud 
 alios effabile.

quia uero Antiochus neque iustam fecit templi 
 depraedationem, sed egestate pecuniarum ad hoc accessit, 
 cum non esset hostis, et super nos auxiliatores suos et 
 amicos adgressus est nec aliquid dignum derisione illic 
 inuenit, multi et digni conscriptores super hoc quoque

testantur, Polybius Megalopolita, Strabon Cappadox, Nicolaus

 

 
 
 
 Damascenus, Timagenes et Castor temporum conscriptor et 
 Apollodorus; omnes dicunt pecuniis indigentem Antiochum. 
 transgressum foedera Iudaeorum expoliasse templum auro 
 argentoque plenum.

haec igitur Apion debuit respicere, nisi 
 cor asini ipse potius habuisset et impudentiam canis, qui 
 apud ipsos assolet coli; neque enim extrinsecus aliqua ratiocinatione 
 mentitus est.

nos itaque asinis neque honorem 
 neque potestatem aliquam damus, sicut Aegyptii crocodillis 
 et aspidibus, quando eos, qui ab istis mordentur et a crocodillis 
 rapiuntur, felices et deo dignos arbitrantur.

sed sunt 
 apud nos - asini, quod apud alios sapientes uiros, onera sibimet 
 imposita sustinentes et, licet ad areas accedentes comedant 
 aut uiam propositam non adimpleant, multas ualde 
 plagas accipiunt quippe operibus et ad agriculturam rebus 
 necessariis ministrantes;

sed aut omnium gurdissimus fuit 
 Apion ad componendum uerba fallacia, aut certe ex rebus 
 initia sumens haec implere non ualuit, quando nulla potest 
 contra nos blasphemia prouenire.

Alteram uero fabulam derogatione nostra plenam de 
 Graecis apposuit; de quo hoc dicere sat erit, quoniam qui 
 de pietate loqui praesumunt oportet eos non ignorare minus

 

 
 
 
 esse inmundum per templa transire, quam sacerdotibus 
 scelesta uerba confingere.

isti uero magis studuerunt defendere 
 sacrilegum regem, quam iusta et ueracia de nostris et 
 de templo conscribere; uolentes enim Antiocho praestare et 
 infidelitatem ac sacrilegium eius tegere, quo circa gentem 
 nostram est usus propter egestatem pecuniarum, detrahentes 
 nobis etiam, quae in futuro essent dicenda, mentiti sunt.

propheta uero aliorum factus est Apion et dixit Antiochum 
 in templo inuenisse lectum et hominem in eo iacentem et 
 propositam ei mensam maritimis terrenisque et uolatilium 
 dapibus plenam et obstipuisset his homo.

illum uero mox 
 adorasse regis ingressum tamquam maximum ei solacium 
 praebiturum ac procidentem ad eius genua extensa dextra 
 poposcisse libertatem, et iubente rege, ut confideret et diceret, 
 quis esset uel cur ibidem habitaret uel quae esset causa 
 ciborum eius, tunc hominem cum gemitu et lacrimis lamentabiliter 
 suam narrasse necessitatem.

ait, inquit, esse quidem 
 se Graecum et, dum peragraret prouinciam propter uitae causam, 
 direptum se subito ab alienigenis hominibus atque 
 deductum ad templum et inclusum illic et a nullo conspici,

 

 
 
 
 sed cuncta dapium praeparatione saginari,

et primum quidem 
 haec sibi inopinabilia beneficia prodidisse et detulisse laetitiam, 
 deinde suspicionem, postea stuporem, ac postremum 
 consulentem a ministris ad se accedentibus audisse legem 
 ineffabilem Iudaeorum, pro qua nutriebatur, et hoc illos, 
 facere singulis annis quodam tempore constituto.

et comprehendere 
 quidem Graecum peregrinum eumque annali tempore 
 saginare et deductum ad quandam siluam occidere quidem 
 eum hominem et eius corpus sacrificare secundum suas sollemnitates 
 et gustare ex eius uisceribus et iusiurandum 
 facere in immolatione Graeci, ut inimicitias contra Graecos 
 haberent, et tunc in quandam foueam reliqua hominis pereuntis 
 abicere.

deinde refert eum dixisse paucos iam dies de 
 uita sibimet superesse atque rogasse, ut erubescens Graecorum 
 deos et superantes in suo sanguine insidias Iudaeorum 
 de malis eum circumastantibus liberaret.

huiusmodi ergo 
 fabula non tantum omni tragoedia plenissima est, sed etiam 
 inpudentia crudeli redundat, non tamen a sacrilegio priuat 
 Antiochum, sicut arbitrati sunt qui haec ad illius gratiam 
 conscripserunt;

non enim praesumpsit aliquid tale, ut ad 
 templum accederet, sed sicut aiunt inuenit non sperans. fuit

 

 
 
 
 ergo uoluntate iniquus [impius] et nihilominus sine deo, 
 quantauis sit mendacii superfluitas, quam ex ipsa re cognoscere 
 ualde facillimum est.

non enim circa solos Graecos 
 discordia legum esse dinoscitur, sed maxime aduersus Aegyptios 
 et plurimos alios. *¬´* quem enim horum non contigit 
 aliquando circa nos peregrinari, ut aduersus solos Graecos 
 renouata coniuratione per effusionem sanguinis egeremus?

uel 
 quomodo possibile est, ut ad has hostias omnes Iudaei colligerentur 
 et tantis milibus ad gustandum uiscera illa sufficerent, 
 sicut ait Apion? uel cur inuentum hominem quicumque

fuit, non enim suo nomine conscripsit *** aut quomodo eum in 
 suam patriam rex non cum pompa deduxit, dum posset hoc 
 faciens ipse quidem putari pius et Graecorum amator eximius, 
 assumere uero contra Iudaeorum odium solacia magna 
 cunctorum.

sed haec relinquo; insensatos enim non uerbis sed 
 operibus decet arguere. sciunt igitur omnes, qui uiderunt 
 constructionem templi nostri, qualis fuerit, et intransgressibilem 
 eius purificationis integritatem.

quattuor etenim 
 habuit porticus in circuitu et harum singulae propriam

 

 
 
 
 secundum legem habuere custodiam. in exteriorem itaque 
 ingredi licebat omnibus, etiam alieni genis, mulieres tantummodo 
 menstruatae transire prohibebantur.

in secunda 
 uero porticu cuncti Iudaei ingrediebantur eorumque coniuges, 
 cum essent ab omni pollutione mundae, in tertia masculi 
 Iudaeorum mundi existentes atque purificati, in quarta autem 
 sacerdotes stolis induti sacerdotalibus, in adytum uero soli 
 principes sacerdotum propria stola circumamicti.

tanta uero 
 est circa omnia prouidentia pietatis, ut secundum quasdam 
 horas sacerdotes ingredi constitutum sit. mane etenim aperto 
 templo oportebat facientes traditas hostias introire et meridie 
 rursus, dum clauderetur templum.

denique nec uas aliquod 
 portari licet in templum, sed erant in eo solummodo posita 
 altare, mensa, turibulum, candelabrum, quae omnia et in lege 
 conscripta sunt;

etenim nihil amplius neque mysteriorum 
 aliquorum ineflabilium agitur neque intus ulla epulatio ministratur; 
 haec enim, quae praedicta sunt, habent totius populi 
 testimonium manifestationemque gestorum.

licet enim sint 
 tribus quattuor sacerdotum et harum tribuum singulae habeant 
 hominum plus quam quinque milia, fit tamen obseruatio 
 particulariter per dies certos, et his transactis, alii succedentes 
 ad sacrificia ueniunt et congregati in templum mediante die 
 a praecedentibus claues templi et ad numerum omnia uasa

 

 
 
 
 percipiunt nulla re, quae ad cibum aut potum adtineat, in 
 templo delata.

talia namque etiam ad altare offerre prohibitum 
 est praeter illa, quae ad sacrificia praeparantur. quid ergo 
 Apionem esse dicimus nisi nihil horum examinantem uerba 
 incredula protulisse? sed turpe est; historiae enim ueram 
 notitiam se proferre grammaticus non promisit?

et sciens templi 
 nostri pietatem hanc quidem praetermisit, hominis autem 
 Graeci comprehensionem finxit et pabulum ineffabile et ciborum 
 opulentissimam claritatem et seruos ingredientes ubi nec 
 nobilissimos Iudaeorum licet intrare, nisi fuerint sacerdotes.

hoc ergo pessima est impietas atque mendacium spontaneum 
 ad eorum seductionem, qui noluerint discutere ueritatem. per 
 ea siquidem mala et ineffabilia, quae praedicta sunt, nobis 
 detrahere temptauerunt.

Rursumque tamquam piissimos deridet adiciens fabulae 
 suae Mnaseam. ait enim illum rettulisse, dum bellum Iudaei 
 contra Iudaeos haberent, longo quodam tempore in aliqua 
 ciuitate Iudaeorum, qui Dorii nominantur, quendam eorum,

 

 
 
 
 qui in ea Apollinem colebat, uenisse ad Iudaeos, cuius 
 hominis nomen dicit Zabidon, deinde, quia eis promisisset 
 traditurum se eis Apollinem deum Doriensium uenturumque 
 illum ad nostrum templum, si omnes abscederent,

et credidisse 
 omnem multitudinem Iudaeorum. Zabidon uero fecisse 
 quoddam machinamentum ligneum et circumposuisse* sibi et in 
 eo tres ordines infixisse lucernarum et ita ambulasse, ut 
 procul stantibus appareret quasi stellae per terram iter 
 agentes.

porro Iudaeos inopinabili uisione obstipuisse et longe 
 constitutos tenuisse silentium, Zabidon uero multa quiete ad 
 templum uenisse et aureum detraxisse asini caput, sic enim 
 urbane conscribit, et rursus ad Dora uelociter aduenisse.

igitur et nos dicere possumus, quia asinum hoc est semet 
 ipsum Apion grauat et facit stultitia simul et mendaciis 
 oneratum; loca namque quae non sunt conscribit et ciuitates 
 nesciens transfert.

Idumaea enim prouinciae nostrae 
 confinis est posita iuxta Gazam, et nulla ciuitas huius Dora 
 nuncupatur. in Phoenice uero iuxta montem Carmelum Dora 
 ciuitas appellatur in nullo concordans Apionis oblocutionibus, 
 quattuor enim dierum itinere procul est a Iudaea.

cur itaque 
 nos rursus accusat, eo quod non habeamus communes cum

 

 

 

 
 
 
 aliis deos, si sic facile crediderunt patres nostri ad se uenturum- . 
 turum Apollinem et cum stellis eum. ambulare supra terram 
 putauerunt?

lucernam enim primo numquam uiderunt, qui 
 licet tanta et talia candelabra concelebrant, sed nec aliquis 
 ei ambulanti per prouinciam ex tantis milibus obuiauit; 
 desolatos enim etiam muros custodibus comperit et hoc tempore 
 proelii.

cetera iam relinquo; ianuae enim templi altitudine 
 quidem erant cubitorum sexaginta, latitudine uero 
 uiginti, omnes deauratae et paene auro puro confectae; has 
 claudebant non minus quam uiri; ducenti diebus singulis et 
 relinquere eas apertas nefandissimum nimis erat.

facile ergo 
 eas lucernifer ille aperuisse creditur, qui solus etiam habuisse 
 asini caput aestimabatur; quapropter dubium est, utrum hoc 
 caput Zabidon denuo reuocauit an certe sumens Apion introduxit 
 in templum, ut Antiochus inueniret, unde in secundo

Apioni aliquam mentiendi daret occasionem ( ) et conscribendi 
 uerba iurantium per deum factorem caeli et terrae et 
 maris nulli Iudaeos fauturos alienigenae et maxime Graecis.

oportebat autem mentientem absolute dicere: nulli fauturos

 

 
 
 
 alienigenae et magis Aegyptiis; sic etenim ab initio poterant 
 eius figmenta de iureiurando congruere, ab Aegyptiis utique 
 non propter malignitatem suam, sed propter calamitates 
 expulsi sunt.

a Graecis autem plus locis quam studiis sumus 
 abiuncti, ita ut nullae inter nos et illos inimicitiae uel zelotypiae 
 esse noscantur. e diuerso namque multos eorum ad 
 nostras leges contigit accessisse, quorum quidam permanserunt, 
 quidam uero perdurare non ferentes denuo recesserunt.

hoc tamen iusiurandum numquam se quisquam audisse meminit 
 apud nos habitum, sed solus Apion ut uidetur audiuit; 
 ipse utique composuit.

Nimis igitur haec maxima compositio etiam in futuro 
 dicenda Apionis ammiratione dignissima est quarum rerum 
 hoc affirmat indicium, quia neque legibus iustis utamur nec 
 deum colamus, ut conuenit, sed diuersis gentibus seruiamus 
 et calamitates quasdam circa ciuitatem sustineamus, cum 
 utique principalis ciuitas Romanorum sit, cuius ciues soli ab 
 initio regnare atque non seruire consueuerunt;

quis etenim 

 

 

 
 
 
 ab horum magnanimitate se ualeat abstinere? nullus etenim 
 aliorum potest dicere sermonem quem Apion locutus est,

quando paucis contigit in principatu continue praesidere et 
 non rursus aliis facta mutatione seruire; plurimae namque 
 gentes aliis oboedire coactae sunt.

soli autem Aegyptii, eo 
 quod refugiant sicut aiunt in eorum prouincia dii atque saluentur 
 migrantes in effigies bestiarum, honorem praecipuum 
 inuenerunt, ut nulli famularentur horum, qui Asiam Europamque 
 tenuerunt; qui scilicet unam diem ex aeuo totius 
 saeculi non habuere libertatem neque apud indigenas dominos 
 neque apud externos.

nam quemadmodum eis usi sint Persae 
 non semel solummodo sed frequenter uastantes urbes, templa 
 uertentes et putatos apud eos interficientes deos, improperare 
 non studeo.

non enim conuenit stultitiam nos indocti Apionis 
 imitari, qui neque casus Atheniensium neque Lacedaemoniorum 
 animo suo concepit, quorum alios quidem fortissimos, alios 
 uero piissimos Graecorum omnes affirmant.

relinquo etiam 
 reges pietate famosissimos, quorum summi diuersis uitae sunt 
 calamitatibus sauciati; dimitto dirutam Atheniensium arcem. 
 templum Ephesenum et Delphos aliaque multa, pro quibus

 

 
 
 
 nullus intulit sustinentibus sed potius inferentibus improperia.

nouus autem accusator nostrorum Apion inuentus est, malorum 
 suorum apud Aegyptum gestorum prorsus oblitus, sed 
 Sesostris eum, quem refert fabula regem fuisse Aegypti, ut 
 creditur, excaecauit. uerumtamen possumus et nos dicere 
 nostros reges Dauid et Salomonem, qui multas subdidere 
 gentes.

sed de his modo supersedendum est; quae uero 
 cunctis nota sunt Apion modis omnibus ignorauit: quoniam . 
 Persis et post illos principibus Asiae Macedonibus Aegyptii 
 quidem seruierunt nihil differentes a famulis,

nos autem liberi 
 consistentes etiam ciuitatum in circuitu positarum tenuimus 
 principatum annis uiginti et centum usque ad Pompeium 
 Magnum, et dum uniuersi sunt expugnati a Romanis principibus 
 omnium, soli propter fidem suam maiores nostri auxiliatores 
 et amici fuerunt.

Sed queritur, quia uiros mirabiles non praebuimus 
 uelut quarundam artium inuentores aut sapientia differentes, 
 et inter hos enumerat Socratem et Zenonem et Cleanthem et 
 aliquos huiusmodi. deinde, quod potius est mirandum, semet 
 ipsum his adiecit et beatificat. Alexandriam, quia ciuem talem

 

 
 
 
 habere meruerit, quod rite facit.

oportebat enim ut ipse sui 
 testis existeret, qui aliis omnibus sic inportunus et callidus 
 esse uidebatur et uita uerboque corruptus; quapropter recte 
 quilibet Alexandriae condolebit, si super isto aliquid magni 
 sapuerit. de uiris autem, qui fuerunt apud nos titulo nullo 
 laudis inferiores, sciunt qui uoluerint nostrae antiquitatis\', 
 libris incumbere.\'

Reliqua uero quae in accusatione conscripta sunt, 
 dignum erat forte sine satisfactione relinquere, ut ipse sui 
 potius et aliorum Aegyptiorum accusator extaret. queritur 
 enim, eo quod animalia consueta sacrificemus et non uescamur 
 carnibus suillinis, sed et circumcisionem genitalium uehementer 
 irridet.

de nostrorum quidem animalium peremptione 
 communio nobis est cum aliis hominibus uniuersis, Apion 
 autem sacrificantes nos redarguens increpat semet ipsum, cum 
 genere sit Aegyptius; non enim Graecis aut Macedonibus 
 f\\duersatur; isti enim optant sacrificare ŒµÃîœ∞Œ±œÑœâÃÅŒºŒ≤œâŒπŒ±Œπ d est centumboa 
 suis diis et sacerdotibus utuntur ad epulas. quae 
 cum ita sint, non propterea contigit mundum animalibus 
 desolari, quod Apion expauit.

cuncti tamen si sollemnitates 
 Aegyptiorum sequerentur, desolaretur quidem mundus

 

 
 
 
 hominibus, ferocissimis autem bestiis impleretur, quas isti iudicantes 
 deos diligenter enutriunt.

etenim si quis eum consuleret, 
 quos putaret omnium Aegyptiorum esse sapientes atque 
 deicolas, sacerdotes sine dubio fateretur.

haec enim duo 
 dicunt sibimet ab initio a regibus esse praecepta, ut deos 
 colant et sapientiam diligant, quod illi facere praecipue 
 iudicantur; qui tamen et circumciduntur omnes et a porcinis 
 abstinent cibis. sed neque ullus alter Aegyptiorum cum eis 
 diis sacrificare dinoscitur.

caecus igitur fuit Apion, quando 
 pro Aegyptiis nostras detractiones componens illos uidetur 
 potius accusare, qui non solum utuntur sollemnitatibus, quas 
 in nobis culpat iste, sed etiam alios circumcidi docent, sicuti 
 dixit Herodotus.

unde recte mihi uidetur Apion propter 
 patriae suae leges multam soluisse blasphemiae; etenim necessario 
 circumcisus circa genitalia, uulnere ei facto nihil ei 
 circumcisio profuit et putrefactus magnis doloribus expirauit.

oportet enim bene sapientes in legibus propriis circa pietatem 
 integre permanere et aliorum minime permanere. iste uero 
 suas quidem leges effugiit, de nostris uero mentitus est. hic 
 itaque terminus uitae fuit Apionis. sed et noster hic iam 
 finem liber accipiet.

Quoniam uero et Apollonius Molon et Lysimachus et 
 alii quidam tam per ignorantiam quam per insaniam de legislatore 
 nostro Moyse et legibus uerba protulerunt nec iusta nec 
 uera, dum illi quidem ueluti mago atque fallaci derogant, 
 leges autem malitiae apud nos nulliusque uirtutis affirmant 
 esse doctrices, uolo breuiter et de omni conuersatione nostra 
 et de particulari sicuti potuero proferre sermonem.

reor enim 
 fore manifestum, quia et ad pietatem ** alterutrum uniuersalemque 
 clementiam, insuper ad iustitiam laborumque tolerantiam 
 et ad contemptum mortis optimas leges positas habeamus.

rogo tamen lecturos, ut non cum inuidia exequantur 
 huius operis lectionem. non enim proposui laudes conscribere 
 nostrorum, sed aduersus eos, qui nos plurimum et fallaciter 
 accusarunt, satisfactionem hanc puto esse iustissimam.

proinde 
 accusationem Apollonius non continue sicut Apion instituit, 
 sed dispersim, quippe cum aliquando quidem nos sine deo

 

 
 
 
 et hominibus odiosos appellet, aliquando uero formidinem 
 nobis improperat et e diuerso rursus aliquando de praesumptione 
 fastuque gentis nostrae queritur. dicit autem etiam stultiores 
 a barbaris et propterea nullum inuentum nos solos uitae 
 utile comperisse.

haec autem omnia manifeste redarguuntur, 
 dum uniuersa e contrario quam ab eo sunt dicta monstrantur 
 et legibus imperata et a nobis cum omni integritate gesta.

si uero coactus fuero facere mentionem legum contrariarum 
 apud alios constitutarum, huius - rei culpabiles illi sunt, qui 
 nostras sollemnitates tamquam malas dicere uoluerunt; quibus 
 neutrum puto remanere quod dicant, neque quia eas 
 habeamus leges, quarum ego capitales et summas ad increpandum 
 positurus sum, neque quia non praecipue in legibus 
 propriis perduramus.

Paulum ergo sumens onus nolo prius edicere, quia 
 eorum, qui sine lege et ordine uiuunt, hi, qui ordinis et 
 communium legis amatores extiterunt et primi hoc inchoauerunt, 
 recte mansuetudine naturaeque uirtute praestare dicendi 
 sunt.

denique conantur singuli eorum gesta sua ad antiquitatem 
 referre, ut imitatores aliorum uideantur existere, et

 

 
 
 
 non ipsi potius aliis, ut legitime uiuere debeant, exponere;

his igitur hunc modum habentibus uirtus legislatoris est 
 meliora considerare et his, qui usuri sunt legibus quas 
 posuerit, satisfacere, quia rectae sunt, populi uero est, ut in 
 omnibus quae sunt constituta perduret et neque felicitate 
 procedente neque calamitatibus aliquid horum inmutet.

dico 
 igitur nostrum legislatorem quorumlibet qui memorantur 
 legislatorum antiquitate praecedere: Lycurgus enim et Solon 
 et Zaleucus Locrenus et omnes qui apud Graecos mirabiles 
 sunt nouelli atque recentes quantum ad illum comparati 
 esse noscuntur, quando nec ipsum nomen legis fuisse olim 
 apud Graecos agnoscitur;

testis Homems est, qui nusquam 
 in opere suo hoc usus est nomine; non enim secundum 
 legem, sed indefinitis sententiis et regum praeceptionibus 
 populus regebatur. unde etiam multo tempore permanserunt 
 tantum moribus utentes et non scripto et multa horum semper 
 secundum euentum casuum permutantes.

noster uero 
 legislator antiquus existens, hoc etenim undique manifestum 
 est etiam apud eos [clarum], qui semper contra nos loquuntur,

 

 
 
 
 semet ipsum praebuit optimum principem populorum et consiliatorem 
 magnum; sed instructionem totius legis uitae constringens 
 eis suasit hanc libenter excipere et firmissimam 
 indita scientia custodire. 
 
 Primitus autem eius magnitudinis opera uideamus.

ille namque progenitorum nostrorum relinquentium Aegyptum 
 et ad terram propriam remeantium multa milia sumens ex 
 plurimis et inpossibilibus rebus cautissime liberauit, et<enim> 
 inaquosam eos et multum arenosam oportebat transire uiam 
 bellaque deuincere et filios ac uxores praedamque belli seruare,

in quibus dux egregius et consiliarius sapientissimus 
 et tutor ueracissimus fuit uniuersorum; omnem siquidem 
 multitudinem in semet ipsum pendere fecit et, cum omnia 
 quae uellet persuadere posset, in nullo horum uindicauit 
 sibimet potestatem, sed in quo maxime tempore potentatum 
 sibimet arrogant et tyrannidem praesules rerum et populum 
 frequenter plurima iniquitate uiuere consuescunt,

in hac ille 
 potentia constitutus e diuerso magis iudicauit agendum pie

 

 
 
 
 et plurimam exhibere aliis aequitatem, ipse uirtutem praecipuam 
 se credens cunctis ostendere et salutem firmissimam

praebere sequacibus bona uoluntate et maximis actibus in 
 singulis casibus usus est. quapropter recte iudicabat ducem 
 atque consiliatorem se deum habere et primitus sibimet 
 satisfaciens, quia secundum illius uoluntatem uniuersa gereret 
 atque tractaret, credidit modis omnibus oportere, ut etiam 
 apud plebem haec opinio permaneret; nam qui deum respicere 
 suam uitam credunt delinquere non praesumunt.

huiusmodi 
 quidem noster legislator fuit, non magus, non fallax, sicut 
 derogatores iniuste pronuntiant, sed quales apud Graecos.

gloriantur fuisse Minum et post eum legislatores alios. namque 
 quidam eorum leges positas a Mino dicebant, alii uero eas 
 in Apollinem et uaticinium Delphicum referebant siue pro 
 ueritate hoc credentes, seu facile suadendum populo

 

 
 
 
 iudicantes.

qui uero praecipuas instituerit leges uel qui iustissime 
 de dei fide cognouerit, licet hoc ex ipsis legibus facta 
 comparatione conspicere; iam enim de ipsis tempus est disputandi.

igitur infinitae quidem particulatim gentium atque 
 legum apud cunctos homines differentiae sunt: alii siquidem 
 monarchis, *** alii uero populo potestatem reipublicae commiserunt.

noster uero legislator nihil horum intendens ueluti, si 
 quis hoc dicendo mensuram transcendat uerbi, diuinam rempublicam 
 declarauit deo principaliter conuersationem nostram 
 atque potestatem excellenter adsignans,

et satisfaciens eum 
 cunctos inspicere tamquam causam bonorum omnium uniuersis 
 hominibus existentem et, quaecumque contigit eos in 
 angustiis supplicasse, illius non latuisse uoluntatem nec 
 quicquam eorum, quae gessere, uel si quid aliquis apud semet 
 ipsum potuit cogitare.

unum uero eum esse monstrauit et 
 ingenitum, inmutabilem per tempus aeternum et omni specie 
 mortali pulchritudine differentem et t que nobis notum, qualis

 

 
 
 
 autem sit secundum substantiam prorsus ignotum.

haec itaque 
 ut de deo saperent prudentissimi Graecorum quia quidem 
 eruditi sunt illo utique sciendi praebente principia, nunc 
 dicere praetermitto, quia uero optima et congrua dei naturae 
 atque magnificentiae sunt, ualde testantur. Pythagoras enim 
 et Anaxagoras et Plato et post illos philosophi Stoici et 
 paene cuncti uidentur de diuina sapuisse natura.

sed hi quidem 
 ad breue philosophantes populo superstitionum opinionibus 
 iam constricto ueritatem dogmatis proferre timuerunt, 
 noster uero legislator opera praebens consona uerbis suis non 
 solum his, qui cum eo erant, satisfecit, sed etiam qui ex

illis semper erant nascituri hoc immutabiliter inspirauit et 
 causam legislationis ad utilitatis modum semper adduxit; non 
 enim partem uirtutis dei culturam dixit, sed huius partes 
 alias esse perspexit atque constituit, id est iustitiam, fortitudinem 
 et in omnibus ciuium concordiam ad alterutros.

cun-i 
 ctae namque actiones et studia uniuersique sermones ad 
 diuinam referuntur per omnia pietatem; non enim hoc

 

 
 
 
 inexaminatum aut indefinitum ulterius dereliquit. duo siquidem 
 sunt totius disciplinae et moralis institutionis modi, quorum 
 unus quidem sermone doctor est, alter uero exercitatione 
 morum;

quae cum ita sint, quidam legislatores sentiendo 
 sunt discreti et alterum horum modum sibi placitum adsumentes 
 alterum reliquerunt. sicuti Lacedaemonii quidem et 
 Cretes moribus erudiebantur, non uerbis, Athenienses uero et 
 paene alii omnes Graeci quae quidem oportet agi uel non agi 
 praecipiebant suis legibus, assuescere uero ad haec operibus 
 minime ualuerunt.

Noster autem legislator haec ambo multa diligentia 
 coaptauit. nam nec exercitationem morum dimisit non traditam 
 neque legem sermone reliquit incomptam, sed mox a 
 primo inchoans cibo et unicuique diaeta conueniente nihil 
 neque minimarum escarum sub potestate uoluntatis utentium 
 dereliquit,

sed et de cibis quibus conuenit abstineri et qui 

 

 
 
 
 sumendi sunt uel quae diaeta communis esse uideatur nec 
 non et de operibus, labore simul et requie, terminum atque 
 regulam posuit legem, quatenus ueluti sub patre atque domino 
 uiuentes neque uolentes quicquam neque per ignorantiam 
 delinquamus.

non enim ignorantibus poenam posuit, se<f optimam 
 ac necessariam correptionem monstrauit legem. quapropter 
 non semel audire nec secundo uel saepius, sed in unaquaque 
 septimana alia opera relinquentes ad legis auditionem 
 congregari praecepit uniuersos eamque perfecte condiscere, 
 quod scilicet omnes legislatores reliquisse noscuntur.

Et in tantum plurimi hominum porro sunt, ut 
 secundum proprias <leges> uiuant, quia paene eas ignorant, 
 et cum peccauerint, tunc agnoscunt ab aliis, quia legem 
 probantur esse praeuaricati.

sed etiam uiri maxima cingula 
 et principalia gubernantes profitentur ignorationem. scitos 
 namque sibi faciunt assidere ad dispensationem rerum et

experimentum legis habentium, nostrorum uero quemlibet 
 cum leges interrogat, facilius quam suum nomen recitat; uniuersas 
 < si >quidem mox a primo sensu eas discentes in

 

 
 
 
 animo uelut inscriptas <habemus> et rarius quidem quilibet 
 transgreditur. impossibile autem est supplicium deuitare peccantem.

Hoc itaque primum omnium mirabilem consonantiam 
 nobis instituit; nam unam quidem habere et eandem de deo 
 sectam, uita uero ac moribus differre nihil ab inuicem, optimam 
 moribus hominum potest celebrare concordiam.

apud 
 nos etenim solos neque de deo quilibet sermones audiet 
 alterutris aduersarios, sicut multa similia apud alios fieri 
 comprobantur, cum non solum a fortuitis quod uisum fuerit 
 unicuique profertur, sed etiam apud quosdam philosophorum 
 hoc crebro praesumitur, quando alii quidem totam dei naturam 
 sermonibus perimere temptauerunt, alii uero eius prouidentiam 
 ab hominibus abstulerunt.

neque in studiis uitae 
 differentia ulla conspicitur, sed communia quidem opera omnium 
 apud nos existunt, unus uero de deo sermo concors 
 est, asserens illum cuncta respicere. sed etiam de ipsius 
 uitae studiis [et] quoniam oportet omnia alia ad terminum 
 diuinae pietatis adduci, a mulieribus nostris et a seruis quilibet 
 audiet.

Pro qua re illatas nobis calumnias a quibusdam, cur 
 non exhibeamus uiros inuentores nouorum operum seu uerborum, 
 contigit oriri: alii siquidem in nulla re paterna perdurare 
 optimum esse putant et praecipue transgressoribus

sapientiae robur adsignant, nos autem e diuerso unam esse 
 prudentiam atque uirtutes existimamus nihil penitus uel facere 
 uel cogitare contrarium his. quae antiquitus sancita noscuntur; 
 quod scilicet indicium est legis optimo foedere constitutae; 
 nam ea, quae hunc non habent modum, experimento saepe 
 correcta redarguuntur.

Apud nos autem, qui credimus ab initio positam 
 legem diuina uoluntate, nihil aliud pium est, quam hanc 
 sub integritate reseruare; quis etenim eius quicquam mouere 
 potest? aut quid melius adinuenit? uel quid ab 
 aliis tamquam praecellentius ad statum reipublicae nostrae 
 migrauit?

aut quae poterit esse melior atque iustior, quam 
 ea, quae deum quidem principem omnium esse confirmat. 
 sacerdotibus autem in communi quidem res praecipuas 
 dispensare permittit, summo uero pontifici aliorum sacerdotum 
 principatum competenter iniungit?

quos utique non diuitiis 
 neque aliis quibusdam spontaneis auiditatibus praecel-j

 

 
 
 
 lentes legislator ad culmen huius honoris instituit,. sed quicumque 
 sapientia uel temperantia aliis praestare noscuntur, 
 eis praecipue culturam diuinae placationis iniunxit.

apud hos 
 igitur et legis et aliorum studiorum integra diligentia custoditur; 
 contemplatores etenim omnium atque iudices contentionum 
 et punitores culpabilium sacerdotes esse decreti sunt.

Quis ergo principatus, quod regnum erit hoc sanctius 
 uel qui honor deo potius coaptabitur, cum omnis quidem 
 populus sit praeparatus ad pietatem, summa uero diligentia 
 sacerdotibus sit indicta et uelut quaedam festiuitas gubernetur 
 uniuersa respublica?

cum enim mysteria sua numero 
 paucorum dierum alienigenae custodire nequiuerint ea uidelicet 
 sacrificia nominantes, nos cum multa delectatione et inconuertibili 
 uoluntate sollemnitatis opus per omne seruamus aeuum.

quae igitur sunt praecepta uel interdicta simplicia siue nota 
 dicamus. primum quidem de deo est dicens: deus habet 
 omnia, perfectus, beatissimus, ipse sibi cunctisque sufficiens, 
 principium et medium et terminus inter omnia, operibus 
 quidem et muneribus clarus et totius rei manifestus, forma.

uero et magnitudine nobis inenan-abilis, omnis namque 

 

 

 
 
 
 materies comparata ad huius imaginem, licet sit pretiosa, tamen 
 pro nihilo est cunctaque ars ad illius imitationis inuentum 
 extra esse artem cognoscitur, nihil simile neque uidemus 
 neque possumus suspicari neque conicere sanctum est.

uidemus 
 eius opera lumen, caelum, terram, solem, lunam, flumina, 
 mare, animalium nationes, redditiones fructuum; haec deus 
 fecit non manibus neque laboribus neque quibusdam indiguit 
 sibi cooperantibus, sed ipso uolente bona repente facta sunt 
 bona. hunc homines conuenit uniuersos sequi eumque placare 
 exercitatione uirtutis; modus enim diuinae placationis iste 
 sanctissimus est.

Ynum templum unius dei commune omnium 
 communis dei cunctorum, gratum namque semper est omni 
 quod simile est. hunc placant quidem sacerdotes semper,

praecedit uero istos primus secundum genus, qui ante alios 
 sacerdotes sacrificabit deo, custodiet leges, de dubiis iudicabit

 

 
 
 
 et puniet lege conuictos. huic quisque non oboedit supplicio 
 subiacebit tamquam qui in ipso deo impie gesserit.

hostias 
 immolamus non ad crapulam nostram uel ebrietatem attinentes. 
 haec enim non placent deo, quae res occasio potius 
 iniuriarum simul et expensarum est; deus enim temperatos 
 ordinatosque et boni generis diligit, et ut praecipue sacrificantes 
 caste uiuamus.

in sacrificiis autem pro communi salute 
 primum oportet orari, deinde singuli pro semet ipsis, quoniam 
 omnes socii sumus, et qui hoc consortium suae uitae 
 praeponit maxime deo gratissimus est.

supplicatio uero sit 
 ad deum uotis ac precibus, non ut bona praestet, haec enim 
 ipse sponte contulit uniuersis et in medio deposuit, sed ut 
 haec suscipere ualeamus suscipientesque seruemus.

pmificationes 
 in sacrificiis lex decreuit ex omni ex concubitu ex communione 
 ad mulierem facta et alia multa quae conscribere

 

 
 
 
 ualde longissimum est. huiusmodi ergo de deo et eius placatione 
 sermo nobis est, ipse autem simul etiam lex est.

Quasdam autem *** nouit lex permixtionem per naturam 
 ad coniugem, si tamen pro filiorum causa creandorum agatur. 
 masculorum uero in masculos ualde iudicauit inimicas et 
 temptantes hoc morte decreuit dignos.

nubere uero iubet non 
 respicientes ad dotem neque uiolenter arripere, sed neque 
 dolo uel fallaciis suadere, desponsationem uero potius fieri 
 per eum, cuius esse noscitur potestatis, et per cognationem 
 oportunam.

mulier autem inferior, inquit, est uiro per omnia; 
 oboedit igitur non ad iniuriam, sed ut sit sub regimine constituta; 
 deus enim uiro potestatem dedit. cum hac ergo coire 
 decet maritum solummodo, alterius uero experientiam habere 
 nequissimum est. si quis autem hoc egerit, declinatio nulla 
 mortis; neque uim fieri uirgini alteri desponsatae, neque si 
 suaserit nuptae.

filios nutrire praecepit, uniuersis autem

 

 
 
 
 mulieribus interdixit uel celare quod satum est uel alia 
 machinatione corrumpere; filii namque necatrix est animam 
 demoliens et genus imminuens. igitur si quis ad concubitum 
 corruptionemque transierit, inmundus.

oportet autem etiam 
 post legalem commixtionem uiri et mulieris lauari; hoc enim 
 partem animae polluere iudicauit, inflata namque corporibus 
 uulneratur, dum ob hoc fit alit.quapropter purificationis causam 
 talibus imperauit.

Sed neque in filiorum natiuitatibus concessit epulationes 
 aggregari et fieri occasiones ebrietatis, sed temperatum 
 esse repente principium. iussitque litteris erudiri propter 
 leges et nosse progenitorum actiones, ut actus imitentur et 
 cum legibus educati neque transgrediantur neque cogitationem 
 ignorationis habere iudicentur.

Prospexit autem etiam funeribus mortuorum, ne 
 neque pretiosae ad sepeliendum celebrentur exequiae neque

 

 
 
 
 insignium fabricae sepulchrorum, sed necessaria quidem circa 
 prolationem funeris imperauit domesticos adimplere, omnibus 
 autem uiuentibus legitimum esse constituit, ut aliquo moriente 
 et concurrant et gemitus lamentationis effundant. purificari 
 autem iubet etiam domesticos funere celebrato, ut longe 
 procul sit, quasi uideatur quis mundus esse, cum fecerit 
 homicidium.

Parentum honorem post deum secundum esse constituit, 
 et qui non repensat eorum gratiae, sed in qualibet 
 parte contristat, praecipit esse lapidandum. iubet etiam omnibus 
 senioribus honorem iuuenes exhibere, quoniam cunctorum 
 senior deus est.

nihil permittit celandum apud amicos, non 
 enim amicitiae sunt apud eum, cui omnia non creduntur. et 
 licet aliquae inimicitiae proueniant, prodi tamen secreta prohibuit. 
 si quis arbiter munus acceperit, morte multatur,

 

 
 
 
 despiciens quod iustum est et auxilium reis offerens.

quod quisquam 
 non posuit non auferat et aliena non tangat, mutuans 
 non accipiat usuras. haec et his multa similia communionem 
 continent nostrorum inter alterutros.

Quomodo autem etiam de domestica circa alienigenas 
 habenda sapuerit legislator, referri dignum est, uidebitur 
 enim omnibus optime prospexisse, dum eo ita sanciente 
 neque propria corrumpimus neque participari rebus nostris 
 uolentibus inuidemus.

quicumque enim uolunt sub nostras 
 conuersari leges accedentes ad ea cum munificentia suscipit 
 non genere solummodo, sed etiam uoluntate uitae putans 
 esse consortium. eos autem, qui transitorie ueniunt, misceri 
 sollemnitatibus non permisit.

Alia tamen exhibenda constituit, id est omnibus 
 praebendum ignem, aquam, cibum, iter ostendere, non spernere 
 aliquem insepultum; mitissime etiam circa hostes quae sunt 
 agenda sanciuit,

ut neque terra eorum exuratur neque arbores 
 fertiles incidantur, sed etiam spoliari eos, qui in bello

 

 
 
 
 ceciderunt, interdixit et captiuos prospexit, quatenus eorum amoueatur 
 iniuria et maxime feminarum.

sic autem olim nos mansuetudinem 
 atque clementiam studuit edocere, ut etiam de animalibus 
 inrationabilibus non taceret, sed horum tantummodo utilitatem 
 legitimam concedens ab omni nos alia causa prohibuit. 
 quaecumque enim ueluti supplicantia oriuntur in domibus, haec 
 interdixit occidi, sed neque parentes denique praecepit auferri, 
 et licet inimica sint animalia, eis tamen parcendum esse 
 sanciuit.

sic undique ea, quae ad mansuetudinem pertinent, 
 obseruauit doctrinalibus quidem sicuti praedictum est legibus 
 utens et alias rursus contra transgressores causa punitionis 
 sine excusatione defigens.

Damnum namque in plurimis casibus transgredientium 
 mors est, si adulterium commiserit aliquis, si uim 
 puellae fecerit, si masculo turpe temptamentum inferre praesumpserit, 
 licet patiatur sustinere temptatus. similiter autem est lex ineuitabilis et in seruis. sed etiam de mensuris uel

si quis de ponderibus dolum fuerit operatus et de iniusta 
 uenditione ac fraude uel si detraxerit alienam rem aut quod

 

 
 
 
 non posuit abstulerit, omnimodis sunt uindicta non qualia 
 apud alios, sed ualde maiora.

de iniuria uero parentum, uel 
 impietate quae ut in deo, licet temptet hoc aliquis, mox 
 peribit. his itaque qui secundum legem uniuersa * honor tribuitur 
 non argenti, non auri, neque coronae capitis aut cuiusdam 
 praedicandae festiuitatis,

sed unusquisque testem habens conscientiam 
 suam ualde proficit legislatore prophetante et deo 
 fidem condonante firmissimam his, qui seruauerunt leges; 
 licet pro eis mori contingat aliquibus, concurrunt alacriter ad 
 occasum; dedit enim deus rursus fieri, ut uita melior possit 
 ex mutatione conferri.

piget itaque nunc haec me conscribere, 
 nisi opera essent omnibus manifesta, quoniam multi et plerumque 
 olim nostrorum progenitorum, ne uel sermonem 
 solummodo extra legem proferrent, omnia passi sunt sustinere 
 uiriliter.

Yel si honorari contigit apud omnes homines nostram 

 

 
 
 
 gentem et uoluntariam legis consequentiam esse manifestam,

imbuebant Graecos maiores nostri etiam extra regionem 
 propriam constituti, huiusmodi siquidem sectam habent et 
 tam gloriosam de deo talesque leges multo saeculo sic 
 firmissime custodire, omnes arbitror ammirari propter frequentes 
 apud hos factas mutationes.

denique eos, qui conscribere 
 proxime de republica et legibus temptauerunt, tamquam 
 de incredibilibus compositionibus quidam frequenter accusant 
 dicentes, quoniam inpossibilia sumpserint argumenta. et alios, 
 quidem relinquo philosophos, quicumque huiusmodi negotium 
 in suis conscriptionibus habuerunt;

Plato mirabilis apud 
 Graecos tamquam et honestate uitae praecedens et uirtute 
 sermonum et persuasione philosophiae cunctos excellens ab! 
 his, qui dicebant pessimum esse de republica conscribere,

illusus et diuulgatus paene peremptus est, cum utique qui 
 illius uerba considerauerit, frequenter et facile reperiet, quae 
 etiam consuetudini plurimorum proxima esse noscuntur. ipse

 

 
 
 
 siquidem Plato confessus est, quia ueram de deo opinionem 
 propter ignorantiam plebis proferre securum non est.

sed 
 Platonis quidem uerba uana esse putant et multa potestate 
 composita <at>que conscripta et maxime de legislatione prolata. 
 Lycurgi uero mirantur et Spartam cuncti concelebrant, quoniam 
 illorum legibus plurimo tempore perdurarunt.

ergo 
 hoc manifestum uirtutis indicium est in legibus permanere. 
 si uero Lacedaemoniorum ammirantur illorum tempus, assumant 
 scientes amplius duobus milibus annis nostram constitisse 
 rempublicam et super haec sciant,

quoniam Lacedaemonii 
 quidem omni tempore, quo apud se habuere libertatem, 
 perfecte uisi sunt custodisse leges, cum uero circa eos factae 
 sunt fortunae mutationes, paene cunctarum legum obliti sunt.

nos autem multis casibus euoluti propter regum Asiae mutationes 
 neque in nouissimis malis uenientes a legibus sumus 
 alienati, non uacationis nec epulationis causa seruantes eas,

 

 
 
 
 quando, si quis considerare uoluerit, multo ampliori testimonio 
 maiores excubias et labores nobis quam Lacedaemoniis 
 uidebit impositos.

illi siquidem (non) operantes terram et 
 neque circa artes exercitium habentes, sed ab omni operatione\' 
 remissiores, pingues et corpore pulchri in ciuitate degebant,

aliis ministris in omnibus uitae necessariis rebus utentes et 
 cibum paratum ab illis accipientes, hoc solum opus bonum 
 atque clemens iudicantes ad faciendum et patiendum, quatenus 
 praeualerent aduersus omnes, contra quos bella susciperent.

quia uero neque hoc adipisci potuerunt, dicere superpono; 
 non enim singuli solummodo, sed multi frequenter eorum 
 subito legis praecepta neglegentes semet ipsos cum armis 
 hostibus tradiderunt.

Putasne et apud nos non dico tanti, sed duo uel 
 tres agniti sunt proditores effecti legum uel mortem * non 
 dico illam, facile quae solet proeliantibus euenire, sed eam, 
 quae cum multa corporum afflictione et multa crudelitate 
 uidetur accedere?

quam ut ego puto quidam praeualentes

 

 
 
 
 nobis non per odium subiectis imposuerunt, sed ueluti quoddam 
 miraculum uolentes inspicere, si qui sunt homines, qui. 
 hoc tantummodo esse credant pessimum, si agere quicquam 
 extra leges suas uel sermonem apud eos dicere compellantur.

non tamen mirari decet, si mortem fortissime toleramus pro 
 legibus et ultra alios uniuersos; non enim quae leuia uidentur 
 nostris studiis alii facile patiuntur hoc est operationem cibique 
 simplicitatem et ut nihil frustra neque fortuito quod quisque 
 desiderat ues.catur aut bibat aut ad concubitum quemlibet 
 accedat aut splendide uestiatur aut sine mobilitate uacet.

sed 
 illud adtendendum est, si gladiis utentes et hostes ab inuasione 
 fugantes praecepta legis circa cibos nequaquam infringimus. 
 nobis itaque gratum est propter haec legibus oboedire 
 et illic fortitudinis causas ostendere.

Proinde Lysimachi et Molones et quidam huiusmodi 
 alii conscriptores, improbi sophistae, adolescentium 
 deceptores, quasi uehementer nobis prauissimis existentibus 
 derogare contendunt.

ego uero nollem de legibus alienis 
 examinationem efficere; noster enim mos est propria custodire, 
 non aliena potius accusare, et ut neque irridere neque 
 blasphemare debeamus eis, qui apud alios putantur dii, aperte

 

 
 
 
 nobis legislator interdixit propter ipsam appellationem dei.

accusatoribus autem proiectiones suas nos increpare uolentibus 
 tacendum non est, cum utique non a nobis nunc sermo compositus 
 eos arguere uideatur, sed a multis probabiliter iam 
 praemissus.

quis igitur eorum, qui apud Graecos sapientia 
 sunt mirabiles, non redarguit et nobilissimos poetas et praecipuos 
 legislatores, quoniam huiusmodi sectas de diis ab initio

populis inseruerunt, dicentes eos e numero quidem quantos 
 ipsi uoluerunt, ex alterutris uero et diuersis natiuitatibus 
 procreatos? hos autem diuidentes locis habitaculis tamquam 
 generationes animalium alios quidem sub terra, alios in mari, 
 seniores autem eorum in tartaro uinctos esse dixerunt;

quibuscumque 
 autem distribuerunt caelum, his sermone quidem 
 patrem, operibus autem tyrannum atque dominum superposuerunt. 
 propterea aduersus eum constituerunt insidias per 
 uxorem et fratrem et filiam, quam ex eius fingunt capite 
 generatam, ut alligantes eum appenderent, sicut ipse ille 
 suum dicitur patrem.

Haec iuste accusatione digna conqueruntur qui 
 sapientiae uirtute praecellunt, insuper haec deridentes

 

 
 
 
 adiciunt, si deorum alios quidem ephebos et adulescentes, alios 
 autem seniores et barbatos esse credendum est, alios constitutos 
 super artes et quendam fabrum, aliam uero textricem, 
 alium peregrinantem et cum hominibus contendentem, alios 
 autem citharizantes aut arcu gaudentes,

deinde inter alterutros 
 seditiones effectas et propter homines contentiones constitutas, 
 ut non solum alterutris manus inicerent, sed etiam ab hominibus 
 uulnerati lugerent malaque perferrent,

et, quod super 
 omnia est luxuriosius, intemperantia permixtionis uterentur, 
 quomodo non erit incongruum amores et concupiscentias ad 
 uniuersos adtingere simul masculos et ad feminas?

deinde 
 fortissimus et primus eorum pater seductas a semet ipso 
 impraegnatasque mulieres disruptas submersasque sperneret 
 et eos, qui ex eo sunt nati, neque liberare potest fato constrictos 
 neque sine lacrimis eorum perferre mortes.

bona sunt haec 
 et his alia consequentia, id est adulterio in caelo uiso et sic 
 inpudenter a diis celebrato, ut iam alii zelari se profiterentur 
 tali passione constrictos. quid enim alii facturi non essent,

 

 

 

 
 
 
 dum neque senior atque rex ualuisset impetum suum a mulieris 
 permixtione retinere?

alii uero dii seruientes hominibus et 
 nunc quidem aedificantes causa mercedis, nunc uero pascentes, 
 alii autem malignorum modo in ferreo carcere colligati: quem 
 igitur sapientium talia non accendant, ut haec componentes 
 redarguant et multam stultitiam his credentium reprehendant?

alii uero et terrorem quendam uel metum nec non et rabiem 
 atque seductionem omnesque pessimas passiones in dei naturam 
 et formam fingere praesumpserunt, et horum quidem nobilioribus 
 etiam ciuitates sacrificare suaserunt.

siquidem in multa 
 necessitate consistunt, ut quosdam deorum putent bonorum 
 esse largitores, alios autem uocent auersatorios, quando eos 
 ueluti malignissimos homines muneribus atque donis placare 
 contendunt, magnum quoddam malum se suscepturos ab eis 
 existimantes, nisi mercedem eis studiose praebuerint.

Quae igitur causa sit tantae huius iniquitatis atque 
 delicti circa deum? ego quidem arbitror, eo quod neque 
 ueram dei naturam ab initio eorum legislatores agnouerint, 
 neque quantum percipere potuerunt perfectam sententiam

definientes reipublicae tradiderunt, sed uelut aliud quiddam 
 prauissimum reliquerunt dantes potestatem poetis quidem, ut 
 quos uellent deos introducerent haec omnia patientes,

 

 
 
 
 rhetoribus autem, ut de republica scriberent et de peregrinis diis 
 decreta proferrent.

sed etiam pictores et gypsoplastae in hoc 
 apud Graecos multam habuere potestatem, ut unusquisque 
 . formam quam uellet secundum modum suae opinionis exponeret, 
 alter quidem ex luto quod uellet fingens, alius uero 
 pingens. opifices itaque qui maxime putantur esse praecipu 
 ebur et aurum habent ad hoc suae semper nouitatis argumentum.

proinde apud eos priores quidem dii liorentes honoribus 
 senuerunt, sic enim proferendum est,

alii uero noni 
 <qui>dam introducti religione potiuntur, et templorum alia 
 quidem desolata, alia uero nuper secundum eorum uoluntatem 
 aedificantur; quapropter ut arbitror e diuerso nosse magis 
 indigent, qualis secta sit circa deum et quomodo eius honor 
 immobili religione seruetur.

Apollonius siquidem Molon unus fuit stultorum 
 atque tumentium; eos autem, qui nere in Graeco philosophati 
 sunt, neque praedictorum aliquid latuit, neque frigidae allegoriae 
 causas ignorauerunt. quapropter illos quidem iuste 
 spreuerunt et circa ueram decentemque circa deum opinionem

 

 
 
 
 nobis fuere concordes.

quod Plato respiciens neque ullum 
 quemquam poetarum dicit in republica esse suscipiendum et 
 Homerum honorabiliter amouet fanum ei constituens et unguenta 
 superfundens, ne rectam opinionem de deo fabulis forte 
 destrueret.

praecipue namque Plato nostrum legislatorem 
 imitatus, licet nullam eruditionem huiusmodi suis ciuibus 
 imperasset, id est ut omnes perfecte leges discerent, ut ne 
 fortuito aliqui extraneorum ciuibus miscerentur, sed esset 
 pura respublica et in legum custodia perduraret.

horum nihil 
 cogitans Apollonius Molon nos uoluit accusare, quoniam 
 non recipimus eos, qui aliis sunt opinionibus praeoccupati de 
 deo, neque communicari patimur eis, qui alia uitae consue-

tudine degere potius elegerunt, cum neque hoc proprium 
 nostrum sit, sed commune cunctorum, non modo Graecorum, sed 
 etiam qui inter Graecos cautissimi fuisse noscuntur, Lacedaemonii 
 namque peregrinos etiam expellebant ***,

 

 
 
 
 coruptionem extra leges ex utroque metuentes,

illorum igitur citius 
 saeuitiam poterit quilibet arguere, qui nulli neque conuersationis 
 neque cohabitationis suae participium exhibebant.

nos 
 autem aliorum quidem res zelari non sinit, participari uero 
 cupientes quae sunt nostra libenter suscipimus; quod utique 
 reor indicium magnanimitatis atque clementiae.

Sed desino iam de Lacedaemoniis amplius disputare; 
 Athenienses uero, qui communem esse suam gloriantur 
 omnibus ciuitatem. quomodo de his rebus habuerint Apollonius 
 ignorauit; hi namque uel uerbum solummodo praeter 
 illorum legem de diis loquentes ineuitabiliter punierunt.

cuius 
 etenim rei gratia Socrates est mortuus? non enim hostibus 
 tradidit ciuitatem neque templa uastauit, sed quia noua 
 iuramenta iurauit et quoddam daemonium sibi significasse 
 referebat seorsum ludens, sicuti quidam dicunt, propter haec 
 ueneni poculo morte multatus est.

insuper etiam corrumpere 
 iuuenes eum accusator aiebat et conuersationem patriae 
 legesque contemnere. et Socrates quidem ciuis Atheniensis 
 huiusmodi tormenta sustinuit,

Anaxagoras autem CIazomenius 
 fuit et quia existimantibus Atheniensibus solem esse deum

 

 
 
 
 ille eum insensatum et ignitum asseruit, paucorum sententia 
 morte damnatus est.

et aduersus Diagoram Melium talantum 
 decreuerunt, si quis occideret eum, quoniam eorum mysteria 
 deridere ferebatur, Protagoras autem, nisi cito fugisset, comprehensus 
 occideretur, eo quod dubium de diis Athenienses 
 conscripsisse putabant.

quid oportet mirari, si circa uiros 
 fide dignos talia gessisse noscuntur, qui neque mulieribus 
 pepercerunt? nunc enim sacerdotem quandam, quoniam eam 
 quidam accusauit peregrinos colere deos, occiderunt. puto 
 autem erat hoc apud eos decretum <et> aduersus eos, qui 
 peregrinum introducerent deum, supplicium mortis inferebatur.

igitur qui tali lege utebantur palam est, eo quod aliorum 
 non crederent esse deos; non enim, si crederent, aliquibus 
 inuiderent quasi quiddam maius habentibus.

Scythae uero 
 caedibus congaudentes humanis et paululum differentes a

 

 
 
 
 bestiis arbitrantur tamen sua mysteria oportere esse custodienda 
 et Anacharsium sapientia mirabilem apud Graecos aduenientem 
 interemerunt, quoniam uidebatur Graecorum deorum ad eos 
 uenisse plenissimus, multos autem apud Persas quilibet inueniet 
 etiam pro eadem causa tormentis affectos.

sed palam 
 est, quoniam Apollonius Persarum legibus congaudebat illosque 
 mirabatur, quippe cum Graeci eorum fortitudinem sint 
 experti atque concordiam unanimitatis, quam habuere de diis, 
 hanc scilicet [fortitudinem], quam in templis eorum concrematis 
 habuerunt ***. is etiam omnium studiorum imitator extitit 
 Persicorum uxoribus alienis contumelias faciens filiosque concidens.

apud nos autem mors decreta est, si quis uel inrationabili 
 animali hoc modo noceat; et ab his legibus nos abducere 
 neque timor potuit praepotentium potestatum neque zelus 
 eorum, qui apud alios honorantur;

sed neque fortitudinem ideo 
 exercemus, ut bella auaritiae causa suscipiamus, sed ut legum 
 iura seruemus, et dum alia detrimenta taliter sustineamus, si 
 qui nos de legibus mouere temptauerint, tunc etiam ultra

 

 
 
 
 uirtutem rebellare contendimus et usque ad calamitates nouissimas 
 perduramus.

cur itaque nos zelemur alienas leges, cum 
 eas neque a legislatoribus suis seruatas esse uideamus? uel 
 quomodo Lacedaemonii non erant de impermixta sui conuersatione 
 reprehendendi et de despectu pariter nuptiarum? lliaci 
 uero et Thebaei coitum impudentem et extra naturam olim

in masculos agebant, et optime atque utiliter facere se putabant. 
 haec ergo cum ipsi omnino rebus effugerent, etiam suis 
 legibus miscuerunt;

quod tantum aliquando ualuit apud Grae-\', 
 cos, ut etiam diis suis masculorum concubitum applicarent. 
 itaque denique germanorum nuptias rettulerunt, huiusmodi 
 satisfactionem rerum incongruarum et extra naturam pro libidine 
 componentes.

Desino nunc de suppliciis dicere et quantas ab 
 initio praebuerint plurimi legislatores absolutiones malignis 
 hominibus, in adulterio quidem <dam>num pecuniarum, in corruptione 
 autem etiam nuptias sancientes. quantas autem occasiones-, 
 siones contineant de abnegatione pietatis, examinare longis-\' 
 simum est. iam enim apud plurimos olim meditatio facta est

 

 
 
 
 transgrediendi leges,

quod non agitur apud nos, quando propter 
 eas et diuitiis et ciuitatibus et bonis aliis priuati sumus, lex 
 autem apud nos seruatur usque ad mortem, nullusque Iudaeorum 
 neque sic procul abeat ex prouincia uel regem quamuis 
 acerbum sic metuit, ut ultra illum legis uideatur timere praeceptum.

igitur si propter uirtutem legum taliter apud eos 
 sumus, concedant quoniam potentissimas leges habemus, si 
 uero circa prauas nos leges iudicant perdurare, quid ipsi iustissime 
 non patiantur meliores non custodientes opere sanctiones?

quia igitur longinquitas temporis uenssima creditur 
 omnium esse probatio, hanc ego testem faciam uirtutis legislatoris 
 nostri et opinionis, quam ille de deo contradidit. nam 
 cum sit infinitum tempus, si quis eum comparet aliorum 
 legislatorum aetatibus, hunc ultra omnes inueniet.

A nobis itaque declaratae sunt leges et cunctis 
 aliis semper hominibus zelum sui potius praebuerunt.

primi 
 quippe Graecorum ad faciem quidem iura patria conseruabant,

 

 

 

 
 
 
 ipsis autem rebus philosophiaeque tractatu illa secuti sunt 
 de deo similia sapientes humilitateque uitae communionem 
 inter alterutros edocentes.

sed etiam populis olim multus fuit 
 zelus nostrae maxima pietate culturae. non est itaque ciuitas 
 Graecorum nec ullus quisquam barbarus nec una- gens, ubi 
 septimanae in qua uacamus consuetudo minime discurrit atque 
 ieiunia et candelabrorum incendia; sed etiam ciborum apud 
 nos sollemnia plurima apud multos iugiter obseruare.

conantur 
 insuper imitari etiam concordiam, quam nos inter alterutros 
 optinemus, et rerum participari suarum et operum dilectionem 
 in artibus et perdurationem necessitatum habere pro 
 legibus.

illud enim mirabilius est, quia praeter impulsorem 
 huius obseruationis ipsa per se lex homines ita ualuit obligare 
 et, quemadmodum deus in uniuerso mundo consistit, ita lex 
 per cunctos homines ambulauit. unusquisque enim, si suam 
 regionem domumque conspicit, his quae dicuntur a me,

 

 
 
 
 resultare cessabit.

oportet igitur cunctorum hominum malitiam 
 reprehendere: aut enim uolunt nos isti aliena et praua iura 
 ante propria et meliora zelari, aut certe, si hoc uolunt, quiescant 
 nobis per inuidiam accusationes ingerere.

non enim 
 pro cuiuslibet maliuolentia defendimus hanc causam, sed 
 nostrum honoramus legislatorem atque credimus quae ab illo 
 prophetata de deo sunt. denique nisi intellegeremus ipsi uirtutem 
 legum, numquam magna sapere super his tantus populus 
 zelatur.

Sed de legibus quidem et de republica nostra certissimam 
 feci rationem in his, quae de antiquitate conscripsi; 
 nunc autem eorum memini quantum necessarium fuit, neque 
 aliorum uituperare iura neque nostra laudare proponens, sed 
 hoc agens, ut de nobis iniuste conscribentes et contra ipsam 
 ueritatem impudentissime contendentes arguerem.

arbitror 
 itaque per hanc conscriptionem abundanter me quae promisi 
 complesse. denique in principio demonstraui genus accusatorum. 
 esse recentissimum atque nouum et multos ueterum in

 

 
 
 
 conscriptionibus suis memoriam habentium nostri ex illis testes 
 exhibui.

dixerunt itaque Aegyptios fuisse progenitores nostros, 
 et ostensum est, quia in Aegyptum uenerunt aliunde. deinde 
 sunt mentiti, quoniam exinde propter cladem corporis sint expulsi, 
 et apparuit, quoniam uoluntate et magnitudine fortitudinis 
 ad propria sunt reuersi.

alii uero tamquam nequissimo 
 uiro legislatori nostro derogare contendunt; cuius uirtuti dudum 
 quidem deus ipse, post illum uero tempus longissimum 
 perhibet testimonium.

De legibus autem loqui ampliori sermone non fuit 
 opus. ipsae namque per semet ipsas apparuerunt piae et 
 uerissimam habentes intentionem et non ad humanum odium, 
 sed ad rerum communionem potius inuitantes, iniquitatis inimicae 
 cultricesque iustitiae, segnitiem et multas expensas 
 procul abicientes, sufficientiam et amorem laboris erudientes,

bellum causa auaritiae nescientes, fortes autem pro se populos 
 esse praeparantes, ad supplicia retribuenda semper ineuitabiles, 
 uerbis nequaquam circumueniri possibiles, praeparationes semper-, 
 per operibus exequentes. haec enim nos semper opera manifestiora 
 litteris exhibemus.

quapropter ego confidens dico, quia 
 multarum atque meliorum rerum nos potius quam alii praeceptores 
 sumus. quid enim intranscensibili pietate melius est?

 

 
 
 
 quid iustius, quam legibus oboedire?

quid utilius, quam in 
 alterutros unanimes esse et neque in calamitatibus ab inuicem 
 secedere, neque tempore felicitatum per iniurias discrepare, sed 
 in bello quidem mortem contemnere, in pace uero artibus aut 
 agri culturae uacare et semper et ubique credere deum respicere 
 et solum omnia gubernare?

haec igitur si quidem 
 apud alios aut scripta sunt primitus aut seruata, firmiorem 
 debemus nos gratiam illis tamquam eorum facti discipuli, 
 < si) uero [nequaquam primitus extiterunt] his praecipue nos 
 utentes agnoscimur et primam eorum inuentionem nostram 
 fuisse declaramus, Apiones [igitur] et Molones et quicumque 
 mendacii derogatione congaudent conuicti procul abscedant..

tibi autem, Epaphrodite, ueritatem maxime diligenti et per te 
 similia nosse de nostro genere cogitantibus hic libellus conscriptus 
 scriptus esse dinoscitur.