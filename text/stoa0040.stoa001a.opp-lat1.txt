Et opera magna erant ei super terram: quia 
 operabatur de ipsis operibus. faciebant conuiuium 
 cotidie: donec eorum numerus inpleretur; signum est 
 caritatis. et offerebat pro eis uictimas secundum 
 numerum eorum: intellegendum alias esse peculiares 
 confessiones quasi singulas uictimas, aliud nero sacrificium 
 pro omnium et pro omnibus peccatis, quod significat dominum. 
 ne forte peccauerint filii mei et maledixerint deo 
 in cordibus suis. bene additum: ne forte, quia in corde 
 eos maledixisse suspicabatur. et ecce uenerunt angeli 
 dei, ut starent coram deo: adfectio animae ad ueritatem 
 non potuit aliter narrari, nisi temporaliter et localiter quodam 
 modo diceretur. et uenit equidem diabolus cum eis: 
 utrum quia non potuit nisi per eos audire dictum est: cum eis? 
 et dixit dominus diabolo: unde ades? collatio 
 praeteritae actionis cum eo unde permittitur aliquid deinceps 
 agere responsio ad interrogationem est; ipsa uero interrogatio 
 uis diuina, in qua non permittitur agere quod libet — in 
 cogitationibus enim inpii interrogatio erit — ad

 

 
 
 
 manifestandum eum nobis. sed mitte manum tuam et 
 tange omnia quae habet: da potestatem. nisi in faciem 
 tuam benedixerit tibi: pendens locutio, id est: si non 
 tibi in faciem benedicit tactis rebus suis, quasi subaudiretur: 
 quid iubes? et discessit diabolus a facie domini: a 
 consultatione ad actionem. et uenerunt hostes et ceperunt 
 eos. secundum illud: qui nunc operatur in filiis 
 diffidentiae, etiam istos excitauit. notandum autem quomodo 
 in hominibus habuerit potestatem et in elementis, sed 
 tamen datam a deo. nudus exii de utero matris meae: 
 notandum quam consolatoria loquatur, quamuis secundum 
 consuetudinem luctum fecerit.

Ecce trado illum tibi: tantum animam eius 
 custodi: ne uitam eripere posse praesumeret. et tulit sibi 
 testam, ut raderet saniem: per passionem domini significat 
 radi peccata confitentium.

Et nox in qua dixerunt: conceptus est homo: 
 aliquae superiores potestates, quae hoc scire potuerunt. nox 
 illa sint tenebrae: ne patiatur iam quae passus est, hoc 
 est sint tenebrae, id est: sit obliuioni. neque requirat 
 eam dominus desuper: non reparetur per inmortalitatem, 
 id est: pereat mortalitas. nec ueniat in eam lumen: 
 lumen memoriae. sed excipiant illam tenebrae et 
 umbra mortis: uita ista quae umbra est futurae poenae, 
 ut sit sensus: iustus qui lumen est non eam uideat, sed 
 tenebrae, hoc est: peccatores et carnales tribulationes de uita

 

 
 
 
 ista. et conturbent eam quasi amaritudines diei: 
 praecepta bonae uitae uel dies iudicii, quibus perturbantur 
 carnales. e t no em illam accipiant tenebrae perpetuae. 
 non sit in diebus anni: iustis spiritalibus qui sole fruuntur 
 et maiores sunt. sed nox illa sit dolor: quia dolorem 
 facit diligentibus se. neque numeretur in diebus 
 mensium: iusti in ecclesia propter lunam tamquam minorem, 
 ad quos dicitur: et ego, fratres, non potui uobis 
 loqui quasi spiritalibus, ut ipse Paulus sit de diebus 
 anni. sed maledicat illam maledicens diei illi: 
 dominus, qui maledicet amantes carnalia. tenebrescant 
 sidera noctis illius: eminentes in peccatis. permaneat 
 et in lucem non ueniat: quia non conuertentur, dicit per 
 prophetiam. quia non conclusit portas uentris matris 
 meae: ciuitatem terrenam, quam significat Babylon; concluderentur 
 enim portae, si non laudaretur peccator in 
 desideriis animae suae. quare enim in uentre non 
 obii? antequam eminerem tibi per aliquam actionem; conceptus 
 enim ad spem pertinet. ex utero exii et non protinus 
 perii? huius ergo figura intellegenda est in his uerbis, qui 
 in talibus concupiscentiis fuerat inueteratus. et ut quid 
 constiterunt mihi genua? ut ibi confirmarer. quare 
 ubera s u xi? doctrinae nutrientes ad nequitiam. nunc uti-que 
 dormiens quiescerem: moriendo huic mundo. cum 
 regibus honoratis terrae: in ecclesia. qui gloriabantur 
 in gladiis. unde est: et gladium spiritus, quod 
 est uerbum dei. aut cum principibus, quibus

 

 
 
 
 multum fuit aurum: sapientia. qui compleuerunt domos 
 suas argento: eloquio domini. aut tamquam abortiuum 
 prolapsum de uulua matris: ut numquam emineret. 
 aut tamquam infantes qui non uiderunt lucem: 
 ad nobilitatem aliquam non peruenerunt. ibi inpii 
 deposuerunt furorem suum: in morte ab hoc mundo. 
 ibi requieuerunt fatigati corpore: aut fatigati corpore, 
 non animo, aut finem corporalium consecuti. non audierunt 
 uocem exactoris: iudex tradet te exactori 
 inde est; hoc est: donata illis esse peccata; de inpiis quippe 
 dicebat. pusillus et magnus ibi est: de uno dictum 
 puto bene intellegi secundum illud, quod qui se humiliat, 
 exaltabitur. et seruus non metuens dominum 
 suum; siue secundum illud: uis non timere potestatem? 
 bonum fac, siue secundum illud: consummata 
 dilectio foras mittit timorem. ut quid enim datur 
 eis qui in amaritudine sunt lux? peccatorum honor. 
 et uita animabus quae sunt in doloribus? in dolorum 
 materia, hoc est: in peccatis. quae desiderant mortem 
 et non contingit illis: adeptionem fructus peccati. 
 mors uiro requies, cuius uita abscondita est: uel 
 quia coram deo uel quia paucis nota. de ea uero iam morte 
 accipiendum, per quam morimur mundo; in illa enim non est 
 requies. conclusit enim deus aduersus eum: non eum 
 dando in desideria cordis sui. ante escas quippe meas 
 gemitus adest: ante gaudium ciborum dei tribulationes 
 praecedere. et fleo coartatus timore: uidens quia euitare

 

 
 
 
 non possum quae timui. timor enim quem uerebar uenit 
 mihi: aduersa quae de misericordia dei ad correptionem 
 fiunt. neque in pace neque in silentio neque in requie: 
 falsa enim fuerunt, propter quae timebat. uenit enim 
 mihi ira: uindicta, secundum quam iustus uix saluus 
 fit.

Verba Eliphaz. pondus autem uerborum tuorum 
 quis sustinebit? hic ergo dicit se cogi ad loquendum, 
 quia non sustinet dicta eius. nonne timor tuus 
 stultus est? paratus enim ad haec esse debueras, si aliis 
 ueraciter suadebas. nec talia bene timuisti, cum diceres: 
 timor enim quem uerebar uenit mihi. et spes tua 
 et simplicitas uitae tuae: quasi stultitia, qua ista bona 
 putantur. fremitus leonis et uox leaenae: ipse diabolus 
 et superbiae ciuitas, quae saepe etiam bestiae more a prophetis 
 ponitur. et gaudium draconum extinctum est: superborum 
 et insidiosorum. myrmicoleon perit eo quod non 
 haberet escam: quia in nouissimo non erunt, quos inducens 
 comedat; separabuntur enim pii ab inpiis. hic autem 
 errat, quod ea quae de diabolo audierat prophetata de Iob 
 intellegebat. myrmicoleon uero accipiendus est uel quia utrumque 
 in eo est, cum et rapit et occulte persequitur frumenta, 
 quae sublato oculo facit non germinare, uel quia auaris et in 
 terra thesaurizantibus dominatur, uel quia iustos persequitur 
 quasi formicas praeparantes sibi escas aestate ad hiemem, 
 quibus non pascetur, cum boni ab inpiis fuerint separati. et 
 catuli leonum diuisi sunt ab inuicem: conspiratio

 

 

 

 
 
 
 principum ciuitatis illius dissipata est, qui nati sunt de illa 
 societatis ciuitate et diabolo uel quia se inuicem uastauerunt. 
 inde est: exsurget gens contra gentem. nihil horum 
 tibi accidisset: uel illa damna et orbitas et plaga uulneris; 
 uel te non penetraret dolor animi, quia et te consolareris, 
 si aliis ex corde dixisses: numquid non capit auris mea 
 magnifica ab eo? quia ista quae dicit ex reuelatione se 
 dicit dicere. et spiritus in faciem mihi occurrit: 
 quasi flatum sensisse uult intellegi; nam negat in consequentibus 
 fuisse figuram. reminiscendum ita etiam spiritum in 
 apostolos descendisse. quid enim? numquid homo 
 coram domino mundus erit? aut haec audisse se dicit 
 aut dicit ideo se horruisse, quia nemo mundus coram domino. 
 aut ideo sic uidisse, quia nemo coram deo ita mundus est. 
 ut deum sicut est uideat. modo mundum secundum perfectionem 
 accipiendum, ut quod superius negat mundum hominem 
 perire, secundum quendam modum intellegamus. si contra 
 seruos suos non credit. quod euenit cum diceret Elias: 
 domine, prophetas tuos occiderunt, et dicit illi: 
 reliqui mihi septem milia uirorum. non enim inde 
 septem milia uirorum iam munda erant. nam angeli dicti 
 sunt et prophetae. et aduersus angelos suos prauum 
 quid reperit: uel quod aduersus eos dicitur uel quod ipsi 
 dicunt. hoc tamen potest etiam de ueris angelis accipi. 
 habitantes autem domos luteas: quorum conuersatio 
 non est in caelis. percussit illos tamquam tinea. aut

 

 
 
 
 aliqua corruptio percussit eos tamquam tinea aut deus percussit 
 eos: uel hac tinea uel sicut percutit tinea, hoc est: 
 latenter intrinsecus corruptione ab eis ipsis exorta per 
 concupiscentias carnales, hoc est habitatione in domibus 
 luteis. et a mane usque ad uesperam ultra non sunt: 
 aut ultra saeculum hoc non sunt aut a prosperis rebus usque 
 ad tribulationem; poenam enim consecuti sunt. et quod non 
 possent sibi ipsis subuenire, perierunt: cum in se 
 habent spem. interierunt, quia non habebant sapientiam: 
 non in se sperandi.

Inuoca autem, si quis tibi respondeat: illis 
 enim respondetur, qui mundi sunt coram deo. etenim 
 stultum perimit ira: indignatio, qua quisque angitur, 
 tamquam inique sibi aliquid acciderit, dum non cogitat usque 
 adeo se inmundum esse coram deo, ut inuocanti non angeli 
 respondere aut se demonstrare dignati sint. qui enim hoc 
 non cogitat, stultus est et ira inrationabili interimitur. aut 
 idcirco angelos non audire, non uidere potest stultus, quia ira 
 interemptus est et a zelo occisus. errantem autem occidit 
 zelus: ad imitandum peccatores. ego autem uidi stultos 
 radicem mittentes: stultos nunc inpios accipiendum, ut 
 e contrario sapientia hominis pietas sit, sicut in consequentibus 
 dicitur. et conterantur super ianuas infirmorum: 
 humilium, cum recepti in cubiculum fuerint a sponso et stulti 
 foris remanserint. quae enim illi congregauerunt, 
 iusti comedent: et de Iudaeis potest intellegi

 

 

 
 
 
 congregantibus prophetias, quas gentiles potius comederunt, et de his 
 qui facientes comedunt quae alii praecipiunt et non faciunt. 
 ipsi uero de malis non liberabuntur: quamuis praedicent 
 non esse facienda. exhauriatur fortitudo eorum: 
 qua superbiunt aduersus infirmos; exhauriatur autem, ut 
 iam incipiat laborare. non enim prodiet de terra labor: 
 id est de creatura non conquerantur sed de se. sed homo 
 in labore nascitur: secundum id dictum est "nascitur" 
 secundum quod in laboriosam uitam ex quieta quisque 
 conuertitur. pulli autem uulturis altissime uolitant: 
 uultur bene intellegitur dominus, quia altitudine prophetiae 
 uidit mortalitatem nostram, qua descendens pasceretur, conuertens 
 nos in corpus suum. "pulli" ergo "uulturis" ut 
 filii sponsi dicti sunt, altissime autem uolitantes conuersationem 
 in caelis habentes, ut a labore liberentur in quo homo 
 nascitur. secuti sunt quippe uocem dicentis: uenite ad me 
 omnes qui laboratis. possunt et "pulli uulturis" in 
 malo intellegi aeriae potestates, quae mortibus, hoc est peccatis, 
 pascuntur. quoniam huius modi praeuaricatores angeli 
 non sunt perducti ad humilitatem mortalitatis multum laboriosam, 
 in qua homo nascitur, ualde illi superbiunt, hoc est 
 altissime uolitant. qui dat pluuiam super faciem 
 terrae: tamquam confitentibus faciat misericordiam. ut non 
 faciat manus eorum ueritatem: non faciant quod promittunt 
 inhiantes dominari infirmis. in die occurrent illis 
 tenebrae: ut Iudaeis qui dominum non cognouerunt quid 
 esset. aut tamquam in nocte palpabunt in meridie:

 

 
 
 
 sicut uidentes signa tamen dubitabant dicentes: propheta 
 est, alii: seducit populum, quando nec ad lucernam uidere 
 uoluerunt. et pereant in bello: in tentationibus. et 
 egrediatur de manu potentis infirmus: diaboli. sit 
 autem infirmo spes; illi enim fortes rem hic quaerunt. 
 beatus autem uir quem arguit dominus. in hoc enim 
 errat, quia uidetur sibi Iob, quia iniquitatibus suis haec patitur, 
 cum ex hoc beatus sit, quia in hac uita cum arguitur, 
 habet corrigendi possibilitatem. et in septimo non te tanget 
 malum: sacramentum sabbati. in fame liberabit te 
 a morte; uerbo enim alit et facit firmum ad tentationes. in 
 proelio uero de manu ferri soluet te: de potestate 
 uinculorum. a flagello linguae abscondet te: ne sentias 
 contumelias, non ne patiaris. iniustos et iniquos 
 deridebis: ut sapientia perditioni iniquorum superridebit. 
 et ferocientes bestias non timebis: id est Iudaeos 
 non timebis, quia gentes tibi obaudient; haec autem de domino 
 accipienda sunt. Eliphaz hic errat, quia putat de Iob intellegenda, 
 quae ei reuelata sunt, cum totum domino competat. 
 quia cum lapidibus agri habebis foedus: lapides 
 agri, quia in gentibus nulla ordinatio legis fuit, ut quasi de 
 aedificio lapides essent. bestiae enim ferae pacatae 
 erunt tibi: siue de Iudaeis siue de gentibus. deinde 
 scies quod in pace erit domus tua: id est ecclesia.

 

 
 
 
 et filii tui erunt tamquam omnis herba in campo: 
 sine ariditate. et uenies in sepulcrum tamquam frumentum 
 maturum: <in> passionem. ecce haec ita exquisiuimus: 
 hic auctoritas huius prophetiae confirmatur. 
 tu uero scito temet ipsum quid egeris; non enim 
 iniuste haec tibi permisit deus accidere.

Verba lob. sed, ut uidetur, uerba mea sunt 
 mala; non enim uerba lob de inpatientia sunt flagellorum, 
 cum significent dolorem, non peculiarem lob, sed quem habuit 
 de omni genere humano. sagittae enim domini in corpore 
 meo sunt: uerba dei, quibus anima transfigitur, cum 
 cogitur ad confessionem. quarum furor bibit sanguinem 
 meum; tollunt enim peccatum. cum enim incipio loqui, 
 stimulant m e : quod enim loquor, illae cogunt. quid enim? 
 numquid frustra onager clamabit, nisi escamrequirens? 
 ut inde famem patiatur, quia liber esse uoluit. aut 
 bos mugit, cum habeat in praesepi cibos? asino 
 cibaria labore bouis praeparantur sicut gentibus labore prophetarum 
 et apostolorum, qui utique Iudaei fuerunt. itaque haec 
 uerba cibum desiderantis sunt, id est auxilium, non inpatientis 
 ad dolorem. numquid potest sine sale edi panis? 
 quasi ei diceretur: cur sic ea per figuras dicis? respondit. quia 
 si ex persona sua ea diceret, insulsa essent. aut est sapor 
 in sermonibus uanis? uanos sermones hominum dicit, 
 quia panis uerba dei sunt, sed panis caelestis. sic nec 
 anima mea potest cessare: quomodo non potest sine

 

 
 
 
 sale edi panis, sic nunc ministerium praebeo uerbi dei propter 
 illud: quomodo audient sine praedicante? foetidas 
 enim uideo escas meas sicut est odor leonis: nam 
 uerba mea foetida sunt sicut leo uel propter superbiam, per 
 quam iactantes putent, uel propter quod amplexantes carnalia 
 foetorem leonis habent, qui propriis uerbis gaudent. quodsi 
 det et ueniat postulatio mea: postulationem dicit rem 
 quam petebat. et spem meam det dominus; sic enim 
 confidens ob spem post tribulationem uenturae consolationis 
 oportune tentatur. bene autem spem dicit, quia, cum res 
 uenerit, iam tentatio non erit necessaria. sit mihi ciuitas 
 sepulcrum, super cuius muros saliebam: societatem 
 illam Babyloniae uult sibi sepulcrum, non ut eum obruat, 
 sed ut sciat quia mortuos tegit quicumque in illa fuerint, de 
 cuius tamquam firmamento et munimine superbiebat. non 
 parcam; non enim mentitus sum. uerba sunt sancta 
 dei mei: quia non alia dixit quam audiuit a deo, id est de 
 homine generaliter prophetantis, quia auxilio indiget in confessione. 
 quae est enim uirtus mea, ut sufferam? quod 
 significabat uulnus eius. aut quod tempus meum, ut 
 sustineat anima mea? quia imminente morte terrentur 
 homines, ut conuertantur et confiteantur deo putredinem 
 peccatorum, cuius consideratione se dicit cogi ad confessionem. 
 numquid uirtus lapidum uirtus mea? duros 
 et inpenetrabiles iaculis uerborum dei, qui non mouentur ad 
 confitendum. aut non in ipso confidebam? cum mihi bene 
 esset, id est cum essem inmortalis ad imaginem dei. sed

 

 
 
 
 adiutorium a me recessit: factus mortalis uolens in me 
 confidere. et uisitatio domini me despexit. secundum 
 quod dictum est: aut filius hominis, quoniam uisitas 
 eum? propinqui mei non respexerunt me: horrui 
 angelis. tamquam torrens deficiens: misericordia enim 
 aliquando inundauit me; et siccaui et non fui mihi fons. 
 aut sicut fluctus transierunt me: tamquam sint 
 consolationes potus. qui me metuebant, nunc inruerunt 
 super me: diabolus cum angelis suis. perii et exul de 
 domo mea factus sum: aut de habitatione caelesti aut 
 de conscientia; idcirco foras extra domum suam sedebat. uias 
 Themanorum uidete, semitas Sabaeorum intuemini: 
 illos significat, qui in temporalibus confidunt, de quibus se, 
 id est hominem quem significat dicit non praesumere. nunc 
 autem et uos insurrexistis inme sine misericordia: 
 putantes beatitudinem hominum, si carnalibus abundent, quia 
 insultabant potius quam conpatiebantur. sed uidentes 
 uulnus meum timete: intellegentes quid significet timete 
 futuras poenas. quid enim? numquid aliquid uos 
 petii? aut fortitudine uestra indigeo? quia coram eo 
 infirmus est, qui eum potest saluare. docete me et ego 
 obmutescam; idcirco enim patientes esse debuerunt ad 
 doctrinam eius, quia ipsi eum docere non poterant. sed, ut 
 uideo, praua ueri hominis uerba dicitis: eum dicit 
 uerum hominem qui personam significat agentis paenitentiam 
 conuersione ad deum, cuius praua uerba dicebant. non enim

 

 
 
 
 a uobis auxilium peto: uerus enim homo a deo petit 
 auxilium; ille enim uerus est qui confitetur. unde est: qui 
 facit ueritatem, uenit ad lucem. neque enim elocutionem 
 sermonis uestri sustinebo: dei enim se locutionem 
 dixit sustinere, qua instruatur. uerum tamen super 
 pupillum inruistis: quod ad uos adtinet, insultare mihi 
 uoluistis, quamuis non intellexeritis quid significet. quia neque 
 Iob, quem uidebant, insultare debuerant, ideo: uerum tamen. 
 nunc autem aspicientes uacate mihi: non habentes 
 quod me doceatis. et rursum iustitiae adestote: quia 
 primo uidebantur sibi iustitia cogi ad loquendum. non est 
 enim in ore meo iniquitas; et fauces meae nonne 
 sapientiam meditabantur? dicit se non deum accusasse, 
 sed hominem induxisse accusantem iniquitates suas, sicut 
 superius sermo eius intellectus est. hanc dicit meditationem 
 sapientiae.

Numquid non tentatio est uita humana super 
 terram? hic iam apertius ostendit ex cuius significatione 
 superius loqueretur. tentationem uero dicit tamquam stadium 
 certaminis, ubi uincit homo uel uincitur. et sicut cotidiani 
 mercenarii uita eius? temporalem mercedem expectantis, 
 ut iam eorum qui iustitiae suae fructum in futurum expectant 
 non sit uita super terram. aut tamquam seruus metuens 
 dominum suum et consecutus umbram? quod significat 
 absconditio Adae a facie domini et tectio foliorum de quibus 
 umbra fit, quam relicto deo consecutus est homo. aut

 

 
 
 
 tamquam mercenarius qui expectat mercedem operis 
 sui? iste a superiore hoc differt, quod superior habuit, 
 hic autem habere desiderat ipsa temporalia. sic et ego 
 expectaui menses uanos: iam ad umbram dixit uanos, 
 id est temporalia bona. et noctes dolorum datae sunt 
 mihi: in quibus et lux amittitur sapientiae et materies est 
 poenarum. si dormiero, dico: quando dies? et si surrexero, 
 rursum: quando uesper? quando cupiditatem 
 negotii patitur homo in otio et otii in negotio. repleor 
 autem doloribus a uespere usque ad mane: quo 
 occidit a deo. unde et ad uesperam deambulans deus eos 
 dimisit: quod significat uolentes, quibus nulla expectatio est 
 remedii nisi mane. de quo dicitur: mane astabo tibi, 
 id est quando post iudicium mane deus reuelabitur iustis. 
 unde et dominus uespere sepelitur et mane resurgit. hanc 
 ergo uitam tamquam lucifero potest comparare. et concrescit 
 corpus meum putredine uermium: uermium multitudine. 
 infundo glebas terrae radens saniem: expressio 
 cupiditatum uel curarum confessionis, in qua gaudent iniqui, 
 quod ad occasionem redigunt peccandi, quae alii per paenitentiam 
 confitentur: unde sunt canes, qui Lazari uulnera 
 lingebant. et uita mea exilior est quam loquela: 
 minus enim facio quam loquor. recordare ergo quia 
 spiritus est uita mea: id est in fame spiritali. et non 
 reuertar ad uisibilia. non me cognoscet oculus

 

 
 
 
 uidentis: quia mutabor, ut uidentem hic diabolum accipiamus 
 inuidentem. oculi tui in me et non subsisto; 
 interficis enim in me uitam carnalem in qua fui. tamquam 
 nubes expurgata de caelo: aut per caelum purgata — 
 quomodo dicimus de ferro purgata — ut hic significauerit auxilium 
 sibi fuisse de caelo, ut purgaretur, aut certe ut iam non 
 sit nubes, sed in aerem purum extenuetur, tamquam radiis 
 solis expurgata, ut obscuritas carnis et sanguinis non sit in 
 caelo. non enim caro et sanguis regnum dei possidebunt, 
 cum corruptibile hoc induerit incorruptionem et 
 absorbebitur mors in uictoriam. si enim homo descenderit 
 ad inferos, ultra non ascendet: ad hoc 
 ergo recordare, ut non descendas. et non reuertetur amplius 
 in domum suam: id est ad requiem suam. propterea 
 itaque et ego non parcam ori meo: confitendo, 
 cum tempus est. utrumne mare sum ego aut draco? 
 non enim sicut inpios aut diabolum repulisti. quia statuisti 
 super me custodiam: ut non me moueam ad perturbationem, 
 ut sunt maris termini. quia dixi: consolabitur 
 me lectus meus: carnalia in quibus requiescebat. et referam 
 ad me ipsum consolationem in toro meo: ad 
 te enim debeo referre consolationem meam. exterres me 
 per somnia et per uisionem me obstupefacis: per 
 tribulationes uitae huius, quae ita somnia sunt, quomodo et 
 bona uitae huius somnia. absolues a spiritu meo animam 
 meam: propter uisibiles terrores, a quibus liberabitur

 

 
 
 
 anima metuens uenire ad eos. et a morte ossa mea repuli: 
 nam ierant in mortem ossa mea, nisi his exterritus 
 fortior essem et patiens, quod est ossium firmitas. non enim 
 in sempiternum uiuam ut patienter feram: breuitate 
 uitae et metu mortis me correxi. unde inconuertibilis diabolus, 
 quia non moritur, sed damnatur. initium sapientiae 
 timor inde est. discede a me; uana est enim uita 
 mea: quia non suffero tentationes. aut quia sensu tuo 
 intendisti in eum? propter quod rationalis est. unde illud: 
 nos autem sensum domini habemus. rationis uero 
 munus dicit extensionem intellectus. et in requie iudicabis 
 eum? dignum requie. usquequo me non dimittis? 
 uinctum tribulationibus. neque deseris, donec deglutiam 
 saliuam meam? in dolore ac flagellis contineam 
 et absorbeam uoluptatum fluxus per tribulationes admonitus. 
 si ego peccaui, quid possum tibi facere? sensus hic 
 est: si peccaui, nihil possum tibi facere. an forte loquendo 
 molesti tibi sunt homines? tu ergo qui scis sensum, quare 
 constituisti hominem, ut loqueretur aduersus te, ut esset tibi 
 oneri? si autem peccatum hominis nec facto nec dicto tibi 
 nocet, quare non obliuisceris peccatum eius, sed purgas illud 
 potius, nisi quia illa quae supra dicta sunt ad bonitatem tuam 
 referuntur? quid est enim homo, quod exaltasti eum? 
 quae non intellegentes amici eius putauerunt ab eo deum 
 reprehendi. si enim non propterea facis mihi tentationes, ut 
 cohibeam fluxos motus meos, ut mihi ita consulas, quae alia 
 causa est, ut corripias hominem? non enim nocere tibi potest

 

 
 
 
 quia peccat; aut sentis quasi aduersitatem loquelae eius, cum 
 scias sensum humanum, et utique posses quod tibi aduersarium 
 est non constituere. et quare non es oblitus iniquitatis 
 meae? si non ea causa ut mihi prodessent tentationes 
 istae, ut bonitatis tuae sit totum, et quod me corripis? 
 nunc autem in terram ibo: cum enim purges peccatum 
 meum, restat mihi tamen adhuc in terram ire per mortem 
 corporalem. mane uigilabo et ultra non ero: in hac 
 terra.

Verba Baldad Sauchitis. misit in manu iniquitates 
 eorum: in manu misit aut in uindicta aut supputatione 
 debitores eos, id est peccatores demonstrauit. et restituet 
 tibi uitam iustitiae: quae debetur iustitiae, id est 
 beatam. et erunt priora tua minima: in comparatione 
 posteriorum, quae infinita erunt. autnumquid non hi 
 docebunt te et referent tibi? quoniam nonnullorum 
 maior est auctoritas. iam et hic de Christo dicturus audita 
 narrat, quomodo Eliphaz narrauit reuelationem. numquid 
 uiret scirpus sine aqua? ita ergo et inpii arescent sine 
 misericordia dei. adhuc in sua radice consistit et non 
 metetur? si aquam non babeat. antequam bibat omnis 
 herba, nonne arescit? nisi bibat; non enim ante aliquando 
 uiruit inpius. atque araneis complebitur

 

 
 
 
 tabernaculum eius: opera inutilia. iam uero de Iudaeis et domino 
 uidetur dicere. quodsi et suffulserit domum suam, 
 non stabit: aut scripturis sanctis aut spe promissionis 
 domini aut regnum ipsum. et cum coeperit, non permanebit: 
 sequi deum; quod Iudaeis euenit, qui secuti non 
 sunt incipientes. humidus enim est ante solem: carnalium 
 fluxu putrescentes: ante solem uero sub tribulationibus, 
 ut ante sub significet, sicut dicimus: ante me fac. 
 et de putredine eius germen eius ascendet; nisi 
 enim illi tam mali essent, non per passionem exaltaretur 
 dominus, qui de illis secundum carnem natus est. in congregationibus 
 lapidum dormit; maiores enim illum 
 crucifigent. et in medio lapillorum uiuet: humilium, de 
 quibus fuerunt apostoli. si deglutietur, locus mentietur 
 eum: si absconderit quod filius dei sit, dicetur quia non est 
 filius dei. opus est ergo ut ipse sese indicet; in hoc enim 
 loco non possunt diuina cognosci. de terra autem alterum 
 germinabit: uel dominus resurgendo uel alterum genus 
 piorum, id est christianorum. dominus enim non probabit 
 innocentem. an non reprobabit? uel illud: inpium non 
 probabit innocentem? nec ullum munus: id est sacrificia 
 quae habebant Iudaei. ueracium autem os inplebit 
 risu: confitentium. et tabernaculum inpii non permanebit: 
 uel ipsum templum uel regnum.

Verba Iob. uere scio quia ita est: id est quia 
 secundum iniquitates meas haec mihi restituit; sed non sicut

 

 
 
 
 uos arbitramini, sed quia nemo est in conspectu eius iustus. 
 non respondebunt ei unum de mille: in omnibus 
 quippe conuincet. qui in uetustatem perducit montes 
 et nesciunt: id est ad infirmitatem, ut est: inueteraui 
 in omnibus inimicis meis. qui uertit eos in ira: 
 irascendo eos uertit, id est, ut aliud inueniant quam appetierant, 
 cum qui se exaltat, humiliabitur. qui commouet 
 orbem a fundamentis: per uocationem, quae facta 
 est, per quam commoti sunt excellentes in mundo. et 
 columnae eius mouebuntur; qui praecipit soli, et 
 non oritur: ut aut sapientia non intellegatur aut qui 
 scripserunt, ut est: signa librum. qui extendit caelum 
 solus: ecclesiam, quae proprie sedes dei est, quam extendit 
 per totum orbem; solus ad significandam unitatem trinitatis. 
 nam utique per filium in spiritu sancto omnia facta sunt. et 
 ambulat super mare tamquam super terram: super 
 terram, id est firmiter confirmans ecclesiam in saeculo uel 
 subiciendo sibi peccatores, in quibus non mergitur, non 
 cedendo tentationibus eorum. si transgressus me fuerit, 
 non uidebo. si altior me fuerit aut celeritate perstrinxerit 
 me, non eum agnoscam: opus est ergo, ut et congruat 
 infirmitati meae et non me deserat. si enim morti 
 tradiderit, quis auertet? morti enim tradit, cum uel transgreditur 
 uel transit, ut nesciatur. haec est mors animae, ut 
 deum nesciat. ipsius enim inauertibilis ira: aliorum enim

 

 
 
 
 potest auerti a potentiore. ab ipso subdita sunt cetera 
 sub caelo: excepto ipso caelo, id est rationali creatura, quia 
 si ipsa sibi cetera subdidisset, numquam per ea quae sibi 
 subdiderat puniretur; quia uero deus ei illa subdidit, punitur 
 per ea, quando offenderit eum qui subdidit. quodsi etiam 
 iustus fuero, non exaudiet me: rogans eum, praesumens 
 de mea iustitia; comparans enim ea his quae apud se sunt 
 incommutabilibus et perpetuis tamquam iniustum me non exaudiet. 
 ergo eius mihi misericordia necessaria est. iudicium 
 eius rogabo: quia ego iudicare non possum me iustum esse. 
 unde est: sed neque me ipsum iudico; qui autem iudicat 
 me, dominus est. si uero inuocauero, et non exaudierit, 
 non credam quoniam exaudiuit uocem meam: 
 cum iudicium eius rogo, si non exaudierit, non credam quod 
 aliquando exaudierit me; occultis enim causis me audiuit, 
 non merito deprecationis meae. ant certe: non credam non 
 me exauditum nunc; aliquando enim exauditus sum. aut ita: 
 quia si exaudierit quod peto, credam etiam exauditum me; 
 nam si non credidero, quamuis fiat quod peto, tamen non exauditus 
 sum, ut signum exauditionis credulitas postulantis sit. 
 ne forte in turbine me conterat? propterea quaero iudicium 
 eius, ne in turbine me conterat. multas enim tribulationes 
 meas fecit sine causa: quorum causa me latuit; 
 aut certe uox confitentis est, flagellis dei confitentis non se 
 esse correctum et idcirco posse turbine conteri, quasi maiori 
 supplicio. non enim sinit me respirare: tam multae sunt 
 tribulationes meae. etenim quia potest, obtinet: uincit, 
 ut uoluntatem eius faciam, non meam. quodsi et fuero

 

 
 
 
 iustus, os meum inpia loquetur: si me iustum putauero. 
 uerum tamen auferetur uita mea: quamuis nesciam si 
 inpie egi, tamen auferetur uita mea, ut patiar quae nolo aut 
 non faciam quae uolo. unum est quod dixi: magnum et 
 potentem disperdit ira: id est: propter hoc unum fiunt 
 tribulationes hominibus, ut nemo sibi magnus potensque uideatur 
 praesumens de uiribus suis. quia nequam homines 
 in magna morte erunt: non in mediocri, in qua sunt etiam 
 iusti, cum tribulantur et ab eis deridentur. terra tradita 
 est in manus inpii: aut corpus iustorum, non anima, cum 
 eos persequuntur, aut quando inpius dominari permittitur. 
 potest accipi et homo peccator in manus diaboli secundum 
 mortalitatem suam. faciens iudicium eius operit: aut 
 ipsius inpii iudicium aut iusti; in hoc enim tempore opertum 
 est. aut certe hoc ipso facit iudicium eius, id est: eo illum 
 punit, quo occultat ei prouidentiam suam, ut est: prae magnitudine 
 irae suae non requiret. uel eo iustum uindicat, 
 quo occultat persecutori eius iudicium suum, id est prouidentiam 
 suam, ut artius peccatorum laqueis per inpunitatem capiatur. 
 quodsi non est, quis ergo est? potest hoc de 
 domino intellegi, qui et derisus est et cuius terra, hoc est 
 corpus traditum est in manus Iudaeorum, et cuius iudicium 
 faciens occultauit maiestatem ipsius. quodsi ipse non est, 
 quis ergo est, qui maiora faciat, quam fecit ipse? uel sic: 
 quodsi non facit deus iudicium iusti uel inpii, quis potest 
 facere? uita autem mea leuior est cursore: tamquam

 

 

 

 
 
 
 fugitiuos dicit homines a iustitia discedentes, ut ille filius 
 minor profectus in regionem longinquam. aut quasi aquilae 
 uolantis et quaerentis escam: de superioribus, in quibus 
 naturaliter animae rationales beatae sunt, id est operibus iustitiae, 
 inclinauerunt se ad terrenas uoluptates. quodsi et 
 locutus fuero, obliuiscor dum loquor: locutio: quemadmodum 
 adfectum habuit ad exteriora, sic anima dum progreditur 
 ad ea quae foris sunt cupiditate fruendi creatura obliuiscitur 
 interioiem creatorem. declinans in faciem ingemiscam: 
 illam enim declinationem dolores sequuntur. commoueor 
 omnibus membris: timor, quo incipit recurrere. 
 et quia sum inpius, quare non sum mortuus et laboro? 
 "scio" subaudis. aut dicit se laborare, quia inpietati mortuus 
 non est. et mundatus fuero mundis manibus: aut dei 
 manibus aut suis, id est: bonis operibus per regenerationem. 
 satis in sorde me tinxisti: in istam mortalitatem perductum. 
 et execratum me est uestimentum meum: inmortalitas, 
 qua cupimus superuestiri; sed quia non possumus in 
 hac corruptione, ideo dicit: execratum me est uestimentum 
 meum. non es enim homo sicut et ego, cui contradicam: 
 homini enim possem demonstrare iustitiam meam; 
 in tuo autem iudicio inuenior iniustus. utinam esset nobis 
 arbiter! uidetur blasphemare, nisi illum mediatorem dei et 
 hominum optare intellegatur, ut per eum alleget preces suas. 
 hoc modo enim ille audit inter utrumque positus et arguit

 

 
 
 
 hominem: filio enim omne iudicium pater dedit. et qui 
 argueret et qui audiret inter utrumque. auertat a me 
 uirgam suam: transeat timor legis, ut adoptionis libertate 
 et caritate illi coniungar. non enim sum mecum: quia his 
 haereo quae foris sunt.

Proferam contra me sermones: haec confitentis 
 sunt. et dicam ad dominum: noli me docere inpium 
 esse: noli me tentare ultra quam possum ferre nec mihi 
 sinas accidere, quibus mihi inpietas persuadeatur. aut bonum 
 est tibi, si inique egero? non est autem tibi bonum, si 
 inique egero; non ergo iniuste ita me constituisti. quia 
 despicis opus quod manus tuae fecerunt? si quod 
 despicis opus manuum tuarum. ad consilium inpiorum 
 animaduertisti? sed non eius inpietatis quae hominibus 
 adparet. et: ad consilium inpiorum animaduertisti? 
 non quia placet illi ut inique agant. aut sicut homo 
 perspicit, perspicis? quia utique non sicut homo perspicis: 
 ideo in consilium inpiorum animaduertisti; est enim 
 inpietas quam tu solus uides et ab hominibus non uidetur. 
 aut humana est uita tua? id est breuis, ut non possis 
 de perpetuitate iudicare. et peccata mea inuestigasti: 
 non enim latere te potuerunt quae latent homines. scis enim 
 me nihil inpie fecisse: nam quantum ad homines nihil 
 inpie feci. sed quis est qui de manibus tuis eripiat? 
 iudicantis. sicut deus iudicas, cum uides etiam eas inpietates 
 quas homo non uidet. postea uero mutatus percussisti 
 me: se scilicet mutato, non deo, quia mutatus homo mutatum

 

 

 
 
 
 deum sentit, ut per tenebrarum diuturnitatem mutati oculi 
 mutatum solem sentiunt. memor esto quia de luto finxisti 
 me: tua ergo misericordia indigeo. in terram me 
 iterum conuertes: morte, quae est poena peccati. nonne 
 tamquam lac mulsisti me? quia etiam [iam] mortalibus 
 praebuit misericordiam, cum homines de hominibus informi 
 primordio formauit. haec ergo cum in te sint, scio quia 
 omnia potes: quia tantae bonitatis sunt, ut carnalem quoque 
 substantiam operentur. quodsi et peccauero, custodies 
 me: aut ut non me perdas aut ne lateat peccatum 
 meum. et si iustus fuero, non possum respirare: in 
 conspectu hominum; nam tu uides peccata quae homines 
 latent. plenus enim sum opprobrio: in conspectu tuo. et 
 capior sicut leo ad occisionem: est superbiae peccatum 
 quod homines latet, quando etiam in factis laudabilibus possit 
 obrepere. iterum autem commutatus saeuissime crucias 
 me: post poenam peccati, qua mortalis factus est homo. 
 secundum has dicit tribulationes, quas in hac uita homines 
 patiuntur, quia repente pleraeque accidunt tribulationes, quae 
 turbant quietem ipsius uitae mortalis, cum in salute est uel 
 securitate rerum quamuis temporalium, quam misericordiae 
 dei deputauit. instaurans in me tormenta mea: quia iam 
 ipsa mortalitas tormentum est, de qua tribulationes aliae fiunt. 
 quare ergo de uentre eduxisti me? de obscuritate ad 
 notitiam, quae sola maioris miseriae est materia, cum subuertitur; 
 hanc generationem etiam superius commemorauit. 
 et essem tamquam non fuissem? penitus ignotus. unde

 

 
 
 
 est: uocat ea quae non sunt tamquam quae sunt, id 
 est secundum ignobilitatem. aut numquid non est tempus 
 paruum uitae meae? non enim propter longitudinem uitae 
 meae mortuus non sum, cum utique paruum sit quod uiuo. 
 patere me, donec requiescam pusillum: post misericordiam 
 qua de limo fecisti me et mutatum mortalitate percussisti 
 me et ipsa mortalitate consolatus es me, deinde 
 . exercuisti me tribulationibus. patere ergo me, ut requiescam 
 in te, antequam eam in poenas unde reuerti non licet; 
 ab his enim, quas supra commemorauit, licet reuerti, si se 
 homo ad deum conuerterit. uult autem requiescere, antequam 
 eat in poenas aeternas, ad hoc utique, ut non eat. quemadmodum 
 si dicamus alicui: corrige te, antequam damneris; 
 non enim cum se correxerit, damnabitur. ubi non est lux 
 nec est uidere uitam hominum: illa est enim uita hominum, 
 ubi est lumen uerum, quod inluminat omnem hominem. 
 alia est terra uiuentium, alia terra morientium.

Sophar Minaei uerba. aut numquid eloquens 
 uidebitur iustus esse? putat enim Iob uerbis magis 
 quam operibus abundare. beatus natus homo breuis 
 uitae: sententiam suam illi replicat, quam uult intellegi 
 loquaciter dictam et inaniter. cum nemo sit qui contradicat 
 tibi: quia quando dicebat, nemo ei contradixit. sed 
 quomodo dominus\'loquatur ad te? ea loquere potius, 
 quibus misereatur tui deus. quia duplex erit super te: 
 corripiendo et consolando. et tunc scies quia digne

 

 
 
 
 reddita sunt tibi a domino pro eis quae peccasti: 
 post correctionem sequente inluminatione. aut uestigium 
 domini inuenies? ut uelis deum reprehendere. sublime 
 est caelum, et quid facies? ut inuenias sacramenta caeli; 
 non enim debes eum reprehendere, cuius opera non comprehendis. 
 quis dicet illi: quid fecisti? et hoc enim 
 recte erit factum, si deus hoc fecerit, quia facere aliquid ille 
 nisi recte non potest. ipse enim nouit opera hominum 
 iniquorum: non iniqui operis est. unde uult intellegi quia 
 stulte hic, quem iniquum putat, reprehenderit deum; sic enim 
 eum loqui existimauit. homo uero aliter nutat sermonibus: 
 modo illi placet deus, modo illi displicet, cum apud 
 deum sit firmitas. et uir natus mulieris tamquam 
 onager erit in deserto: cupiditate libertatis inpatiens 
 dominatoris atque domitoris. et extendens ad eum manus 
 tuas: ut acceptet opera tua. si iniquum quid est in 
 manu tua: ipsa duo repetiuit, sed ordine mutato. et iniquitas 
 in domo tua non maneat: hoc dixit cor. sic 
 enim fulgebit facies tua tamquam aqua pura: conscientia. 
 tamquam fluctum qui non praeterit, et non 
 terreris: nisi omnes tangat in hac uita. et oratio tua 
 tamquam lucifer erit: ante inluminationem praeibit; quasi 
 et ista ad prophetiam sanctae ciuitatis uel ad populum dei 
 pertinentia audita uel reuelata dicuntur, sicut a superioribus

 

 
 
 
 eius amicis dicta sunt. et rogabunt faciem tuam multi: 
 omnia ista de ecclesia.

Verba Iob. sed iustus uir et sine crimine uenit 
 in derisum: de domino intellegendus est. sensus: non ergo 
 mirum, si et ego uobis in derisum ueni. et domus eius 
 ut deuastaretur ab iniquis: ecclesia a persecutoribus. 
 immo uero nullus confidat, cum sit nequam, se 
 inpunitum futurum: quia iudicium a domo dei. 
 tamquam inquisitio in eos non sit futura: non confidant. 
 sed tamen interroga quadrupedia, si tibi 
 respondeant: ideo recte inquirit iniquos, quia ex operibus 
 potuerunt agnoscere creatorem et colere debuerunt; non enim 
 creaturarum responsione doceri debuerant, cum acceperint 
 rationem, qua ista cognoscerent. si non in manu eius est 
 anima omnium uiuentium: hinc ergo scitur, quia ipse 
 omnia creauit, quia in manu eius anima omnium uiuentium. 
 et spiritus omnis carnis hominis: omnis carnis 
 humanae, id est rationalis animae. auris enim sermones 
 diiudicat: quemadmodum sensus sensibilia diiudicat, ita 
 spiritalia spiritus, qui debuit cognoscere, quoniam in manu 
 domini est, opera domini. in multo tempore sapientia 
 est: non utique in multo tempore, sed apud dominum, a quo 
 petenda est. si destruxerit, quis aedificabit? propter 
 uirtutem destruxerit et propter sapientiam concluserit, ut ad 
 eam non perueniat. si prohibuerit aquam, siccabit 
 terram: sapientiam ipsam, terram uero hominem. quodsi

 

 
 
 
 et emiserit, perdet euertens terram: multis enim 
 sapientibus factis turbabuntur peccatores. qui ducit consultores 
 captiuos: subiugat enim sibi eos qui se consulunt. 
 iudices autem terrae in pauorem misit: aut 
 Iudaeos aut Pilatum aut sensu terreno iudicantes. qui collocat 
 reges super sedes: id est apostolos. et circumdedit 
 balteo lumbos eorum: id est continentia. qui 
 emittit sacerdotes captiuos: ut ab hominibus ducantur; 
 et significantur Iudaei. qui permutat labia fidelium: 
 permutat in bonum, ut non de iustitia sua, sed de gratia 
 eius praesumant. et intellegentiam senum cognouit: 
 cui placet intellegentia senum. unde est: cogniti estis 
 a deo, cui aduersarium est: non noui uos. et bene coepit 
 a fide et peruenit ad intellegentiae canos. qui reuelat profunda 
 de tenebris: aperiendo prophetias. et produxit in 
 lucem umbram mortis: id est fecit, ut cognosceretur uita 
 ista, quia umbra mortis est. decipiens gentes et perdens 
 eas: putantes quod nocerent ecclesiae dei, cum sibi nocerent, 
 quod de inpiis intellegendum est. sternens gentes et in 
 uiam ducens eas: ad humilitatem tamquam illum asinum. 
 reconcilians corda principum populi terrae: sibi reconcilians 
 uel Iudaeos uel reges terrae, qui primo persequebantur ecclesiam. 
 seduxit autem eos in uiam quam non nouerant: 
 subruendo legis opera, ut simpliciter intellegerentur; 
 hinc eis uisus est peccator. quo errore tenebrati sunt 
 tamquam ebrius.

Et arguam in conspectu eius, si uoluerit: ut 
 arguat se ipsum; quod est confessionis. et curatores malorum 
 omnes uos: bonos enim non potestis consolatione 
 curare. audite ergo obiurgationem oris mei: in uos. et 
 ante conspectum eius profertis dolum: cum uultis uos 
 uideri iustos, quod non estis. an subtrahitis uos ipsos 
 iudices fieri? numquid potestis dissimulare et non iudicare, 
 quia de uobis uerum dico? si enim omnia facientes adiciemini 
 ei, id est: etiamsi omnia praecepta faciatis, inueniet 
 in uobis quod arguat; nemo enim iustus in conspectu eius. 
 quodsi et occulte personas mirati fueritis: suas, se 
 ipsos iustificando non solum ad homines, sed etiam ad se 
 ipsos. corpus autem luteum: ut fragilitatis saltem uestrae 
 consideratione timeatis. adprehendens meas carnes dentibus 
 meis: non mihi parcam, ut non solum uos arguam sed 
 etiam me. et animam meam ponam in manu: inspiciendam, 
 ut nihil celem, siue ut computem peccata mea. licet 
 occidat me ille qui potens est, qui et coepit: quamuis 
 occidat peccata mea. tamen loquar et coram eo arguam 
 me: non me iustificabo abscondens peccata mea. ecce ego 
 adpropinquo iudicio meo: ut iudicem de me, quasi ipsa 
 sit hominis iustitia in confessione sibi non parcere. tunc 
 a facie tua non abscondar: quemadmodum absconduntur 
 peccatores. manum aufer a me: ut nihil in me sit castigandum 
 et sit in me caritas. et timor tuus non me terreat. 
 quot sunt iniquitates meae? hinc potest uideri

 

 
 
 
 illud dixisse: animam meam ponam in manu [mea]: ad 
 computandum. aut putas me esse contrarium tibi? cum 
 utique infirmus sim et quasi hoc metuis, ne si iustificatus 
 fuero, par tibi sim, cum folium sim. ergo est aliqua latens 
 causa, quando haec non est. et inposuisti mihi peccata 
 iuuentutis: ut haec sit causa, quare dicat abscondi a se 
 peccata sua, quia superbierit, quod est peccatum iuuentutis. et 
 posuisti in compede pedem meum: in uinculo mortalitatis. 
 et radices pedum meorum contemplatus es: cupiditates 
 meas. qui ueterasco sicut uter: ut uinum nouum 
 portare non possim aut [ut] panno nouo consui uelut uestimentum 
 quod a tineis comestum est.

Homo enim natus ex muliere breuis uitae 
 et plenus iracundiae: poenae. et hunc fecisti uenire 
 in iudicium coram te? quamuis ita mortalis sit, et ipse 
 habet tamen unde rationem reddat; exigitur enim de illo 
 quod potest, quamuis perparum possit. dinumerati enim 
 sunt menses eius apud te: eo enim quod temporalis est, 
 de peccato conuincitur; nam aeternum illum tu feceras. 
 discede ab eo; sine, requiescat: secundum opinionem 
 carnalis et animalis hominis, cui totum bonum haec uita est. 
 et ideo sibi uult parci, ut fruatur hac uita. est enim arbori 
 spes: inridenter haec pronuntianda. utique enim magis est 
 spes homini: quod carnales nolunt credere. uir uero cum 
 mortuus fuerit, abiit: et hic ironicos. tempore enim

 

 
 
 
 minuetur mare: nam post inpletur. dicit autem de his 
 locis, ubi accessus et recessus fit, uel quod omnia litora 
 latenter minuuntur et augentur, horis lunaribus, id est cum 
 oritur luna, uel nobis uel aliis usque ad medium caelum 
 crescit et inde minuitur. usquequo caelum est, non consuetur: 
 ad nouum, id est ipsi caelo. atque utinam apud 
 inferos me custodisses: usque adeo est spes resurrectionis, 
 ut iam et his carerem uitae incertis. et abscondisses 
 me, donec requiesceret ira tua: hinc est: abscondere 
 pusillum, donec transeat ira domini, id est, donec 
 transeat ista mortalitas et ad resurrectionem ueniatur. si 
 enim mortuus fuerit homo, uiuet: nam haec non est 
 uita. consummatis diebus uitae suae: tunc uiuet. deinde 
 uocabis et ego respondebo tibi: oboediens tibi sine impedimento 
 mortalitatis. signasti in sacculo iniquitates 
 meas: ut redderes mihi. a;dnotasti si quid inuitus erraui: 
 etiam hoc adnotasti. inuitum autem errare peccati poena est. 
 et quidem mons cadens defluit: ita et homo ex altitudine 
 et firmitate sua cecidit. et petra ueterascit in loco 
 suo: ut homo in genere suo et condicione sua. et alluuione 
 frequentium gurgitum: quasi et homo ita ad exilitatem 
 perductus sit, cum crebris cupiditatum alluuionibus 
 adteritur. spem uero hominis perdidisti: gradus fecit de 
 monte ad petram, a petra ad lapides, a lapidibus ad arenam, 
 quia has minutiones carnales patiuntur. et bene iam "perdidisti" 
 dixit. inpulisti enim in finem: in consumptionem,

 

 
 
 
 ut pereat spes ista, qua carnales gaudent. mutasti faciem 
 eius, dimisisti eum: cum imago dei in eo exterminata est. 
 et cum multi fuerint filii eius, nescit: quia moritur, 
 quamuis propagetur soboles. sed carnes eius super eum 
 doluerunt: id est, talem condicionem suam homo carnaliter 
 dolet et animaliter luget; spiritalis enim nouit, quia etsi exterior 
 homo corrumpitur, sed interior renouatur de 
 die in diem, quia hoc fieri sentit in semet ipso.

Eliphaz Themanitis uerba. et inpleuit dolore 
 uentrem: spiritus enim scientiae per consolationem sanat 
 potius a doloribus: tu autem qui inples uentrem dolore, non 
 spiritu scientiae respondes. nonne <et> tu repulisti 
 timorem? deum non timuisti, talia in eum dicens. et elegisti 
 linguam malorum: qua homines maledicunt. quid 
 enim? numquid primus homo natus es? quia tantum 
 superbis. aut ante colles concretus es? etiam montes 
 nomine collium accipiendos, id est ante omnes uirtutes, 
 spiritus potentes. sed et senex et decrepitus in nobis 
 est: qui sciat etiam quae nos nescimus, est inter nos. quid 
 ausum fuit cor tuum? et quid sustinuerunt oculi 
 tui? sperauerunt. quid enim est homo, ut sit sine 
 crimine? quod et tu dixisti. si in sanctis eius non 
 est fides? propter incerta temporum, quibus plerumque 
 falluntur, ut multa dicant et non faciant. et caelum non 
 est mundum ante eum? pro his qui habitant in caelo; 
 aut certe caelum pro ipsis sanctis ponitur. quia in his habitat 
 deus. quae sapientes dixerunt et non celauerunt 
 parentes suos: quia etiam Iudaeis apostoli praedicauerunt.

 

 
 
 
 ipsis solis data est terra: inhabitanda. nec superuenit 
 illis quisquam extraneus: nec sanctus homo uel angelus, 
 id est: in securitate possidebunt. cum putauerint se esse 
 iam in pace: ita dicit, quasi hoc putet ipsi lob euenisse. 
 non credit conuerti a tenebris: non credit ut conuertatur 
 a peccatis. et decretus est in escam uulturum: 
 aeriarum potestatum, quae mortibus peccatorum pascuntur. 
 sicut dux in prima acie decidet: audax est et non fert 
 tribulationes. qui eleuauit manus contra deum. an: 
 quia eleuauit? et cucurrit contra eum contumeliose: 
 aduersaria faciendo quam praecepit. in crassa ceruice 
 scuti sui: praesumens de protectione sua. quia operuit 
 faciem eius in adipe suo: per adipem, id est per exaltationem 
 superbiae suae abscondit a se deum. et fecit 
 capistrum super femora: ut libidinibus suis colligaretur, 
 quo uinculo duceretur ad mortem. quae enim illi parauerunt, 
 alii auferent: ipsum etiam regnum terrenum 
 uel quamcumque spem temporalem, quam cum toto mundo 
 iusti accipient. et non ditabitur nec permanebit substantia 
 eius: inpii scilicet. non inmittet super terram 
 umbram: id est non uiret. sed stirpem eius arefaciet 
 uentus: tentatio. praecisio eius ante horam corrumpetur: 
 priusquam sperat. decidat tamquam flos oliuae: 
 decidat a pace, uel quia meliora hos sequuntur, quemadmodum 
 florem fructus. testimonium enim inpii mors: signum.

 

 
 
 
 et ignis comburet domos eorum qui munera accipiunt: 
 hi sunt enim inpii qui munera temporalia praeponunt 
 iustitiae. concipiet [etj in uentre gemitus: ea quae 
 sperat in poenam illi proficiunt.

Verba lob. audiui talia multa: non solum quae 
 uos dicitis. consolatores malorum omnes: malos potestis 
 consolari, quia ipsi uos imitantur. non bonos. et est uocatiuus; 
 a nullo enim uestrum audiui aliquid boni. quid enim? 
 numquid ordo est in sermonibus spiritus? superbiae. 
 aut in quo molestum tibi erit? quamuis non ames 
 quod dicas. et ego secundum uos loquor: quomodo 
 digni estis. si subiocta esset anima uestra pro mea: 
 si uos pateremini quod ego, loquerer sermonibus, non factis; 
 ita nihil est loqui quod non facitis. si enim loquar, non 
 dolebo uulnere: ostenditis uos neque in loquendo neque 
 in tacendo prudentes esse. nam sapientes et cum loquuntur, 
 in consolationibus condolescunt; uel in confessione sua 
 loquentes dolent uulnus suum uel cum tacent, prudenter 
 tacent. nunc autem lassauit me et fecit stultum et 
 putrem: ut non contra uos loquar, deus fregit superbiam, 
 ut stultus factus sapiens fiam. adprehendisti me et in 
 testimonium factus sum: conuicisti me de peccatis meis 
 et aduersum me ego sum testis. et surrexit super me 
 mendacium meum: cum mihi iustus uidebar. contra 
 faciem meam respondi, hoc est: statuam te ante faciem 
 tuam. iracundia usus deiecit me: benedixit usus

 

 
 
 
 iracundia — non enim eam patitur — deiecit autem tamquam 
 superbum. fremuit super me dentibus: obiurgauit me, 
 ut dentes pro uerbis accipiantur. sagittae piratarum eius 
 super me deciderunt. aeriae potestates quibus utitur deus 
 et eis permittit, ut aut exerceantur boni aut puniantur mali, 
 piratae autem quia in hoc mari nauigantibus insidiantur. acie 
 oculorum inruit: non dissimulauit a peccatis meis, tamquam 
 innuit, ut punirer; ipse enim tamquam lumen est punitoribus 
 ostendens puniendos. ruina mihi fuit aspectio ipsius. aut ita: 
 fecit, ut uiderem peccatum meum: ante enim non sic mihi 
 ad sensum perductum fuit. acriter percussit me ingens 
 deus et simul concurrerunt in me: deo enim percutiente 
 illi concurrerunt angeli satanae. in pace cum essem, 
 discerpsit me: ab ipsa pace aut a memet ipso discerpsit, 
 ut ab aduersariis et sibi aduersantibus dilacerarer. et tenens 
 comam meam diuellit: per peccata mea me aduersus me 
 diuisit. statuit me sicut signum: in quem iacularentur, 
 ut solet signum poni iaculantibus, quo iacula dirigant. 
 circumdederunt me lanceis emittentes in renes meos, 
 non pepercerunt: propter desideria carnalia, quae sibi 
 inpacta dicit, per malas persuasiones ab angelis malis. effuderunt 
 in terra fel meum: ut terrena bona zelarer in his 
 qui his abundant. deiecerunt me prostratione magna: 
 ne carnalem prostrationem intellegeremus. cilicium adsuerunt 
 corio meo: peccata interiora, quibus reminiscitur se fuisse

 

 
 
 
 in bonis. et super palpebras meas umbra mortis: uolo 
 uidere et impedit me consuetudo carnalis. terra ne operiat 
 super sanguinem carnis meae: id est, ne, si inmunda 
 fuerit oratio mea optando terrena, accedat cumulus terrae 
 super uinculum mortalitatis: quod significauit nomine sanguinis, 
 id est, ne cupiditate terrena maioribus calamitatibus uoluntarii 
 peccati operiar, quod est illud naturale peccatum de condicione 
 mortali. nec sit locus clamori meo: intercludatur 
 meritum orationis meae. et nunc ecce in caelis est testis 
 meus: de domino uidetur dicere, quia nondum in terram 
 descenderat. et conscius meus in excelsis: propter participationem 
 mortalitatis. diiudicetur uir cum domino: 
 ueniat dominus, ut cum eo uir iudicetur, tamquam Iohannes 
 cum Christo. in quorum diiudicatione intellegitur quid distet 
 inter hominem perfectum et deum hominem factum. sicut 
 filius hominis ad proximum suum: dominus homine 
 suscepto ad eum qui inciderat in latrones. anni enim dinumerati 
 uenerunt mihi: quod mihi per Christum subueniatur 
 plenitudine temporum. et uiam, in quam non reuertar, 
 ingrediar: uiam renuntiandi saeculo.

Defeci agitatus spiritu. ordo: defeci spiritu 
 laboribus concussus. oro ut sepeliar, et non contingit 
 mihi: ut absorbeatur mortale auita. in-gemiscimus enim grauati, 
 in quo nolumus spoliari, sed superuestiri, id est: 
 mutemur potius quam moriamur. quod utique, quamuis hoc 
 homo cupiat, non contingit; debet enim mortem condemnatione 
 peccati. preces adhibeo cum labore. et quid feci?

 

 
 
 
 nonnihil feci impetrans. furati sunt externi bona mea: ipsam 
 inmortalitatem, qua spoliatur, significat. qui semiuiuus a 
 latronibus est relictus. quis est iste? qui mihi subuenturus 
 est, dominum significans. sed ideo dicit: quis est? quia 
 inter homines futurus erat, ut uix ab eis discerneretur. ad 
 manum meam ligetur: uinculo caritatis, ut custodiat me 
 et ducat quo uult. quia cor eorum abscondisti a prudentia: 
 qui eum non cognouerunt abscondisti. propter hoc non 
 exaltabis eos: quia humiles non fuerunt, ideo caecati sunt 
 et non potuerunt humilitate Christi exaltari. parti adnuntientur 
 mala: quod caecitas ex parte Israhel facta 
 est, siue quia eis mala uidebantur quae Christus adnuntiabat, 
 ut dicerent: seducit turbas; siue per prophetas quae 
 adnuntiata sunt de caecitate Israhel. non utique toti, sed 
 parti acciderunt. et oculi super filios eorum tabuerunt: 
 admiratione miraculorum, quibus dictum est: si ego in 
 Beelzebub eicio daemonia, filii uestri in quo eiciunt? 
 posuisti autem me in loquelam nationibus: hominem 
 quem redemisti, id est ecclesiam, de qua loquerentur nationes, 
 siue quae loqueretur nationibus. et in risum illis deueni: 
 aut nationibus, cum ei detraherent, aut Iudaeis qui loquebantur 
 nationibus. obscurati sunt ob iram oculi mei: obscurati 
 sunt oculi ecclesiae, id est apostoli, cum intellecti non sunt 
 ab his qui hac poena erant puniendi. et expugnatus sum 
 ualde ab omnibus: tam Iudaei enim quam gentes expugnauerunt 
 ecclesiam. et mirati sunt super hoc ueraces:

 

 

 

 
 
 
 uel quare potestas data sit inpiis in ecclesia, uel quare ab 
 inpiis euangelium agnitum non sit. iustus autem super 
 inimicum consurgat: qui temporaliter cadit persecutionibus, 
 ut postea infidelibus dominetur. et purus manibus sumat 
 audaciam: spei audaciam, ut confiteatur Christum et in 
 persecutione. non enim inuenit in uos ueritatem: omnibus 
 enim tam Iudaeis quam aliis gratia necessaria est. et conuulsae 
 sunt compages cordis mei: ut non celem peccata 
 mea. noctem in diem posuerunt: inpii. unde est: uae 
 illis qui dicunt quod bonum . est malum et malum 
 bonum; qui ponunt tenebras lucem et lucem tenebras. 
 si sustinuero, inferi domus mea erunt: pertulero me, 
 peccata mea ut non confitear. interitum appellaui patrem 
 meum: non ero filius uitae; appellauit autem deus. matrem 
 meam et sororem tabem: ex eo quod inseparabiliter 
 haereant tamquam cognati. quae est enim mihi iam spes? 
 subauditur: si sustinuero. aut bona mea uidebo? quibus 
 seductus est, conuerti noluit et sustinuit peccatorem.

Verba Baldad Sauchitis. et.lumen inpiorum 
 extinguetur: noli ergo mirari, si et tuum tamquam inpii 
 lumen extinctum est. lux eius fuerunt tenebrae in domo: 
 claritas domus eius, id est fuerunt aut diabolus aut antichristus. 
 et lucerna super eum extinguetur: exiguum et terrenum 
 lumen. capiant infimi substantiam eius: quae habere

 

 
 
 
 ille uoluit, habeant humiles. inmissus est enim pes eius 
 in laqueum: ipse enim captus est dominum persequendo. 
 confortabit super eum sitientes: ut uincant eum esurientes 
 et sitientes iustitiam. absconditus est super terram 
 funiculus eius: quo capiatur, hoc est ea quae illi quasi 
 conceduntur. et captio eius in semitis: qua transit. per 
 circuitum perdant eum dolores: undique. et multi circa 
 pedes eius ueniant in angustia famis: multi qui eum 
 sequuntur uel qui ei obsequuntur. comedantur rami pedum 
 eius: doctrinarum eius, id est qua it. rumpatur de habitaculo 
 eius sanitas: tranquillitas huius uitae. et teneat 
 eum necessitas causae regalis: oportunitas punitionis eius, 
 quae ualebit ad gloriam dei, propter quod modo illi permittitur 
 cupiditas sua. causam regalem dicit. quia se Christum iactabit. 
 habitet in tabernaculo eius in nocte eius: necessitas 
 causae regalis cruciet conscientiam eius, adpetitio tyrannidis; 
 in nocte: in supplicio caecitatis eius, quando damnatur. 
 aspergentur speciosa eius sulphure: quibus placebat, 
 igne foetido concrementur. et de sursum inruet messio 
 eius: a deo. et non sit nomen eius in facie platearum 
 ubi erat: tollatur de memoria populi. et non sit cognoscibilis 
 in populo suo: ad tantam deiectionem ueniat, ut 
 a suis non agnoscatur. nec resaluetur sub caelo domus 
 eius: aliqui enim resaluabuntur. sed in populo eius 
 uiuant alteri: aliis subiugetur populus eius.

Verba Iob. et destruitis me uerbis: infirmatis 
 me, qui me consolari debuistis. scitote tantum quia 
 deus fecit milii sic: apud quem possum de peccato conuinci, 
 non apud homines. et u all u m suum circa me 
 circumdedit: fossa circa muros est; quo coactus sum ad 
 confessionem. ecce rideo opprobrio et non loquor: 
 utilitatem dicit confessionis, quia, si uellet ridere peccatum 
 suum et non illud proloqui, clamaret et non exaudiretur. in 
 uultu meo tenebras posuit: inluminationem uultus mei 
 abstulit a me; quod contingit auersis. et abstulit coronam 
 de capite meo: dignitatem spiritalem, quam dat sapientia. 
 -et disrupit me undique, et abii: omnia tenebam, et 
 abstulit ea mihi aduersus illud quod acceperat uirtutem 
 continendi omnia. et arbitratus est me tamquam inimicum: 
 sic me iudicauit, quasi ei nocerem, si ei essem par. 
 et circumdederunt tabernaculum meum: cor et conscientiam. 
 fratres mei recesserunt: in spe correctionis, quia 
 fratres sunt; quamuis primo correctionem meam aspernati 
 sint et eos secuti qui sibi aliena, hoc est perniciosa, suaderent. 
 et amici mei inmisericordes facti sunt: in malis spiritalibus, 
 qui condolent proximis suis, sed eos potius inrident; 
 quos non inriderent in malis carnalibus constitutos. et 
 scientes nomen meum obliti sunt me: non me cognoscentes, 
 quod mutatus sum. uicini domus et ancillae 
 meae: cum quibus secreta communicabam; adulatores, qui 
 recedunt ab eo qui confitetur deo: ipsi enim dicuntur ancillari.

 

 
 
 
 seruum meum uocaui, et non respondit: aut corpus 
 aut eos qui ei ad mala seruiebant. os meum deprecabatur, 
 et rogabam uxorem meam: tamquam dicens: quare tristis 
 es, anima mea? et quare conturbas me? id est cupiens 
 ut ei consentiat. inuocabam blandiens filios uteri mei: 
 quos genuerat persuadens eis spem saeculi. et quos 
 dilexeram, consurrexerunt in me: in illa uita. in cute 
 computruerunt carnes meae: amore eorum, quae forinsecus 
 sentiuntur, computruerunt interiora mea. nam utique leue est, 
 si ad litteram accipiamus, tamquam scabiem habuerit. et 
 ossa mea in dentibus meis sunt: firmitas et fortitudo 
 mea in uerbis est, non in factis. miseremini mei, miseremini 
 mei, o amici: angelos uidetur postulare, ut pro eo 
 deprecentur, aut certe sanctos, ut pro paenitente orent. manus 
 enim domini est quae tetigit me: manu domini se 
 tactum dicit, ut doleret uulnus suum, quod sine sensu ei 
 fuit. quare me persequimini sicut et dominus? detestamini 
 et horretis sicut dominus; uel obiurgatis, cum iam 
 confitear. de carnibus meis non satiamini? non gaudetis, 
 si carnaliter uiuam. <in> stilo ferreo et plumbo? ut quemadmodum 
 cedit plumbum stilo ferreo, sic cedant sermonibus 
 meis corda hominum. aut in testimonium in petris 
 sculpantur? ut illi ea discant, qui firmi sunt ad euangelizandum. 
 scio enim quia aeternus est qui me resoluturus 
 est: quia potest me reparare. quorum ego mihi conscius 
 sum: quia merui illa. quae oculus meus uidit et non 
 alius: hoc est: nemo scit quid agatur in homine nisi

 

 
 
 
 spiritus qui in ipso est. et omnia mihi consummata 
 sunt in sinu: in interioribus ubi nemo uidet, id est in 
 conscientia. quodsi et dixeritis: quid dicemus contra 
 eum? secundum quod dictum est etiam spiritalibus: intendens 
 te ipsum, ne et tu tenteris. et radicem sermonis 
 inueniemus in eo? ut de ipsius eum conuincamus. ira 
 enim super iniquos ueniet: qui se extollunt super 
 peccatores et putant se tales esse non posse, ipsos dicit 
 iniquos.

Verba Sophar Minaei. non enim intellegitis magis 
 quam ego: ad alios se conuertit, qui cum eo lob consolabantur. 
 eruditionem confusionis meae audiam: oblique 
 uult, ut lob audiat eruditionem confusionis suae; tunc enim 
 potest etiam spiritum sapientiae consequi. haec autem locutio 
 sollemnis est, cum dicimus: "bonum est mihi ut caueam, nam 
 male mihi erit", cum uolumus, ut alius caueat. numquid 
 haec nosti a saeculis? ex quo sunt saecula, scis haec. et 
 haec putat quod lob ignorat tamquam inpius. oculus uidebit 
 et non adiciet: non enim uidebitur. filios eius disperdat 
 inpius: siue imitatores eius siue seductos ab eo diabolus. 
 et manus eius succendantur doloribus: operibus eius 
 crucientur. ossa eius repleta sunt iuuentute eius: 
 superbit de firmitate sua. abscondet eam sub lingua sua: 
 non illam demonstrabit tamquam dolosus, ut tacite illa utatur.

 

 
 
 
 parcet ei et non relinquet eam: amans eam et nolens ea 
 carere non eam persequitur, aut: parcet ei dominus et hac 
 inpunitate non eam relinquet. et tenebit eam in medio 
 gutture suo: tamquam quod eum delectat. et non poterit 
 subuenire sibi: non ideo se liberabit. fel aspidis in 
 uentre eius: in interioribus, in occultis habens nocendi 
 malitiam. diuitiae inique congregatae euomentur: cum 
 tormento interiorum et pressura cordis. de domo eius protrahet 
 eum angelus: quandocumque manifestabuntur occulta 
 eius per tribulationes. et furorem draconum fulgebit: ut 
 ille qui primo occultus fuit, tribulationibus proditus, furorem 
 draconum fulgeat iam palam. interficiat illum lingua 
 colubri: seducat eum diabolus. et non uideat mulcram 
 pecorum: fructus ouium, id est iustitiae opera non faciat, 
 ut se inde intellegat posse redimi. neque pabula mellis et 
 butyri: opera bona cum caritate et hilaritate cordis et 
 largitate praebentis; butyrum enim lac pingue est. in uanum 
 et frustra laborauit: quia non intellegit haec de his 
 operanda, quae ad misericordiam pertinent. unde et dominus 
 butyrum et mel dicitur manducare, quia haec illi in humilibus 
 eius praebentur. quae erunt ut durum quid, quod mandi 
 non potest nec glutiri: durum nescio quid id est, iniquitas 
 uel superbia. in desiderio suo non saluabitur: quia

 

 
 
 
 iniqua desiderauit. non erunt reliquiae de cibis eius: 
 transeunt cupiditates eius. cum putauerit se repletum 
 esse, coartabitur: non tam satietas est de plenitudine 
 cupiditatum quam pressura. si quo modo inpleat uentrem 
 suum: talis necessitas ei ueniet, ut dubitet utrum inpleat 
 uentrem suum, cum utique ista ideo quaerantur, ut pellatur 
 necessitas. hoc autem dixit, quia tanto plus cupit, quanto 
 plus habuerit. et emittet super eum furorem iracundiae: 
 quia non uidit facere opera bona. uulneret eum sagitta 
 aerea: perpetua. pertranseat corpus eius iaculum: 
 penetret eum tentatio, ut et de his quae sperat et de his 
 quae relinquit uulneretur, tamquam a pectore per tergum 
 traiectus. fulgura in tabernaculis eius: terrores repentini 
 in cogitationibus eius. laedat aduena domum eius: 
 diabolus, qui aduenticius est ad tentandum; si quidem habeat 
 homo etiam proprias tentationes. et detegat caelum 
 iniquitates eius: caeleste iudicium. et possessio bonorum 
 eius ab episcopo: haec illi largietur deus.

Verba Iob. et non sit mihi a uobis haec consolatio: 
 qua putatis bonis temporalibus gaudendum, cum 
 communia sint piis et inpiis, et, si quando quis iniquus esset, 
 hinc in eum uindicari, cum Iob dicat usque ad sepulcrum 
 permanere ista bona inpiis et non in eos per ea uindicari. 
 quid enim? numquid humana est castigatio mea? 
 a deo mihi est castigatio. itaque et ipse potest consolari, non 
 uos. aut quare non irascar? nolite ergo me ita consolari,

 

 
 
 
 nam inpiorum utique felicitatem uideo. respicite ad me et 
 admiramini: tamquam inania dicentem. si enim recorder, 
 perturbor: indignitates humanae uitae rediens ad affectum 
 praeteritum ab isto, in quo nunc est, confitetur. et tenentur 
 carnes meae doloribus: carnaliter doleo. quare inpii 
 uiuunt? quaerit ab eis causam, quia dicebant hic in inpiis 
 uindicari. et permanent sicut uetustate oues eorum: 
 quo modo possunt uetustate perseuerare? non enim semper 
 erunt. erant autem in manibus eorum bona: non tulit 
 eis bona ipsa, cum haec dicerent. immo uero, inpiorum 
 lucerna extinguetur: claritas temporalis, etiamsi non sicut 
 isti intellegebant. deficiant filii eius bona eius: bona 
 quae eis persuasit, temporalia scilicet, aut antichristi aut 
 diaboli. uideant oculi eius necem suam: significat et 
 hanc prosperitatem ignorari ab his qui hac gaudent; in futuro 
 autem ad sensum etiam inpiorum perducetur. quia nulla 
 uoluntas eius in domo sua post eum: quia in conscientia 
 sua dominum non consecuti sunt in tribulationibus. licet 
 numerus mensium eius dimidiatus sit: quamuis praesentem 
 coluerit deum, tamen quia non et futura sperauit, quod est 
 plenus mensium numerus. ipse enim homicidia iudicat? 
 quia inpii cum persuaserint inpietatem per dilectionem 
 carnalium inpietatum, futuro saeculo utique occidunt. non 
 tamen talia homicidia iudicant homines, sed solus deus. hic

 

 
 
 
 morietur in robore simplicitatis suae: uidetur exsequi 
 occulta homicidia, commemorans largum unum et alium 
 auarum, quia homines abundantes et largi putantur et boni. 
 intestina eius plena sunt adipe: habet laetitiam. et 
 medulla eorum diffunditur: intestinorum, quia non tenet 
 intra se bona sua, sed inpendit illa uel in se uel in aliis. 
 itaque scio uos audacter mihi insistere: non enim 
 considerate dicitis. quia dicitis: ubi est domus principis? 
 uel inpiorum uel superbi; quia putabant hic eis auferri bona, 
 cum plerique etiam pleni his uitam finierint per ea puniendi. 
 et ubi est uelamen in tabernaculis inpiorum? honor. 
 interrogate eos qui transeunt per uiam: qui non 
 delectantur uia, sed transeunt per eam. et signa eorum 
 non ignorabitis: uel inpiorum quae dant transeuntes, 
 dicentes quid eis futurum sit, uel a quibus cognoscantur 
 inpii. quis adnuntiabit coram eo uiam eius? coram 
 inpio uiam suam nemo nisi dominus adnuntiat fiducialiter, 
 quia ipse ei respondet. et tamen "et ipse- dominus in 
 sepulcrum deductus est:" ita merces pietatis non hic 
 speranda est. et super aceruum uigilauit: ante enim ipse 
 resurrexit, quam aceruus resurgeret resurgentium. dulces 
 fuerunt ei lapides torrentis: quos saeculum non subuertit, 
 id est discipulos suos. et post eum omnis homo sequitur 
 et ante eum innumerabiles. aut:. post eum omnis 
 homo, id est unus homo, et ante eum innumerabiles» 
 qui nunc in numero hominum deputati sunt, aut: post eum

 

 
 
 
 turba credentium et ante eum patriarchae et prophetae. quomodo 
 ergo consolamini me inaniter? praesentia bona uel 
 mala suadentes.

Eliphaz Themanitis uerba. nonne dominus est 
 qui docet sensum et scientiam? quasi dixerit lob non 
 eum recte iudicare: cum utique reprehendi deus non possit 
 nisi per intellegentiam, qua superior est, siquidem ab ipso 
 detur homini. et ueniot tecum in iudicium? ut compareris 
 ei. lumen tuum in tenebras conuersum est: dignitas. 
 et dormientem te aqua operuit: securum inundatio 
 tribulationis. an per nebulam diiudicat? quasi per 
 nebulam uidere non possit. nubes latibulum eius, et non 
 uidebitur: latent eum quae in terra sunt. et ambitum 
 caeli percurrit: figuram et non terram. ergone semitam 
 saeculi custodis? quasi lob putarit a deo res humanas 
 non curari. quia capti sunt inmaturi ? secundum se 
 inmaturi; putabant enim se in perpetuum permansuros, aut 
 certe antequam peruenirent ad sapientiam; sed quia hoc 
 audierant, non quia ista sentiebant isti amici lob. et cogitatio 
 inpii longe est ab eo, et inplet domos eorum bonis: 
 et longe est ab eo cogitatio inpii, quia non sic facit sicut 
 sperat inpius, id est: aut quia placet ei inpietas aut non 
 uidet eam. uidentes iusti riserunt: intellegentes; quamuis 
 isti non intellexerint, putantes quia hic redditur inpiis. et

 

 
 
 
 inculpabilis subsannauit eos: inpios. esto durus, si 
 sustinueris: patiens, hoc est dura. procul facies iniquitatem 
 a tabernaculo tuo: conuersationem uel uitam tuam; 
 quamuis haec isti carnaliter dicant. et pones illud super 
 aggerem in petram. aduersus id quod dixit: flumen 
 decurrens fundamenta eorum. quia humiliauit semet 
 ipsum: ipsum lumen. et dices: elatus est in superbiam: 
 aduersus superbos. erue innocentem, et saluaberis <in> 
 munditia manuum tuarum: noli deficere in bonis operibus, 
 quia curat deus humana.

Verba Iob. et quidem scio quia de manu mea 
 est increpatio: de peccatis meis. et manus mea grauis 
 facta est super gemitum meum: ideo me percussisti, ut 
 doleam. et uenire usque ad solium eius? ut sim tam 
 sanctus, ut perueniam ad eorum numerum, qui sedes eius 
 sunt. tunc enim possum dicere uera et audire: unde et caeli 
 dicuntur sancti. et cognoscam causationes quas loquetur 
 mihi: redditiones causarum, quibus se omnia iuste iudicare 
 demonstrat. et sentiam quae adnuntiat mihi: iam proximus 
 ei. an in multa uirtute diiudicabitur mecum? ut 
 per potentiam resistat mihi. nequaquam. tantum in terrore 
 non abutatur me: propter peccata mea, pro quibus timeo 
 modo, cum sum in terrore, non abutatur me. ceterum cum 
 ad eum uenero: in ilia libertate, qua ego adnumerabor 
 solio eius, omnia amabo et non mihi resistet uirtus eius; 
 quamuis modo possit me abuti, utpote peccatore. id est: 
 faciat de me quod uult, etiam cum poena mea, iuste tamen.

 

 
 
 
 ueritas enim et increpatio ab eo est: id est non iniuste 
 increpat. educit in finem iudicium meum: etiam si modo 
 corripit, postea manifestabit. nam si primus ambulauero, 
 postea non ero: non arroganter sperem, non infideliter desperem, 
 hoc est: non declinare dextra aut sinistra. inde est: 
 si ascendero in caelum, tu ibi es. quis me inde potest 
 pellere? et cetera. a laeua quid aget, non adprehendam: 
 superiora repetit. a laeua autem dicit non se adprehensurum 
 deditum temporalibus. conuertetur ad dexteram, et non 
 uidebo: ideo non debeo esse a laeua; conuertetur autem 
 dixit, quia ipse in spiritalibus est, unde ego me auerto, si 
 a laeua fuero. sed scit ipse uiam meam: ut, etiamsi per 
 tribulationes duxerit, sequar. probauit me sicut aurum: 
 in tentationibus. egrediar in praeceptis eius: de tenebris 
 meis exeam, sed tamen in praeceptis eius. si autem ipse 
 iudicauit sic: ut per tribulationes me tamquam aurum 
 probet. propterea ad eum festinaui: quia me tribulauit, 
 ideo relictis temporalibus ad eum festinaui. et commonitus 
 so lli c it us fui de eo: ut his poenis carnalibus aeterna supplicia 
 deuitarem. idcirco a facie eius turbabor: modo 
 turbabor, ut caueam cogitans futurum iudicium, ubi erit eius 
 manifestatio. et dominus molliuit cor meum: et ipsum 
 timere, quo cauet futuras poenas, misericordiae dei deputat. 
 non enim sciret superuenturas poenas et tenebras malis, nisi 
 dominus molliret cor eius praesentibus tribulationibus: 
 aduersus illud, quod indurat deus cor Pharaonis.

Quare dominum non latuerunt horae: quamobrem, 
 uel: itaque. finem transgressi sunt: Christum. 
 et inclinauerunt pauperes a uia iusta: ut uel imitarentur 
 eos uel inde arbitrarentur non esse diuinum iudicium, 
 quia inpunitam malitiam uidebant qua eis nocebant iustitiam 
 relinquentes. simul absconditi sunt mites terrae: cum 
 his, qui declinauerunt a uia iusta, absconditi sunt mites, ne 
 mihi ferrent auxilium. nam tria sunt genera hominum in 
 ecclesia, cum fit persecutio: alii enim consentiunt, alii fugiunt, 
 alii patiuntur, quorum personam sustinet Iob. et inruerunt 
 asini feri in agro super me: stulti et indomiti et ob hoc 
 superbi inruunt super me confitentem, id est ecclesiam. et 
 exeuntes ad opus suum: hoc enim est opus eorum, ut in 
 me inruant, id est ad hoc deputati sunt a deo. suauis factus 
 est ei panis in adulescentes: inpio et persecutori suauem 
 panem dicit, id est persecutionem, qua libenter fruebatur, 
 cum eam faceret adulescentibus: ut adolescentes aut pro 
 amatoribus uoluptatum accipiamus, quia ipsi facile talibus 
 consentiunt, aut pro eis, qui tantum in ecclesia profecerunt, 
 ut pueritiae quidem simplicitatem transierint, sed nondum 
 peruenerint ad robur illud uirile, quo etiam persecutor 
 contemnitur. agrum ante tempus non suum demessuerunt: 
 aut genera persecutionum dicit. ut aliquem agri 
 damno terrerent, aut pro agro ecclesia intellegenda, quam 
 ante maturitatem persecutionibus metere. uoluerunt, id est, 
 antequam simul zizania crescerent, ut tempore messis

 

 
 
 
 separarentur. de stillicidiis montium madescent: confugientes 
 nudi ad speluncas, ubi saxa distillant. rapuerunt ab ubere 
 pupillum: pupilli et uiduae plerumque ex persona ecclesiae 
 accipiendi est populus sub tormento. et eum qui ceciderat, 
 humiliauerunt: desertum uel auxilio dei uel alicuius; quod 
 est magnae saeuitiae, non talibus parcere. in angustiis 
 insidiati sunt inique: in necessitatibus. de ciuitate et 
 de domibus eiciebantur: ab eis eiciebantur alii. anima 
 uero paruulorum in gemitu ualde: fuit. ipse autem 
 deus eorum curam non habuit: inpiorum, quia modo 
 curam eorum non habendo fecit eos desperare de iudicio dei, 
 quia inpune mala faciebant. et ideo in tenebras traditi 
 sunt: ignorantiae iudicii dei. et repente ut fur: eos 
 occupabit dies ille. oculus adulteri obseruat tenebras: 
 ostendere uult in quas tenebras tradantur inpii per inpunitatem; 
 non enim eas quas captant adulteri et ceteri qui male faciunt 
 per noctem, ne agnoscantur per diem; sed illas quae etiam 
 mane super eos sunt. suffodit in tenebris domos: alia 
 mala facta commemorat. per diem obsignauerunt semet 
 ipsos: occultauerunt. non cognouerunt lucem, quia 
 simul eis manet umbra mortis: non quia nox recessit, 
 propterea eos deseruit umbra mortis. leuis est super 
 faciem aquae: ad comparationem terrae splendidiores accipiendi 
 sunt, quos lux penetrat et imago leuitatis; et ideo 
 leuis est super eos umbra mortis. nam et ipsi portant 
 eam per condicionem carnis. uel: leuis est super faciem

 

 
 
 
 aquae dixit super eos qui in baptismo confitentur. maledicatur 
 pars eorum super terram: sterile sit quod delegerunt. 
 de sinu enim pupillorum rapuerunt: de corde infirmorum 
 uerbum per malam suasionem. deinde rememoratum est 
 peccatum eius: quod putabat in obliuionem uenire. conteratur 
 sicut lignum insanabile omnis iniquus: quod 
 non sanat. sterili enim non fecit bene: quae sine consolatione 
 filiorum est. consurgens ergo non credit contra 
 uitam suam: non credit aduersus uitam suam; debuit enim 
 credere malam se habere uitam et eo ipso consurgere. cum 
 infirmari coeperit, non speret sanitatem: tribulari. 
 sed cadit in languorem. tales enim inpius consolationes 
 quaerit in rebus aduersis, quibus infirmior fiat. emarcuit 
 sicut malua in aestu: altitudo eius, quia non tulit 
 aestum tribulationis; malua autem propter infirmitatem. aut 
 sicut de stipula spica eius sponte decidens: quia 
 inane erat culmen ipsius; ipse enim sibi elegit tales consolationes 
 quibus peius infirmetur. alioquin quis est qui 
 loquatur mendacium me dicere? si et aliter sunt.

Verba Baldad Sauchitis. quid enim exordium 
 quam timor ab eo? ista subiunctio uidetur illis uerbis 
 consentire, quibus dicit Iob: idcirco a facie eius turbabor, 
 considerabo et timebo ab eo. nemo putet esse moram 
 piratis: sine mora secundum permissum eius tentant. in 
 quem enim non uenient insidiae ab eo? hoc est, cum 
 ipse permittit. insidias autem dicit tentationes. aut quomodo

 

 
 
 
 erit homo iustus coram domino? ergo iuste eum tentari 
 permittit. uel quomodo se mundabit natus ex muliere? 
 nisi enim a deo mundatus fuerit, inmundus est. si lunae 
 praecipit, et non lucet: quoniam si exigant rationes et 
 ordo prouidentiae ipsius, ut luna non luceat, praecipiet, ut 
 non luceat, et non lucebit. sed quare? utrum inde uult uideri 
 non mundam lunam coram eo, quia praecipit ei, et non lucet? 
 an forte rationalis animae natura figurate hic insinuatur, cui 
 sol intellegibilis est lumen illud uerum, quod inluminat 
 omnem hominem? et quoniam tanto magis lucet luna terrenis 
 aspectibus, quanto magis recedit a sole. cum autem propinquat 
 soli, interimitur terris: intellegamus animae diuinitus praecipi, 
 ut superata natiuitate terrena atque mortali, qua splendor 
 eius adparet terreno sensu uidentibus, adpareat et propinquet 
 subiugeturque sapientiae, quo eius luce secretissime exultans 
 caueat facere iustitiam suam coram hominibus, ut 
 uideatur ab eis, sed cum gloriatur, in domino glorietur, 
 quia et cum adparet hominibus, dono creatoris adparet. nec 
 stellae sunt mundae ante eum: in comparatione eius.

Verba Iob. cui ades uel quem adiuturus es? 
 cum indignans tamquam iniustitiae eorum putaret eos a deo 
 puniendos. uerum sibi ipse loquens se ipsum reuocat, ut deo 
 potius dimittat iudicium eorum, ne aut adesse deo uideatur 
 aut adiuuare eum uelle quasi inualidum ad cohercendos uel 
 corrigendos homines aut consilium dare, quid cum illis agat; 
 aut sequi eum. tamquam adsecuturus causam quare dolosos 
 homines esse et uiuere patiatur, cum superet omnem animam 
 quaerentem uirtute incomprehensibili; aut quasi adnuntiare

 

 

 

 
 
 
 illi aliquid de illis, cum ab ipso habeat homo etiam spiramen, 
 cum aliquid enuntiat. numquid gigantes redigentur in 
 nihilo? non ergo mirandum, si istis deus parcit, quando 
 gigantes non redigit in nihilo. et ne diceretur: sed ad inferos 
 detrusi sunt. subiecit quia infernum uidet deus. et tamen eos 
 ibi ordinauit ubi esse meruerunt, sicut iustos siue nunc, sicut 
 sunt, siue postea, sicut erunt, quamuis numquam eos remoueat 
 a facie sua, quia omnia nuda sunt coram eo, ita ut proximos 
 gigantes etiam istos consolatores superbos accipias. subter 
 aquam et proximi eorum: an "subter aquam" subaudiendum 
 " tenentur " uel aliquid tale? et non est uelamen 
 perditioni: etiam perditio eum non latet. extendens 
 aquilonem super nihilum: potest aquilo diabolum significare 
 et terra peccatorem, quoniam et illi et illi inanis est 
 spes. suspendens terram super nihilum: in aerem. 
 ligans aquam in nubibus suis: propter obscuritatem 
 prophetiae. et non est scissa nubes sub eo: sub ueritate 
 quam habuit nubes, quae non scinditur scripturas intellegentibus; 
 non enim aduersaria dicuntur, sicuti putant non intellegentes. 
 qui tenet faciem solis: ne agnosceretur ab inpiis 
 sol iustitiae. et extendit super eum nubem suam: 
 carnem quam dominus suscepit. praeceptum circumdedit 
 super faciem aquae: populos. usque ad consummationem 
 lucis: huius uitae finem, hoc est finem saeculi, aut 
 quousque consummentur, id est perficiantur homines, quibus

 

 
 
 
 \'dictum est: fuistis enim aliquando tenebrae: nunc 
 autem lux in domino. columnae caeli contremuerunt 
 et obstupuerunt ab increpatione eius: quod contigit 
 Petro per Paulum. uirtute sua sedauit mare: placauit 
 saeculum, a quo persecutionem patiebatur ecclesia. unde 
 etiam columnas caeli contremuisse ab increpatione eius potest 
 hoc modo intellegi, ut robustissimi ecclesiae contremuerint 
 pro infirmis ab increpatione domini permittentis tentationes 
 persecutionis. columna enim clamat: quis infirmatur, et 
 ego non infirmor? quis scandalizatur, et ego non 
 uror? et prudentia eius uulneratus est cetus: uulneratum 
 dieit diabolum dolore, quo ei iusti non cedebant. et 
 claustra caeli metuunt eum: uel angeli uel qui acceperunt 
 claues regni caelorum. praecepto autem peremit draconem 
 desertorem: eundem dixit et cetum. sed nunc ostendit 
 quomodo sit uulneratus, cum praeceptum acceperunt qui ei 
 renuntiauerunt. ecce hae partes uiae eius: qua ad deum 
 uenitur. uirtutem autem tonitrus eius quis sciet, 
 quando faciet? tonitrum dicit euidentissimam uocem manifestationis 
 eius, aut illam forte uocem, quam dedit per filium 
 tonitrus: in principio erat uerbum et uerbum erat apud 
 deum et deus erat uerbum, ut sit ordo: quando faciet, 
 utrum quis sciet uirtutem tonitrus eius?

Et spiritus diuinus in naribus meis: hic 
 ostenditur prophetice eum dicere quae dicit et prophetice 
 cognoscere quia isti consolatores eius dolo pleni sunt. absit 
 a me iustos uos dicere, donec moriar: etiamsi usque ad

 

 

 
 
 
 mortem persequamini me, quia uos libere reprehendo. nec 
 enim separabo innocentem: ne uos autem. nec enim 
 conscius sum mihi iniquum quid commisisse: illi enim 
 solent plerumque aliis parcere, qui metuunt sibi aliquid ueri 
 obici. quae enim spes est inpio? quia expectat. ne quis 
 putaret male eum optasse inimicis suis, hic aperuit quo 
 animo dixerit. inpietatem quippe illorum uult euerti et perire 
 superbiam: quod fit cum soluitur ab inpietate anima quae 
 tenebatur rea: soluitur autem per confessionem paenitentis 
 hominis et gratiam ignoscentis dei. ergo: quae enim spes 
 est inpio? interrogatio et responsio: quia expectat et 
 confidit in domino, si forte soluatur aut preces eius 
 ex au d i at dominus. potest quidem et alius sensus occurrere 
 in his uerbis, sed non ita contexitur et libro et fidei, ut 
 quasi totum ex desperatione sit, quod spem prorsus non 
 habeat inpius, cum aduersus hoc scriptum sit: credenti 
 autem in eum qui iustificat inpium, deputatur fides 
 eius ad iustitiam. et ideo quod sequitur gratia domini 
 dicere intellegitur. aut si euenerit ei necessitas: ideo 
 debemus expectare gratiam soluentis. numquid enim in 
 necessitate, id est in tentatione habuit fiduciam meritorum 
 in conspectu dei? aut si inuocauerit exaudiet eum? si 
 tamquam fiducia operum suorum inuocat, quae nulla sunt. 
 quapropter adnuntiabo uobis quid sit in manu domini: 
 quid disponat deus. ecce omnes nostis quia uane uana 
 loquimini: ob hoc gratia iam expectanda est. quomodo 
 enim allegauit merita operum suorum uana uane loquens?

 

 
 
 
 possessio uero potentium ueniet ab omnipotente 
 super eos: ut possideant eos potentes, id est diabolus et 
 angeli eius. potentes autem ideo dicit, quia isti infirmabuntur 
 sequentes uanitatem, ut in eos illi praeualeant duces et 
 principes uanitatis, quomodo et dominus fortem eum appellat 
 non ob aliud nisi quia tenet inualidos. quodsi multi fuerint 
 filii eius, in occisionem erunt: filios eius dicit, qui eum 
 ad seducendum inuitant, falsorum dogmatum persuasorem in 
 damnationem. si autem iuuenes facti fuerint, indigebunt, 
 id est: si confirmati fuerint in errore, indigebunt; non enim 
 eos satiauit uanitas. et qui circa eum sunt, morte morientur: 
 qui simillimi ei sunt ad seducendum. et uiduis 
 eorum non miserebitur: plebibus, quas seduxit cum eis, 
 uiri morte desertis, quasi fidem illis coniugalem in erroris 
 promissione seruauerit. quodsi et collegerit ut terram 
 argentum, id est: si prudentes et sapientes, cum adhuc 
 terra et lutum sunt, id est, cum adhuc stulta et carnalia 
 sentiunt, eis consenserint, postea correcti et cognoscentes ad 
 iustos conuertentur. erunt enim eorum domus sicut 
 tinea et aranea, quam seruauit: cor uel conscientiam. 
 aut domus dixit munimenta quibus se protegunt, uerum 
 astuta et latebrosa, sed inualidissima, sicut tineae folliculus 
 quo se abscondit et araneae cauerna, in quam se recipiendo 
 cooperit et claudit eam. quam seruauit autem intellegitur 
 se ipsam in illa cauerna, quia non omnes araneae hoc faciunt: 
 propter spontaneam et interiorem corruptionem iniquae cogitationis 
 et propter inutilia opera, quae quasi diligenter in

 

 
 
 
 domo seruauit sibi inpius. diues dormiet et non adiciet: 
 quia post mortem non adiciet ad ipsas inpietates diuitias. 
 oculos suos aperuit, et non est: in resurrectione enim 
 non inueniet se ipsum diuitem, quod putauerat. tollet eum 
 aestus, et abibit: aut aestus maris tribulatio saeculi aut 
 aestus quo arescunt herbae, quae radicem non habent. et 
 uentilabit eum de loco suo: aut de spe sua aut deus 
 eum uentilabit de loco suo. ut non sit in loco dei, hoc est 
 in populo quem inhabitauit deus. et proiciet super eum, 
 et non parcet: tamquam aggerem poenarum. plaudet 
 super <eum> manibus suis. sicut dictum est: et ego 
 perditioni eorum superridebo; non enim superlugebit 
 perditionem inpiorum.

Est enim argenti locus unde fit: prudentes, 
 qui magis in actione sunt. locus autem auro, ubi purgatur: 
 sapientes, qui in contemplatione sunt. ferrum enim 
 de terra fit: haec metalla indifferenter accipienda in bono 
 sunt; nam ideo ferrum dixit, quia nihil interest, quasi superius 
 de ferro diceret: quamuis ferrum possint fortes intellegi. re 
 uera enim nulla distinctio est in sapientia hominum quam in 
 ea sunt. aes autem similiter ut lapides excluditur: 
 quia totum de terra separatur; ut ostendat propterea esse 
 bonos malis mixtos ad tempus, quia de ipsis malis secluduntur 
 boni et per illos purgantur- tamquam metalla operi uel aedificio 
 necessaria, cum ipsa terra opus habeant eliquari atque 
 formari, unde et separandi sunt, ut post hanc separationem 
 habeat terra locum atque ordinem suum, sicut inpii per

 

 
 
 
 damnationem pro meritis suis. et omnem finem ipse inuenit: 
 quid quo perduceret. inuenit autem dixit "instituit". 
 lapis tenebrae et umbra mortis: lapis, id est uetus 
 testamentum tenebris et umbrae mortis datum est, id est 
 carnalia sectantibus, quamuis ab uno deo haec expectarent: 
 ubi superbientes non discindebant torrentem, id est non transibant 
 per lapsum temporalium ad aliquam soliditatem, sed 
 ipso lapsu ferebantur. et facta est discissio torrentis 
 a cinere, hoc est: a confitente peccata sua et non superbiente 
 de meritis operum, quod factum est per gratiam noui 
 testamenti. discissio torrentis a cinere: ab hominibus. 
 et commoti sunt ab hominibus: adulantibus non increpante 
 deo ad ipsa quae eis promissa erant perdendo primatum 
 suum. terra de qua egressus est panis, subaudiendum: 
 ipsos dico commotos de quibus tamquam de terra panis domini 
 exiit. et eam incensurus est: infidelem caelesti 
 iudicio domini. locus sapphiri lapides eius. ordo: locus 
 sapphiri, id est pretiosi et necessarii aedificio ciuitatis caelestis. 
 et aggeres aurum ei: aurum ei non modicum est, sed 
 aggeres. semitam quam non cognouit auis: humilitatem 
 domini. nec uidit eam oculus uulturis: diaboli. non 
 transiit super eam leo: per fortitudinem superbiens. in 
 durissimo lapide extendit manum suam: potens est 
 enim deus de lapidibus excitare filios Abrahae. et ripas 
 fluminum disrupit: ut totum inrigaret. flumina enim dixit 
 praedicatores uerbi. uoluerunt quippe ripis suis contineri, ut

 

 
 
 
 totum circumcisioni praedicarent. omne uero pretiosum 
 uidit oculus meus: humanus per uerbum carnem factum. 
 altitudines fluminum reuelauit: uirtutes tolerandi persecutiones 
 in martyrio occultae et altae sunt in homine, donec 
 tentatione persecutionis reuelentur. ostenditque uirtutem 
 suam in lumine, in eis quibus dixit: uos estis lux mundi. 
 per quos etiam pars Iudaeorum non parua conuersa est. 
 abyssus dixit: non est in me: ideo in abysso constituti 
 homines eam inuenire non potuerunt, quia in eo non est. non 
 dabitur aurum inclusum pro ea: id est thesaurus. non 
 erit deterior auro Ophir: tamquam si diceret: uel sic eam. 
 quaerite, siquidem deterior non sit auro Ophir. non aequabitur 
 ei aurum et uitrum: aut intellegendum aliquod 
 uitrum speciosum aut quia sunt homines qui uitrum plus 
 diligant quam sapientiam. et commutatio eius uasa aurea: 
 "non sunt. subaudis. et excelsa et gabis non erunt in 
 memoria: obliuioni erunt in comparatione eius: aut excelsa 
 et gabis" tamquam superba quaeque non sint in memoria, 
 ut per humilitatem trahas de absconditis sapientiam. sapientia 
 unde inuenta est? dicit, quia non potuit eam inuenire 
 homo nisi per gratiam, ideo ad deum conuertendum esse cor. 
 latet ab oculis omnis hominis: quia non est insensibilibus. 
 perditio et mors dixerunt: perditi et mortui, cum in 
 deliciis uiuunt. dominus commendauit uiam eius: humilitatem, 
 quae abscondita est uolucribus caeli. et ipse nouit 
 locum eius: locus sapientiae quis nisi pater est? cum

 

 
 
 
 enim dicitur: ego in illo et ille in me, inuicem sibi quasi 
 loca sunt. ipse enim omne quod est sub caelo perspicit: 
 hoc modo ea nouit, quo fecit, et non sensibiliter. uentorum 
 libramenta atque mensuras: tota creatura per partem 
 significatur. et bene pondere, mensura et numero omnia dixit 
 facta, in quibus intellegitur creator. quando fecit, sicut 
 uidit, enumerauit: non extra uidit ut faceret, sed in semet 
 ipso sicut artifex. et uiam tempestatum uocibus: tempestatum 
 pro tentationum positum est; tentationum autem pro 
 his qui tentantur, quomodo dicerentur uoces naufragii pro 
 uocibus naufragorum. tunc uidit eam et exposuit eam: , 
 in praedestinatione dominus uidit uiam, quo se conuerterent 
 tentati. parauit et inuestigauit: in praedestinatione, non 
 in actione.

Quisnam me restituet in menses priorum 
 dierum? haec ex persona dici uidentur ecclesiae simul cum 
 capite Christo, tamquam totus ipse homo loquatur tempore 
 abundantiae tribulationum et tentationum, tamquam his diebus, 
 de quibus dominus dicit: uenient dies, quando optabitis 
 uidere unum de diebus istis, et non uidebitis. eo 
 enim tempore, quo dominus erat in terra, nulla erat sollicitudo, 
 quamuis adhuc paruo populo christiano, qui constabat ex his 
 qui in eum crediderant, ex quibus erant plus quam quingenti 
 fratres, quibus etiam post resurrectionem adparere dignatus 
 est, sicut apostolus dicit. nulla ergo erat tunc sollicitudo, 
 ne aut a malis male gubernaretur ecclesia aut haeresum uel 
 schismatum laniaretur insidiis. nam nec ipsas corporales

 

 
 
 
 persecutiones passa est; non aliquas pertulit uel intrinsecus uel 
 extrinsecus aduersitates. loquitur itaque Iob ex persona 
 hominis, hoc est populi ad nouum testamentum pertinentis. 
 desiderantis illos dies, sicut praedixerat dominus. et fortasse 
 ideo menses appellauit, non annos. quia ex quo elegit dominus 
 discipulos usque ad passionem non anni, sed menses fuerunt. 
 cum lucebat lucerna eius super caput meum: uel 
 carnem domini uisibiliter praesentem uel uerbum ex ore praesentis 
 corporaliter. cum uerbum domini inspiceret 
 domum meam: ad diligentiam custodiendi conuersationem. 
 et circum me pueri mei: qui obsequebantur humiliter 
 necessaria ministrantes. cum plueret per uias meas 
 butyrum: per mores meos exultationem fidei et bonorum 
 operum. cum montes mei abundarent lacte: prophetae 
 bene paruulis exponerentur. cum exirem matutinus in 
 ciuitate: aut cum iam claritas lucesceret transactis tenebris 
 timoris aut in exordio ecclesiae ut non satis occultus, non 
 satis manifestus. et in plateis ponebatur mihi sella: a 
 turbis deferebatur mihi docendi auctoritas. uidentes me 
 adulescentes abscondebantur: dediti concupiscentiis. senes 
 autem adsurgebant: prudentes. et potentes cessauerunt 
 loqui: superbientes de doctrinis suis. quia auris audiuit 
 et beatificauit me: populus quem non cognoui seruiuit 
 mihi, in obauditu auris oboediuit mihi. et oculus 
 uidens me declinauit: Iudaeorum non credentium. et os 
 uiduae benedixit me: eius animae quae diaboli coniugio

 

 
 
 
 renuntiauit. ecce ferebatur mortuus filius unicus 
 matris suae, quae erat uidua. et uestiebar iudicio 
 sicut chlamyde: in praeferendis spiritalibus carnalibus 
 nesciat sinistra quid faciat dextera tua, id est, qua 
 intentione operetur; operta enim sinistra dextra exerta est in 
 uestitu chlamydis: quod facit. qui recte iudicat quo sit 
 referendum quod operatur. iudicium quod non noueram 
 exquisiui: ecce nos dimisimus omnia et secuti 
 sumus te; quid nobis erit? dicit felicitatis suae fuisse, 
 quod habuerit a quo quaereret de futuro iudicio. confregi 
 molas iniquorum: ut iam non deuorarent plebem de cibo 
 panis. aetas mea senescet <et) sicut arbor palmae multo 
 uiuam tempore: prolongabitur, et ero sicut arbor palmae in 
 honore sempiterno et celsitudine et rectitudine. et ros 
 morabitur in messe mea: ex quo seminatur et germinat 
 ager, messis dicitur. gloria mea noua mecum, id est: 
 noui testamenti. et arcus meus in manu mea gradietur: 
 faciam quod praecipio. et in sermone meo non adiecerunt: 
 perfectionem euangelii significat; nam sermo synagogae datus 
 indiguit adiectione. sed gauisi sunt cum loquerer eis: 
 quia prior locutio timorem habebat, sequens caritatem. quodsi 
 et riderem ad eos, non credebant: de his quae in 
 parabolis ita loquebatur, ut non intellegeretur, non tamen 
 sicut uerba sonare uidebantur, uana dicere putaretur. hic est 
 risus Sarae, qui significabat omnia eos in prophetia fecisse: 
 unde qui figurate aliquid dicunt. elegi uiam eorum et sedi

 

 
 
 
 princeps: aut suscipiendo mortalitatem aut cum publicanis 
 et peccatoribus conuiuando, sed ita. ut princeps eis essem ad 
 salutem. et habitabam sicut rex cinctus fortibus: qui 
 suis dimissis eum secuti sunt. quasi tristes consolans: 
 eos dicit qui spe gaudebant, cum de praesenti uita erant 
 tristes; beati lugentes, ut dictum est, et: quasi tristes, 
 semper autem gaudentes: qui non possunt tenere illam 
 magnitudinem, de qua dictum est: qui autem fecerit et 
 sic docuerit, magnus uocabitur in regno caelorum.

Nunc autem derident me infimi, nunc monent 
 me minores tempore: quia et postea nati sunt in 
 ecclesia tales et non proficiunt plurimum. monent me autem 
 dixit, quia per honores ecclesiasticos accipiunt potestatem 
 praedicandi populo, quae ipsi non faciunt quorum spernebam 
 parentes: parentes eorum dixit, quorum imitatione 
 filii sunt, quibus tunc dicebatur: uae uobis, scribae et 
 pharisaei hypocritae. et uirtus manuum eorum 
 quasi nihilum mihi erat: parentum potestas, qui tunc 
 usque adeo plurimum poterant, ut crucifigerent dominum. in 
 eis peribat omnis uita: quia non se uel in fine correxerunt. 
 egestate et fame instabiles: a uariis desideriis 
 insatiabiles. qui fugiebant in desertum heri: conferendo 
 se ad excusationem legis, quam non simpliciter intellegebant; 
 et quia in deserto acceperant fugientes in desertum 
 heri. sicut enim hodie pertinet ad nouum testamentum sic 
 ad uetus heri; de nouo enim dictum est: hodie si uocem

 

 
 
 
 eius audieritis, nolite obdurare corda uestra, et: 
 filius meus es tu, ego hodie genui te. qui rodebant 
 cortices arborum: quia figuras legis, quibus utilia tegebantur, 
 pro cibo habebant. quorum erat cibus radix 
 herbarum: sacramenta quae corporaliter iussi erant celebrare 
 tamquam terrae inhaerentia; ex quibus tamen simplicis intellegentiae 
 fructus surgeret et supra terram in libertatem 
 ferretur, quo illi peruenire non poterant. inhonorati et 
 abiecti et egentes omni bono: amisso primatus honore, 
 ab spe promissionis; quia et ipsum terrenum donum pro 
 meritis suis amiserant et regnum caelorum non tenent. qui 
 radices lignorum manducabant propter magnam 
 famem: quod de radicibus herbarum dictum propter fructum 
 frumenti, hoc de radicibus lignorum intellegendum est propter 
 fructum uini et olei. nam omnes istos spiritales fructus accepit 
 ecclesia, quorum radices terrae implicatae sacramenta erant, 
 quae corporaliter Iudaei obseruare cogebantur: sabbatum, 
 circumcisionem et uictimas et cetera huius modi spiritalium 
 ciborum. insurrexerunt super me fures: qui ad honores 
 indebitos, qui iustorum sunt proprii, per tenebrosas fallacias 
 peruenerunt. quorum domus erant cauernae petrarum: . 
 qui concupiscentias suas defendebant et tegebant quibusdam 
 obscuritatibus librorum diuinorum. et inter arbores clamabant: 
 manifesta erant peccata eorum, quamuis ea scripturarum 
 obscuritate quasi umbris arborum tegere conarentur. 
 hinc est: clamor Sodomorum ascendit ad me. et 
 plerisque locis pro manifestis peccatis clamorem ponit scriptura: 
 ut uerbum sit quidquid corde concipitur, clamor, cum

 

 
 
 
 procedit in factum. qui sub stirpibus terrae manebant: 
 non saltem in stirpibus, sed etiam inferius stirpibus manere 
 possunt intellegi, qui uel carnaliter praecepta custodiunt. 
 stirpes enim sunt non iam ipsi fructus, sed unde surgunt 
 partes fructiferae uel arborum uel herbarum; si tamen fructiferum 
 genus est, quia et non fructiferi generis stirpes dicuntur. 
 filii stultorum et ignobilium: Iudaeorum; nam hos 
 dixit superius parentes eorum propter imitationem, quia et 
 isti sub nomine dei ambulant, quem non colunt. stultos autem 
 et ignobiles dicit Iudaeos, qui e contrario non solum se confidebant 
 esse duces caecorum, sed etiam filios esse Abrahae, 
 quo patre se esse iactabant nobiles. sed cum audiunt: caeci 
 sunt duces caecorum, stulti demonstrantur; et cum 
 audiunt: si filii Abrahae estis, facta Abrahae facite, 
 degenerando demonstrantur ignobiles. nomen et honor e tinctus 
 a terra: erat enim, sed extinctum est. nunc 
 autem cithara eorum ego sum: horum, quorum illi 
 patres sunt, qui me ad aurem habebant, non ad cor. et me 
 habent ad fabulam: inanem et inutilem narrationem et 
 auditionem, quamuis me et narrent et audiant. abominati 
 sunt me discedentes procul: longe facti a iustitia peccando 
 et praecepta iustitiae malis moribus execrando. nec in 
 faciem meam pepercerunt spuere: execranda facies 
 namque Christi est his, qui eius praecepta cum contemptu 
 exhorrent, uel: male me innotescere fecerunt morum suorum 
 prauitate. aperiens enim pharetram suam adflixit 
 me: secreta rerum, unde tentationes existunt. et frenum

 

 
 
 
 in faciem meam miserunt: ut eis inuitus consentirem 
 portans eos ducentes quo uellent ad ima sua. et a dextris 
 germinantes consurrexerunt: et fauendo et bene monendo 
 exorti sunt quidem, ut suas cupiditates explerent, non 
 persequendo. pedes meos uinxerunt compedibus: 
 officiorum ecclesiasticorum, ut non eos possent fugere. contritae 
 sunt semitae meae: ut non adparerent, per quas 
 solent boni ambulare, non quaerentes sua, sed Christi. exuit 
 enim me stola: auctoritate pristina, cui cedi solet; quod 
 contingit multitudine et consuetudine peccatorum praeualente. 
 et iaculis suis uulnerauit me: praeceptis, quibus uideo 
 mala et, quia cohercere non possum, crucior. abusus est 
 me sicut uoluit: etiam calamitate et miseria mea usus 
 est ad iustitiam suam deus, sicut uoluit. doloribus inuolutus 
 sum: et in me et in aliis patior; foris pugnae. 
 intus timores. quis infirmatur, et ego non infirmor? 
 et iterantur dolores mei, discedit sicut 
 spiritus spes mea: quasi inane aliquid conuersi ad spem 
 temporalium habentes quod promitto. et sicut nubes transiit 
 salus mea: non sperantes salutem promissam amore 
 praesentis salutis. et nunc super me effundetur anima 
 mea: peccando. nocte uero ossa mea confracta sunt: 
 firmitatem, quam habuit, dixit sibi ereptam. et nerui mei 
 dissoluti sunt: actiones praeteritae. in multa uirtute 
 adprehendit stolam meam: ad demonstrandam uirtutem 
 suam modo adfligendo et postea reparando. et quasi ora 
 uestimenti mei circumdedit me: modicum mihi reliquit

 

 
 
 
 auctoritatis. in terra et cinere pars mea: in paenitentia. 
 quia extremum. steterunt et considerauerunt me: et 
 me iacente superbi steterunt, quaerentes quid in me reprehenderent. 
 et proiecisti me a salute: illos dolet. qui 
 spem reparationis amiserunt. domus enim est omni mor. 
 tali terra: ideo se dicit mortem metuere, quia conuersatio 
 eius non sit in caelo, secundum plures qui mali sunt in 
 ecclesia et terrene uiuunt. atque utinam possem me 
 ipsum interficere: ut morerer saeculo. aut rogarem 
 alium et faceret mihi hoc: uel angelum meliorem uel 
 deum per quem corrigerer. ego bona praestolabar: dolet, 
 quia repente sibi ista euenerunt. uenter meus efferbuit et 
 non tacebit: interiora uel memoria qua recordatur quid 
 fuerit primo et quomodo adflicta est in gemitibus. et steti 
 in coetu clamans: quia non in frequentia audita est 
 eorum qui se nolebant corrigere. cutis mea innigrata est 
 ualde: ex his quae forinsecus patiebatur. uersa est in 
 luctum cithara mea: opera bona, quibus laudabat deum 
 gaudens.

Testamentum feci oculis meis: numquid coepi 
 sperare uisibilia? ut non cogitem de uirgine: ut subaudiatur 
 "absit". hinc iam incipit merita ecclesiae commemorare 
 in his qui perseuerant in fine in tentationibus magnis abundante 
 iniquitate et refrigescente caritate multorum. et non 
 cogitabo de uirgine: incorruptione sapientiae uel iustitiae. 
 et quae est alia pars dei desuper? subauditur: non

 

 
 
 
 cogitabo. aut ita: et quae est nisi illa? si incessi cum 
 inrisoribus: iam bonis qui sunt in ecclesia difficile est non 
 talibus sociari. uel si festinauit ad dolum pes meus: 
 hypocrisis. seram et alii fructus meos edant: quomodo 
 Iudaeis contigit, id est: ea dicere quae alii faciant magis 
 quam ipsi. sine stirpe sim super terram: ut facile 
 arescam. ille enim in terra tamquam in petra firmus est, qui 
 facit quod dicit. si secutum est cor meum mulierem: ut 
 suam quaereret gloriam in populo dei\' potius quam dei, cui 
 uni iure debetur. aut si obsedi ianuas eius: insidiose 
 captaui desideria eius plebis uel timorem, quibus ageretur, ut 
 mihi potius seruiret quam deo. placeat quoque uxor mea 
 alteri: fama mea diabolo, cui quando placemus, displicemus 
 deo; ille enim malis nostris gaudet. et filii mei humilientur: 
 facta uel imitatores mei. furor enim animae meae est 
 indomitus commaculare uiri uxorem: mihi eam uindicando. 
 quodsi et despexi iudicium famuli mei aut 
 ancillae, cum iudicarentur apud me: secundum quod 
 dictum est: saecularia igitur iudicia si habueritis. 
 famulos autem dixit laicos adhuc saecularibus deditos. quodsi 
 et uisitationem, quod responsum dabo? in tribulatione 
 quam conscientiam habeo, quia ista despexi? nonne 
 sicut ego conceptus sum in utero et illi? eadem in 
 sacramentis enim omnibus praedicantur, eadem credunt. et 
 fuimus similiter in uentre. non enim ille aliter renuntiat 
 quam ille, qui plene seruiturus est deo. et de uentre

 

 

 

 
 
 
 matris meae dux eis fui: ab initio enim sui haec operatur 
 ecclesia. aut si despexi nudum pereuntem et non operui: 
 si non fide remissionis peccatorum tamquam tunicam non 
 habentem uelaui a nuditate foeditatis, id est peccati, pereuntem; 
 iam enim desperat multitudine peccatorum. et hinc est: 
 et quorum tecta sunt peccata. infirmorum si non 
 benedixerunt mihi humeri: spe inmortalitatis tamquam 
 pallio desuper cooperti. ne autem post fidem remissionis 
 peccatorum sufficere putarent praeteritarum poenarum metu 
 carere et inciperent sperare temporalia, bene adiecit: de 
 tonsura ouium mearum calefacti sunt, quod a frigore 
 spei ten-enae illorum uindicati sunt consideratione, si carnalia 
 per renuntiationem posuerunt exemplo gregis detonsarum. si 
 leuaui super pupillum manum meam: qui non inueniendo 
 patrem poterat creaturam uel hominem sequi. fidens. quia 
 mihi est adiutorium multum: uolens eis dominari. discedat 
 humerus meus a iugulo meo: quod his contingit, 
 qui se ab ecclesia separant, dum uolunt populis dominari, ut 
 praecisionem praecisionis patiantur. per humerum autem aut 
 brachium significantur actiones. timor enim continuit me: 
 ne leuaret manum super pupillum. et a pondere eius non 
 sustinebo: si hoc uelim ut pupillum opprimam. posui 
 aurum robur meum: numquid praesumpsi de doctrina aut 
 sapientia dei? quodsi et in lapide pretioso fidebam: 
 quasi de operibus meis. si et laetatus sum, cum esset 
 mihi census multus: quasi de meo, ut qui gloriatur,

 

 
 
 
 in domino glorietur. si et in innumerabilibus posui 
 animam meam — subaudiendum ad omnia: discedat ab 
 humero meo brachium meum —: quod amarer a multis. et 
 deceptum est clam cor meum. ordo: si et in innumerabilibus 
 posui animam meam, et deceptum est clam 
 cor meum: si consensi tali cogitationi, ut in me praesumerem. 
 quodsi et osculatus sum manum meam ponens 
 ad os meum: gauisus sum tamquam de operibus meis. 
 quodsi et gauisus sum super ruina inimici mei: 
 ecclesiae, ut sunt persecutores ecclesiae. audiat auris mea 
 maledictionem meam: perducatur ad sensum meum. 
 opprobrio sim in meo populo diffamatus: plebi 
 sanctorum, ut separetur tamquam inlusus. quodsi saepe 
 dixerunt ancillae meae: adulatores. quis det nobis ut 
 carnibus eius satiemur? cum satis bonus essem: ut 
 imitarentur felicitatem carnalem in me. non tamen haec gessi; 
 ne dicerent enim haec, non me praebebam in talibus bonum. 
 foris non manebat hospes: recipiebam peregrinum in 
 saeculo. quodsi et sponte peccans -abscondi peccatum 
 meum: uoluntarie enim peccantibus nobis, postquam 
 accepimus scientiam ueritatis. aut si dimisi infirmum 
 sinu uacuo exire ianuam meam: ut ideo exierit ianuam, quia 
 sinu uacuo fuit. quis mihi tribuat auditorem? quis mihi 
 praestet, ut audiar? manum domini si non timui, qua. 
 scripsit: si non dimiseritis, nec pater uester dimittet 
 uobis. conscriptionem si quam habeo. ordo:

 

 

 
 
 
 conscriptionem si quam habeo, et si non disrupi eam super 
 humeros meos, et coronatus publice legam super 
 humeros meos leuans: et coronatus publice legam, id est 
 aduersus faciem meam statuam te ante faciem tuam, 
 quia populi corona confundar, quia non feci mandatum 
 domini, quod me fecisse iam dixeram, negando primo me 
 habere conscriptionem, quae postea mihi obicitur. si super 
 me umquam terra gemuit: stipendiarii ecclesiae, quod 
 malus sum. aut sulci eius plorauerunt simul: quo 
 semina recipiuntur et unde fructus dantur; quia et malus 
 sum et mala semina seminabam, ideo simul. aut si et 
 uirtutem eius comedi solus sine pretio: ipsa misericordia, 
 qua participat catechizanti qui catechizatur; hoc est solus, 
 non retribuens ei qui daret. aut si animam domini terrae 
 decipiens contristaui: non me dignum exhibens passioni 
 eius qui pro me animam fudit. nolite constristare spiritum 
 sanctum in uos. pro tritico germinet mihi urtica: pro 
 spiritalibus doctoribus magistri prurientium auditu per confricationes 
 hominum mente corruptorum et a ueritate destitutorum. 
 et pro hordeo spina: pro carnalibus oboedientibus 
 peccatores et resistentes. erat enim Iob in conspectu suo 
 iustus: in conscientia sua.

Verba Eliu Buzitis. deus abiecit eum et non uir: 
 ut hanc dicam causam, cur tacuerint. et sermonibus uestris 
 non respondebo ei: ego enim talia dicam, ut mihi

 

 
 
 
 quemadmodum nobis respondere non possit. quia ergo expectaui 
 et non sunt locuti: quasi ad Iob conuersus dicit. uenter 
 meus sicut uter musto plenus: commendat hunc scriptura, 
 quia in prophetia locuturus sit. et ueluti follis aerarii 
 disruptus: ad duritiam soluendam de ui loquor; inde et 
 iratus dicitur. non enim opus esset, ut ego loquerer, si uos 
 ei responderitis. alioquin et me tineae edent: aut sicut 
 uos aut sicut omnes qui mirantur personas.

Mundum est cor meum in uerbis: non duplex. 
 spiritus diuinus qui fecit me: subaudis "est", ut sit: 
 spiritus diuinus est qui fecit me. quomodo ergo dicis: 
 iustus sum, et non exaudiuit me? quasi aduersario 
 dixerit Iob. semel enim loquitur dominus: quasi uocationem 
 omnium iustorum semel fecit dominus et temporaliter 
 circa singulos hoc agit diuina prouidentia. per somnium 
 aut in uisitatione nocturna: aut in ignorantia aut in 
 tribulatione. aut sicut incidit saeuus timor in homines 
 cum dormiunt in cubiculis: securi. et corpus eius a 
 ruina eruat: translate sicut ossa. et pepercit animae 
 eius a morte: cum eum conuerterit, parcet ei. quia uenturum 
 est bellum et iterum arguet eum in infirmitate 
 in cubili: post conuersionem iam probat, ne de se praesumat. 
 et multitudo ossium eius emarcuit: fiducia de se. 
 omnemque escam non poterit sumere: consolationem de 
 temporalibus. et renouabit corpus suum sicut litura in 
 pariete: mutationem uitae: et hic translate propter aedificium,

 

 
 
 
 id est in societatem. et molliet carnes suas sicut paruuli: 
 ne sit durus superbia, secundum quod Eliu uidetur, tentatur 
 lob humilis per innouationem. et intrauit facie hilari 
 cum professione: paratus ad tentationes. salua animam 
 meam, ne ueniam in corruptionem: hic tentatio mortis. 
 uices tres cum uiro: conuersionis, probationis, mortis. sed 
 eruit animam meam de morte: quia adhuc haec mortis 
 restat. ut anima mea in lumine collaudet eum: iam 
 ergo orationes cessabunt, quia nulla erit indigentia.

Respondens autem Eliu dixit. quomodo 
 dicitur: et adiecit. et qui habetis scientiam, auribus 
 percipite: spiritalibus. quia auris sermones probat: 
 ista carnalis. quid est bonum, quia dixit lob: iustus 
 sum? quid boni dixit quia dixit? et in iudicio meo 
 mentitus est. hinc est: ego bona praestolabar: ideo 
 praeter spem quod est mentitus est. quis est uir ut lob? 
 adhuc uerba lob sunt; dixit enim: non uisitabitur qui 
 ambulauerit cum deo: hic illum putat deceptum, quia hoc 
 sperans illa omnia fecerit; aut certe: quod in bonum non 
 putat uisitari eum qui ambulauerit cum domino. absit a 
 domino inpietas: aut ut non uisitet in bono, qui cum eo 
 ambulauerit, aut etiam si uisitauerit in tentatione, inpie et 
 iniuste agat. inpius est qui dicit regi: iniuste agis. tu 
 autem illud non debes dicere, qui non es inpius. bene, qui 
 dicit, non, qui dixerit, ne iam etiam ob hoc esset. quomodo

 

 
 
 
 dicitur: factum est, qui hoc facit. inpiissime principibus. 
 tamquam angelis dicat: nisi Michael princeps uester, inpiissime 
 agitis, aut: si ita inpiissime dicitur principibus, quanto magis 
 regi! abusi sunt enim inique cum excluderentur 
 infirmi: male usi sunt exclusione sua, cum propter infirmitatem 
 excluderentur ab ea uisione, qua uidentur omnia diuinitus 
 ordinatissime ordinari et administrari. in eo autem male 
 usi sunt, quia spiritum suum sequi maluerunt, deum ista non 
 curare; ex hoc enim illis uane ueniet, ut in necessitatibus 
 suis clament et rogent hominem, cum deum rogare debuerint. 
 neque erit locus, et non est umbra mortis, ut latitent 
 qui faciunt iniqua. non ad hoc est umbra mortis ut latitent, 
 ut est: non senes habent sapientiam, quia non senectus 
 est causa sapientiae, et: haereticum ne salutes. ne inde, 
 qua haereticus est. et euertet noctem, et humiliabuntur: 
 ut supra eos sit quod sub ipsis erat, id est: premat eos 
 quod subditum illis erat. et extinxit inpios: lucere sibi 
 uidebantur. et iustitias eius non cognouerunt: dicit 
 quid boni deus fecerit de iniquitate eorum, ut perferatur 
 ad eum clamor pauperis. ipse quietem dabit, et quis 
 poterit condemnare? non qualem quaerunt homines quae 
 illis tribulationibus turbatur; si deus iustificat, quis est qui 
 condemnet? <et contra gentem> et contra hominem 
 simul: aduersus gentiles et Iudaeos. qui regnare facit 
 hominem hypocritam propter peruersitatem populi. 
 cui dicitur: qui ergo alium doces. te ipsum non doces?

 

 
 
 
 absque me uidebo; tu ostende mihi: te reprehendens 
 me ipsum forte reprehendendum esse non uideo? interroganter 
 pronuntiandum. si iniquitatem operatus sum. non adiciam: 
 correptus a te. numquid a te exigit eam, quia repulisti? 
 quia reprehendisti. et uir sapiens audiet uerbum meum: 
 deum omnia curare. Iob autem non in sapientia locutus 
 est: putando quod aliquid sibi inique diuinitus acciderit.

Quare hoc existimasti in iudicio? quare hoc 
 iudicasti? tu quis es, qui dixisti: iustus sum ante 
 conspectum domini? ante conspectum domini dixisti: 
 iustus sum. utrumque enim reprehensibile est in homine: 
 unum, si aut superbe dicatur aut falsum sit iustum eum esse 
 etiam secundum humanam iustitiam, alterum autem, quia 
 numquam uere dici ab homine potest, quod ante conspectum 
 dei sit iustus, cui comparatus quilibet iniquus est. aut dicis: 
 quid prodest tibi aut quid faciam, si peccaui? hoc 
 enim ei uidetur Iob dixisse deo, quasi aut deo prosit peccatum 
 eius, ut isto dolore ad pietatem cogatur. ubi ait: noli me 
 docere inpium esse: an bonum est tibi si inique egero? 
 aut deo noceat peccando, et ideo illum sic insequatur deus 
 quasi hostem suum premens, ne aliquid ab illo mali patiatur. 
 nam hoc etiam dixerat: si ego peccaui, quid possum tibi 
 facere? ad utrumque ergo Eliu respondit consequentibus 
 uerbis: ego dabo tibi responsum et tribus amicis meis. 
 aspice in caelum et uide; respice in nubes quam altae

 

 
 
 
 sint a te. si peccasti, quid agis? confirmat quod ab eo 
 dictum est: si ego peccaui, quid possum tibi facere? 
 aut si multa iniusta fecisti, quid poteris facere? plus 
 est "m u Ita iniusta fec i s ti", quam quod superius dixit 
 "peccasti". sed tamen quid poteris facere deo, quando ne 
 nubes quidem potes laedere? et si iustus es, quid dabis 
 ei? e contrario: quomodo iustitia tua nihil ei prodest, sic 
 iniustitia nihil nocet. aut quid de manu tua accipiet? 
 etiamsi dare uelis; propter sacrificia, quae stulti putant deum 
 sumere uelut eis indigentem. uiro simili tui inpietas tua 
 et filio hominis iustitia tua: uel illa nocet uel haec 
 prodest. sed his uersibus confirmauit potius quam refellit 
 sententiam quam dixit Iob: si ego peccaui, quid possum 
 tibi facere? consequenter ergo oportet ut ostendat quare in 
 hac uita homines adfliguntur iniuriis malorum, inter quos 
 etiam diabolus cum angelis suis numeratur, princeps iniuriarum 
 et iniquitatum omnium. cum enim deo non possint 
 nocere peccantes, cur eos tradit in potestate adfligendos malis? 
 et exponit deinceps dicens: a multitudine clamabunt, 
 uociferabuntur a brachio multorum. et non dixit: ubi 
 est deus qui fecit me? ad hoc enim patiuntur haec, ut 
 deum quaerant, non ut inaniter uociferentur. quod autem ait 
 fecit me", pro documento est, quia quaerentem se non 
 relinquet, quem ipse fecit. qui distribuit custodias nocturnas: 
 tempora huius saeculi sub certis potestatibus ordinata, 
 quia nec in ista erroris nocte relinquet hominem sine custodia, 
 qui eum fecit. qui separat me a quadrupedibus terrae 
 et a uolatilibus caeli sapientiorem me fecit: sic enim 
 quaerendus est dominus in adflictionibus uitae huius, ut non

 

 
 
 
 ab eo terrena bona desideremus, quia iam bestiis meliores 
 sumus, antequam illa accipiamus. ibi clamabunt; et non 
 audies. ibi dixit "in multitudine, in adflictione clamantium 
 a brachio multorum: aut certe ibi* propter hoc, sicut 
 est: ibi ceciderunt qui operantur iniquitatem. et non 
 audies quod dixit, de eo dixit. ab iniuriis malorum: subaudiendum 
 "clamabunt". uana enim non uult dominus 
 uidere: non uult subuenire uana petentibus et non ideo 
 uociferantibus in adflictione ut bona sempiterna percipiant, 
 cum propterea separati sint a quadrupedibus terrae et sapientiores 
 facti uolatilibus caeli; sed uociferantur, quia non sunt 
 in saeculi huius iniquitate felices. ipse enim omnipotens 
 perspicit eos qui faciunt iustitiam et saluum me 
 faciet: sicut ipse uidet facientes, qui cordis intima perspicit, 
 sic ea salute saluos facit, quam ipse uidet in occulto, quia 
 nec oculus uidit nec auris audiuit nec in cor hominis ascendit, 
 quae praeparauit deus diligentibus se. ideo etiamsi 
 perturbetur uana salus hominis, dat tamen auxilium de tribulatione 
 pater, qui uidet in abscondito. iudicare itaque 
 eum, si potes collaudare eum, sicuti est; hoc enim 
 uisus est Iob dicere, cum ait: utinam esset nobis arbiter! 
 et nunc quia non est uisitans iram suam nec cognouit 
 delicta uehementer: cognouit ad uindictam. unde est: 
 quoniam iniquitatem meam ego cognosco; et in eodem 
 loco: auerte faciem tuam a peccatis meis. cognouit ergo 
 delicta; nam ideo patiuntur homines tribulationem in hoc 
 saeculo, sed non uehementer, quia partibus corrigens das

 

 
 
 
 locum paenitentiae. et lob uane aperuit os suum; in 
 ignorantia sua uerba multiplicat.

Sustine me pusillum, ut de doceam; adhuc 
 enim in me sunt sermones. suscipiens scientiam 
 meam de longe: quoniam quamdiu sumus in 
 hoc corpore, peregrinamur a domino. operibus 
 autem meis quae iusta sunt, loquar. ne dicatur ei, 
 quod peccatori dicit deus: ut quid tu enarras iustitias 
 meas et adsumis testamentum meum per os tuum? 
 tu uero odisti eruditionem. ergo hic operibus loquendum 
 est; nam scientia de longe suscipitur ex parte et in 
 aenigmate. cum autem uenerit quod perfectum est, quod ex 
 parte est auferetur et non iam de longe erit, quoniam 
 uidebimus eum sicuti est. in ueritate et non iniusta 
 uerba iniuste intelleges: ea ipsa quae patiebatur 
 lob uerba dei dicit esse in ueritate et non iniusta; sed ab 
 isto iniuste intellegi existimat, qUf-ffi putat conqueri se inmerito 
 pati, cum etiam de iustorum tribulatione dictum sit: 
 tempus est, ut iudicium incipiat a domo domini. 
 et scito quia dominus non abiciet innocentem: 
 quamuis corripiat quem diligit et flagellet omnem 
 filium quem recipit. fortis robore cordis, non 
 uiuificat inpium: quamuis ad tempus ei parcere uideatur. 
 et bene: fortis robore cordis, quia tunc eum non uiuificabit, 
 quando serae paenitentiae locum quaerit cum lacrimis, 
 et non inueniet nec flectet ad misericordiam fortiter iudicantem, 
 quem modo misericorditer admonentem contemnit. et

 

 
 
 
 iudicium pauperum dabit: quo iudicet eos, a quibus 
 patiuntur iniquitatem. et bene: pauperum ut superius inpium 
 diuitem intellegas, id est superbum. non auferet a 
 iusto oculos eius: etiam cum eum uelut in fornace pro. 
 bat tentatione tribulationis, non ei auferet intellegentiam, qua 
 cognoscitur et colitur deus. ex quo satis ostendit inpiorum 
 poenam esse ipsam caecitatem, etiam cum uidetur eis parci. 
 et cum regibus in solio: subauditur ., sedere eos fecit.., 
 hoc est iustos; reges autem dicit qui carnem suam regunt. 
 unde est illud: quis est rex qui uadit committere 
 bellum cum alio rege et cetera. et sedere eos fecit 
 in perpetuum et exaltabuntur: et hic subauditur quod 
 supra dixit "cum regibus in solio". exaltabuntur 
 autem dixit, quoniam humiliati sunt. et qui compediti 
 sunt compedibus: a quo uinculo dicit apostolus sibi 
 bonum esse dissolui et esse cum Christo, id est retinacula 
 huius uitae, in qua corpus quod corrumpitur adgrauat 
 animam. capientur in funibus paupertatis: 
 conuincientur longis consuetudinibus delectationum carnalium, 
 quae sunt de rerum indigentia, quibus mortalis uita sustentatur 
 et agitur. et adnuntiantur eis opera eorum: non 
 utique bona siue ista ipsa concupiscentialia, de quibus dicitur: 
 scio quia non habitat in carne mea bonum. quae 
 etiamsi non regnent in nostro mortali corpore ad oboediendum 
 eis, non tamen desunt; siue quibus ad haec uenire homo 
 meruit ex traduce peccati. et delicta, cum fuerint roborati: 
 ipsa sunt opera quae supra dixit. non enim infirmis 
 facile possunt adnuntiari, id est manifestari, sed his qui iam

 

 
 
 
 ita profecerunt, ut transierint omnem istam iniquitatem, quae 
 uulgo nota est in apertissimis operibus flagitiosis et facinorosis. 
 sed iustum exaudiet: eum scilicet qui ex fide 
 uiuit, ut gratiae dei deputet, non meritis suis non solum 
 quod secundum uitae istius modum iustificatus est, sed etiam 
 quod restat, ut ab uniuerso delictorum malo liberetur: quae 
 adnuntiat ueritas fidelibus, cum fuerint roborati, quando capientur 
 in funibus paupertatis; adhuc enim compediti 
 sunt compedibus, nondum exaltati, ut sedeant in solio 
 cum regibus in perpetuum. et dixit, quia conuertentur 
 ab iniquitate. "et dixit" subaudieudum est deus". 
 si obaudierint et seruierint, complebunt dies suos 
 in bonis et annos suos in gloria: tunc uero nullum 
 peccatum erit in homine, quia nulla erit mortis contentio, 
 id est indigentia mortalitatis, quae facta est de peccato, cum 
 iam dicetur: ubi est, mors, contentio tua? inpios 
 uero non faciet saluos, eo quod noluerunt scire 
 dominum: hoc ad gentes magis uidetur pertinere. et cum 
 monerentur, inoboedientes erant: hoc ad Iudaeos et 
 omnes qui eis per inoboedientiam similes sunt etiam in ecclesia. 
 et hypocritae corde ponent furorem: quo dominum 
 crucifixerunt. non clamabunt, quia ligauit eos: 
 honore nominis super omnes gentes. moriatur ergo in 
 iuuentute anima eorum: in superbia, qua se extollebant 
 ueluti de meritis operum suorum. et uita eorum uulneretur 
 ab angelis: commodius accipitur a nuntiis ueritatis, 
 quorum aliis odor uitae in uitam, aliis odor mortis 
 in mortem. quod tribulauerint infirmum et

 

 
 
 
 inualidum: illud infirmum dei, quod fortius est hominibus. 
 iudicium uero mansuetorum statuet: ipse dominus 
 exemplo mansuetudinis suae differens etiam uindictam imitantium 
 se, sed tamen certo futuram. et quia decepit te 
 ab ore inimici abyssus: decepit, sicut uisum est persecutoribus 
 eius, profunditas huius saeculi Christum ab ore 
 falsi testis; ad ipsum enim dominum conuertit sermonem. 
 effusi subter ea: subaudiendum "deceperunt tela: grauati 
 enim terrenis cupiditatibus subter abyssum effusi dicti sunt. 
 et descendit mensa tua plena pinguedine: sacramentum 
 corporis et sanguinis eius, panis qui de caelo 
 descendit. non deficiet iustos iudicium: quamuis 
 edant pauperes et saturentur ad imitandas passiones domini. 
 parati de plenitudine caritatis, non tamen ideo non facit 
 iudicium ipsorum cito. et ira super inpios erit propter 
 inpietatem munerum quae accipiebant iniquitatibus: 
 omnia munera dicit quaecumque commoda temporalia. 
 propter quae commoda iniquitates fiunt. non te auertat 
 uoluntas an i mi: domino dicitur non monentis auctoritate 
 aut iubentis audacia, sed locutione prophetiae per imperatiuum 
 modum futura praedicentis, sicuti est: accingere gladium 
 tuumsuper femur, potentissime. a precibus in firmorum, 
 cum in necessitate fuerint, clamantium: infelix 
 ego homo, quis me liberabit de corpore mortis 
 huius? et omnes qui habent fortitudinem: praesumentes 
 de operibus suis et suam iustitiam uolentes 
 constituere. noli extrahere per noctem: manifestum 
 sit quod eos a populo secernis, siue illos superbos qui de

 

 
 
 
 oliua fracti sunt siue sarmenta de uite amputata, unde haereses 
 et schismata exorta sunt. ut ascendant populi pro 
 eis: ut inserantur infirma huius mundi confusis fortibus, 
 quoniam qui se humiliat, exaltabitur, et qui se 
 exaltat, humiliabitur. sed cura ne quid facias 
 indecens: ne nomen domini dei et doctrina blasphemetur, 
 dum dicunt, quorum iudicium iustum est: faciamus mala 
 ut ueniant bona. hoc enim elegisti super inopiam: 
 non solum elegisti inopiam confitentis, sed super hanc uitae 
 ac morum decus, ut doctrina salutaris ornetur in omnibus. 
 ecce deus consolabitur, uel: roborabitur in fortitudine 
 sua: quia etsi crucifixus est ex infirmitate, 
 sed uiuit ex uirtute dei. quis enim est sicut ille 
 potens? uel quis est qui discutiat eius opera? 
 tamquam iudicans de illo, cum ipse sit iudex uiuorum et 
 mortuorum. aut quis est qui dicat: egit inique? 
 memento quia magna sunt opera eius, quae laudauerunt 
 uiri: euangelistae atque omnes praedicatores uerbi 
 ministerio suo uita congruentes. omnis homo respicit ad 
 eum: memor infirmitatis humanae. quicumque compunguntur 
 homines: paenitentia peccatorum homines sunt. 
 ecce deus multus, et nesciemus: multus, quia sicut 
 abundauit peccatum, superabundauit gratia; nesciemus 
 autem ex persona eorum dictum est, quorum ex 
 parte caecitas facta est, donec plenitudo gentium 
 intraret. numerus annnorum eius infinitus: propter

 

 
 
 
 aeternitatem positum est. ei autem innumerabiles stillae 
 pluuiae: hoc enim, quod homines praedicatores inpleuit 
 euangelium, numerabile est usque in consummationem saeculi, 
 donec auferatur scientia quae ex parte est, et ueniat quod 
 perfectum est, facie ad faciem. effundetur imber per 
 semitas suas: non enim uiae malorum capient eum. fluent 
 nubes et tenebrascent super homines plurimos: 
 quia etsi obuelatum est euangelium, in his qui pereunt est 
 obuelatum. horam constituit iumentis et sciunt 
 cubilis ordinem: quoniam agnouit bos possessorem 
 suum et asinus praesepe domini sui. in his omnibus 
 non obstupescit animus eius: initium sapientiae 
 timor domini. nec mutatur cor tuum a corpore: ut 
 eleuatum a terra sursum habeatur ad dominum. si cogitauerit 
 extendere nebulam: ut qui uident, caeci 
 fiant. aeque ut tabernaculum expandit eam: in 
 carne quippe mortali tamquam tabernaculo habitans per eam 
 non est agnitus a persecutoribus, dum eis cessit et eam 
 extendit atque expandit in cruce. ecce effundit super 
 omnia lucem suam: quam absconderat, cum caecitas ex 
 parte Israhel fieret, effundit super omnes gentes. et radices 
 maris contexit: cupiditatem saeculi redarguit. non enim 
 ad abscondendum lux contegit, sed ad manifestandum. in eis 
 enim iudicauit populos ostendendo illis peccata eorum per

 

 
 
 
 lucem ueritatis. dabit escam plurimis: utique agnoscentibus, 
 cum arguuntur, peccata sua et esurientibus ac sitientibus 
 iustitiam. in manibus contexit lumen: si ab eo 
 quod sunt "inmanes", his qui non dimittunt peccata hominibus, 
 cum sibi a deo dimitti uelint; si autem ab eo quod sunt 
 "manus", his qui de manibus suis, hoc est de operibus, 
 extolluntur se ipsos iustificantes. contexit enim lumen ad 
 hoc dixit, ne uideatur ab eis, quia excaecatum est insipiens 
 cor eorum. et mandauit de eo in contrarium: ut qui faciunt 
 ueritatem, uel dimittendo ut dimittatur eis uel confitendo 
 mala sua ut gratiae dei subdantur, ipsi ueniant ad lucem, ut 
 manifestentur opera eorum, quoniam in deo sunt operata, non 
 in ipsis. contrarius est enim et inmani misericors et superbo 
 humilis. ut nuntiaret super illo amico suo: super 
 illo lumine, hoc est de illo quod contexit ut absconderet 
 inmani et ingrato, ut id adnuntiaret, hoc est aperiret, non 
 iam seruo sub lege, sed reconciliato per gratiam; aut amico 
 suo, imitatori suo, quia et filius hominis non uenit ministrari, 
 sed ministrare. possessionem contra eum qui ascendere 
 nituntur: ut ipsum lumen possideant, qui se a terrenis 
 extrahunt. ipsis enim adnuntiatur, qui adhuc enituntur ascendere, 
 quia cum ascenderint, non opus erit adnuntiatore facie 
 ad faciem uidentibus. contra eum uero quod ait " ascendere 
 nituntur", non quasi aduersantes, sed obuiam euntes, 
 sicut apostolus dicit: in obuiam Christo.

Sed et in hoc obstupuit cor meum: admiratione. 
 et euulsum est de loco suo: de terrenis rebus, 
 quibus delectabatur, ut sursum habeatur ad dominum. audite

 

 

 

 
 
 
 sonitum terroris et uocis eius: hinc eum adparet ista 
 in spiritu dicere; nam incipit dicere cur euulsum sit cor eius 
 de loco suo, auctoritate scilicet euangelii per totum orbem 
 terribiliter sonantis: paenitentiam agite; adpropinquauit 
 enim regnum caelorum. et strepitu oris illius 
 exeunt: ad eos utique qui foris sunt in delectationibus 
 rerum uisibilium. subter uniuersum caelum circuit, 
 et lumen eius in finibus terrae: dum ecclesia per 
 omnes gentes diffunditur. post eum fremet uox: post 
 primum aduentum eius nouissima tuba secundi aduentus eius 
 in claritate tonabit. in sonitu superbiae suae: superbiam 
 pro celsitudine posuit, quia primus aduentus in humilitate 
 fuit. et non poterit inuestigari, cum audita fuerit 
 uox eius: nunc ergo quaeratur dominus, dum inueniri potest, 
 hoc est comprehendi ad salutem per fidem non fictam; tunc 
 enim non poterit, cum uenerit iudicare et audita fuerit uox 
 eius dicentis: ite in ignem aeternum, quoniam sera tunc 
 erit et infructuosa infidelium paenitentia. tonabit fortis in 
 uoce sua mirabiliter: quia non fortitudinis eius, sed 
 infirmitatis nostrae ex participatione mortalitatis uox illa fuit 
 primi aduentus eius, de quo dictum est: quod infirmum 
 est dei, fortius est hominibus. fecit enim magna 
 quae nesciebamus: haec in primo aduentu; et ideo postea 
 ad exigenda quae dedit iudex uenturus est. quae nesciebamus 
 autem dictum est ex persona eorum, quos latuit 
 diuinitas domini, infirmitatem carnis intuentes. praecipiens 
 nubi: esto super terram: carni suae, ut per sacramentum

 

 
 
 
 accipiatur in memoria eius ad imitationem humilitatis et 
 formationem caritatis. et tempestas pluuiae et tempestas 
 imbrium potestatis eius: est enim nubes quidem 
 super terram; sed quando exprimatur ad inriganda corda per 
 pluuiam imbresque sermonis, quod fit cum sacramenta intelleguntur, 
 non in nostra, sed in ipsius potestate est. in manu 
 omnis hominis signat: significat ei per opera eius quam 
 reus sit, ut sciat omnis homo infirmitatem suam et clamet: 
 infelix ego homo, quis me liberabit de corpore 
 mortis huius? introierunt autem bestiae sub protectione 
 et quieuerunt in cubili: introierunt autem 
 peccatores sub indulgentia gratiae et quieuerunt in conscientia 
 remissis peccatis. de promptuariis superuenit tempestas: 
 tentatio de occulto rerum ordine. et de promptuariis 
 frigus: de secretis iudicium in eos qui non perseuerant. ut 
 refrigescat eorum caritas ex abundantia iniquitatis; merito 
 enim contingit eis, dum spem suam non in deo, sed in 
 hominibus ponunt. et ab spiritu dei dabitur glacies: 
 non solum ei abundantia iniquorum frigescent, qui spem 
 ponunt in hominibus, sed etiam ex operibus bonis eorum, in 
 quibus est spiritus dei, durescunt quidam quasi glacie liuoris, 
 quibus est Paulus odor mortis in mortem. et ad haec quis 
 idoneus, ut intellegat quoniam recte ac iuste ab spiritu dei 
 dabitur glacies? sicut enim carnalibus homines laudantibus 
 contingit ex iniquitate hominum frigescere desperando, ita 
 carnalibus ab hominibus laudari cupientibus contingit ex 
 hominum iustitia durescere inuidendo. gubernat autem

 

 

 
 
 
 aquam qualiter illi placuerit: ut pluat super unam 
 ciuitatem et super aliam non pluat, quod ad imbrem adtinet 
 spiritalem pro subditarum aut non subditarum meritis animarum. 
 et frumentum inrigauit nubes: simus ergo frumentum. 
 si cupimus inrigari. disseminauit nubem lucem suam: 
 euangelium incarnationis suae. et ipsa per circuitum 
 uertitur: per orbem terrae ipsa tractatur. in gubernaculis 
 ad operandum omnia quae mandauerit eis: gubernacula, 
 in quibus illa nubes per circuitum uertitur, praedicatores 
 sunt uerbi, per quos ecclesiae gubernantur ad operanda omnia 
 mandata dei. haec constituta sunt ab eo super 
 terram: a domino nostro Iesu Christo. siue in tribu 
 siue in terra sua: siue in tribu Iuda, unde secundum 
 carnem natus est et passus et resurrexit et ascendit in caelum 
 — ex hac enim geniti erant apostoli et multi fratres prope 
 inuenti et salui facti — siue ante passionem eius per ipsum 
 uocati siue post ascensionem per apostolos in ipsa Hierusalem 
 atque in ecclesiis Iudaeae, quae erant in Christo, sicut commemorat 
 apostolus Paulus: propter ueritatem dei ad 
 confirmandas promissiones patrum. siue in misericordia 
 inueniri uoluerit eam: illam nubem scilicet in 
 misericordia uoluerit inueniri a credentibus gentibus; hoc enim 
 sequitur: gentes autem super misericordiam glorificare 
 deum. auribus percipe haec, Iob: quasi 
 renouat intentionem dicturus de uocatione gentium. sta et 
 commouere uirtutem domini: noli moueri mente aliquid 
 tibi tribuendo. scimus quia deus posuit opera sua:

 

 
 
 
 reprobans utique gloriantes de operibus suis. cum faceret 
 lucem de tenebris: cum iustificaret inpios; fuistis 
 enim aliquando tenebrae, nunc autem lux in domino. 
 scit differentiam nubium: euangelistarum aliorum sibi 
 ante passionem, aliorum post passionem credentium. et ingentes 
 lapsus malorum: non eorum qui elapsi sunt 
 crucifigentes eum, ut eos postea paeniteret et baptizarentur 
 in eo, sed eorum lapsus qui nec corrigi potuerunt, perseueranter 
 etiam postea persequentes ecclesiam; horum enim non 
 parui, sed ingentes lapsus sunt. tua uero stola est 
 ualida: dignitas superba; tamquam in eum quippe dicitur, 
 qui de operibus suis audet extolli. quiescente terra ab 
 austro firmabis cum eo caelos, qui aequaliter ad 
 uidendum fusi sunt? ab austro terram congruenter intellegimus 
 eos qui de Iudaeis crediderunt in Christum. sicut 
 enim sol ab aquilonari terra remotior est, australi autem 
 uicinior, ita quos prope inuentos dicit apostolus luci euangelistarum, 
 non absurde accipiuntur terra ab austro. sicut autem 
 caelos euangelistas solemus accipere, ut est: caeli enarrant 
 gloriam dei — de his enim dictum est: in omnem 
 terram exiuit sonus eorum et in fines orbis terrae 
 uerba eorum — ita terras recte accipimus plebes, quibus 
 euangelizatum est. et quoniam plebes quae de Iudaea crediderant, 
 posteaquam quieuerunt exeuntes de hac terra — nunc 
 enim hic non sunt; firmata est tamen auctoritas euangelistarum 
 in ecclesiis quae sunt ex gentibus, firmata autem 
 misericordia dei, non iam opitulante auctoritate ecclesiarum 
 Iudaeae, quae in Christum est — propterea sensus hic est, ut

 

 
 
 
 per interrogationem pronuntietur: numquid tu quiescente 
 terra ab austro, id est iam non existente in hac uita 
 plebe ulla christiana ex Iudaeis, firmabis cum eo euangelistas 
 et diuinarum scripturarum libros, qui per misericordiam dei 
 non solis Iudaeis, sed etiam gentibus aequaliter ad uidendum 
 fusi sunt? gratiam quippe dei commendat et misericordiam, 
 ne quis de meritis glorietur, quae Iudaeorum erat superbia. 
 quare doce me quid dicamus ei, et requiescamus 
 multa dicentes: quia non est, quod ei dicant conuicti, 
 nullum se habere meritum per se ipsos, sed eius indigere 
 misericordia. numquid liber aut scriba adsistis mihi, 
 ut stans faciam hominem tacere? quare ergo non dicis, 
 si habes quod dicas? non enim quasi dictanti mihi excipis, 
 ut tu nihil dicas; sed utique colloqu\\imur. omnibus autem 
 non est uisibile lumen, quod refulget in nubibus: 
 redit ad ea quae dicebat de spe remissionis peccatorum et 
 inluminationis gratiae per misericordiam dei; refulget enim 
 lumen in nubibus. non tamen ipsarum nubium est proprium: 
 inluminantur enim. aliud est enim quod fulget suo lumine, 
 aliud quod refulget inlustratum. sed non est omnibus uisibile; 
 multi enim putant lumine suo fulgere animas, cum sapientes sunt. 
 unde sunt illi, qui dicentes se esse sapientes stulti 
 facti sunt. et spiritus transit et mundabit eas: hic 
 spiritum dixit, de quo dictum est: ab increpatione 
 spiritus irae tuae, et: ab spiritu tuo quo fugiam? 
 per correptiones enim tentationum ostenditur hominibus 
 meritum eorum, quia ipsi peccatis suis tenebrae sunt et egent

 

 
 
 
 gloria dei, ut illius lumine inlustrari uelint, illi dantes 
 honorem, non sibi, atque ita deposita superbia mundentur a 
 delicto magno; nam spiritus sanctificationis non transit, sed 
 manet. ab aquilone nubes coloris aurei: ab sceleratissima 
 inpietate et a deo longe remota ueniunt tamen conuersi 
 atque mundati et inluminati sapientia. unde? nisi per gratiam, 
 qua non merita adtenduntur, sed peccata dimittuntur. unde ille 
 cum sibi uellet ignosci, doceam, inquit, iniquos uias 
 tuas, et inpii ad te conuertentur, tamquam nubes ab 
 oriente uel aquilone iam coloris aurei inluminatis tenebris 
 suis. in his est magna gloria et honor omnipotentis: 
 cui plurimum dimittitur, plurimum diligit, quoniam potest et 
 inpium iustificare qui est omnipotens. et non inuenimus 
 alium similem uirtuti eius: solus enim hic peccatum 
 non fecit nec inuentus est dolus in ore eius; solus 
 enim deus uerax, omnis autem homo mendax: unde 
 uicit, cum iudicaretur, deus homo factus. qui iuste iudicat, 
 non putas exaudire eum? non itaque homo de uenia 
 desperando addat peccata peccatis; tamquam addictus iam 
 damnationi, quia certus est de iustitia dei, sub qua non potest 
 esse inpunitus. ita enim deus iuste iudicat, ut etiam exaudiat 
 ueniam deprecantes. et tanto magis, quanto magis iuste iudicat. 
 non enim iusti iudicii est paenitentes supplices miscere cum 
 his qui recusant humilitatem et satisfactionem paenitentiae. 
 propterea timebunt eum homines: si se homines esse 
 meminerint confitendo peccata sua, quia adhuc homines sunt. 
 quibus dicitur: nonne homines estis? timebunt quoque 
 eum et sapientes corde:ne sibi tribuendo quod acceperunt

 

 
 
 
 et dicendo se esse sapientes stulti fiant. potest enim auferri 
 superbis, quod datur humilibus. quapropter et sapientes 
 quamuis cordis inluminatione, non linguae iactatione sapientes 
 sint et reges, spiritaliter iudicantes terram, ipsi autem a nemine 
 iudicentur, seruiant tamen domino in timore et exultent 
 cum tremore, ne pereant de uia recta; deus enim est, qui 
 operatur in eis et uelle et operari pro bona uoluntate.

Et postquam quieuit Eliu loqui, dixit 
 dominus ad Iob per turbinem nubis: etiam si hoc 
 modo uox ista facta est, quo modo ad Moysen, uel quo modo 
 cum se dominus tribus discipulis in monte ostendisset, tamen 
 quod non dictum est simpliciter "per nubem", sed "per 
 turbinem nubis", hoc significari arbitror, quod non per 
 sanam carnem interrogatus, hoc est tentatus est Iob, sed per 
 tribulationem perturbationemque carnis. quis est qui celat 
 me consilium, continens sermones in corde, et me 
 putat latere? nemo est ergo qui se inmeritum pati aliquid 
 asperum dicat; quia si non factis, saltem uerbis peccatur; 
 et si non uerbis, saltem temeraria praesumptione intus in 
 corde uel sermonibus cogitationum: et quoniam deum non 
 latent, nemo flagellatus dicat indigne se accipere disciplinam, 
 quasi ultra non sit, quo per illam proficiat. sciendum est 
 enim sic in principio libri huius diabolo laudatum Iob testimonio 
 dei et in fine tribus amicis eius, ut tamen nosset deus 
 quantum ei deesset ad perfectionem, quo etiam laudabiles 
 secundum hanc uitam uiros et deo iam placentes paterna 
 flagella perducunt; quae noluit ab apostolo remouere dicens:

 

 
 
 
 sufficit- tibi gratia mea; nam uirtus in infirmitate 
 perficitur. accingere tamquam uir lumbum tuum: 
 significat ad hoc pati dura et amara dei seruos in hoc saeculo, 
 ut omnes affectiones suas a terrenarum delectationum fluxu 
 colligant atque constringant. interrogabo te; tu autem 
 responde mihi: ubi eras cum fundarem terram? 
 hinc iam commendare incipit eminentiam domini nostri Iesu 
 Christi, quia in ipso est salus omnium percussorum uenenata 
 suasione serpentis, ne in se sibi quisque esse salutem putet. 
 ille enim deus, non sicut dictum est: dii estis et filii 
 altissimi, sed cui rapina non sit esse aequalem patri, et 
 filius hominis, non sicut filii hominum, in quibus non est 
 salus, sed prae participibus suis: non enimiustus tantum. 
 sicut Iob, sicut Paulus, sicut ecclesia, sed etiam iustificans 
 tamquam unigenitus a patre, plenus gratia et ueritate. 
 ad insinuandam ergo differentiam diuinae humanitatis eius, 
 in quo princeps huius mundi nihil inuenit, quia in passione, 
 quae non rapuit. tunc exsoluebat, et iustificationem sanctorum 
 per peccatorum remissionem, quibus sanctis in unum redactis 
 fit corpus eius ecclesia, cuius et particula est Iob secundum 
 historiam quia iustificatus et figura uniuersae, per prophetiam 
 incipit dicere quae dicturus est. ubi eras cum fundarem 
 terram? utrum quia nondum erat, an quia non per eum 
 fundata est, sicut per unicum filium? et terram istam, an 
 ipsam ecclesiam? ipsa enim accepit lapidem angularem, de 
 quo mox dicturus est. indica mihi, si nosti scientiam: 
 haec enim quae a domino pro nobis temporaliter gesta sunt,

 

 
 
 
 ad scientiam pertinent. quis posuit mensuras eius si 
 nosti? secundum distributionem donorum spiritalium. unicuique 
 enim nostrum data est gratia secundum 
 mensuram donationis Christi. propter quod dicit: 
 ascendens in altum captiuauit captiuitatem, dedit 
 dona hominibus, quia si totum corpus oculus, ubi 
 auditus? secundum mensuram quippe uniuscuiusque 
 partis incrementum corporis facit in aedificationem 
 sui in caritate. aut quis est qui induxit 
 super eam funiculum? ut eam faceret hereditatem suam 
 distinguens ab eis quibus dicit: non noui uos. nouit 
 enim dominus qui sunt eius. aut super quo circuli 
 eius fixi sunt? quia constringunt eam, ne dissoluatur, diuini 
 libri fixi super dominum; quia quisquis eos sine illo interpretari 
 uoluerit, fluitet atque erret necesse est. quis est autem qui 
 misit lapidem angularem super eam? quem reprobauerunt 
 aedificantes. quando facta sunt sidera simul: 
 simul baptizata tot milia uerbo uitae inter peccatores tamquam 
 in tenebris fulgentia. laudauerunt me uoce magna 
 omnes angeli mei: euangelistae. conclusi portis mare: 
 populos amaricantes amore terrenorum. sed quare portis? 
 an forte ut non solum modum haberet exercendi iustos persecutionibus, 
 sed etiam ut liceret iustis inde egredi? cum 
 fremeret ex utero matris suae uolens progredi: 
 cum irasceretur in concilio Babyloniae ciuitatis fornicantis 
 amore huius saeculi uolens extendere persecutiones suas ad 
 perdendos de terra eos, de quibus dictum est: non peto

 

 
 
 
 ut tollas eos de saeculo, sed ut tollas eos a malo. 
 circumposui illi nubem operimeutum: non enim 
 boni tantum, sed etiam mali multi amatoresque huius saeculi 
 sacramento corporis Christi subiecti sunt, cuius auctoritate a 
 sanctorum persecutione reprimuntur. et nebula obuolui 
 illud: ignorantia, qua terrenam inde expectant felicitatem 
 terrenamque infelicitatem timent; et propterea timent quos, 
 nisi ita esset. persequerentur. non enim solum dictum est: 
 edent pauperes et saturabuntur, et laudabunt 
 dominum qui requirunt eum, sed etiam dictum est: 
 manducauerunt et adorauerunt omnes diuites 
 terrae. et posui illi terminos inponens claustra et 
 portas: terminos, quibus saeuitia cohibeatur, non ut nihil 
 adfligat. sed quo usque exerceat, claustra, ut iniusti non 
 progrediantur, portas, ut ab eis iusti egrediantur. et dixi: 
 huc usque uenies et non transibis: sicut ipse diabolus 
 modum accepit, quo usque affligeret Iob, ita illud mare quo 
 usque persequeretur ecclesiam. sed in temet ipso comminuentur 
 fluctus tui: alterna uastatione discordiarum 
 atque bellorum. aut numquid tecum lucem constitui 
 matutinam? id est: consilio tuo tempus resurrectionis 
 praedestinaui? aut cognouit lucifer ordinem suum? 
 subaudiendum est" numquid tecum"? dominum autem 
 luciferum dicit propter ipsum matutinum resurrectionis exortum. 
 non enim de alio dici potuit: et lucifer oriatur in 
 cordibus uestris. ipse agnouit ordinem suum, ut esset 
 primitiae dormientium, primogenitus a mortuis, caput 
 ecclesiae, secuturo etiam corpore in futura resurrectione 
 sanctorum. adprehendere pennas terrae? dictum est: si

 

 
 
 
 recipiam pennas meas in directum, uirtutes utique 
 spiritales fidelium, quibus a saecularibus suspenduntur inlecebris. 
 excutere inpios ex ea? ad hoc enim prior tanto 
 ante resurrexit agnoscens ordinem suum, ut fidem resurrectionis 
 insinuaret atque per ipsas pennas ecclesiae ubique praedicatus 
 ministerio circumuolantium nuntiorum iuste adprehendat 
 eas in opus iudicandi duodecim tribus Israhel, cum uenerit 
 excutere inpios ex ecclesia, qui nunc ante iudicium permixti 
 tolerantur. et tu sumens terrae lutum figurasti 
 animal? siue ipsum Adam commemoret siue quod nunc 
 sexta aetate saeculi, sicut tunc sexto die, de peccatoribus, 
 tamquam de luto terrae, homo factus est secundum imaginem 
 eius qui creauit eum. non utique hoc fecit ecclesia, sed in 
 hoc potius facta est per uerbum oportuno tempore incarnatum, 
 per quod facta sunt omnia. et famosum eum posuisti 
 super terram? magis iste homo famosus positus super 
 terram, qui sexta aetate saeculi factus est, quam ille qui 
 sexta die, antequam essent ceteri homines, per quos diffamaretur, 
 nisi forte, quia nunc ita innotuit. et abstulisti ab 
 inpiis lucem? sicut ille qui uenit, ut qui non uident, 
 uideant, et qui uident, caeci fiant. aut brachium 
 superborum comminuisti? potentiam eorum, sicut ille 
 qui infirma mundi elegit. ut confunderet fortia. 
 aut uenisti ad fontem maris? sicut ille, cui uenienti 
 patuit confitendo quidquid occultum erat in cordibus inpiorum, 
 qui credendo in eum iustificati sunt. nam quem fontem maris 
 melius accipimus nisi secretum, unde erumpit omnis haec 
 amarissima inpietas, quae ingentes fluctus iam manifestorum 
 malorum operum concitat, quae uident homines in apertis 
 factis, qui fontem ipsum uidere non possunt? aut in

 

 
 
 
 uestigiis abyssi ambulas? abyssus hic recte intellegitur uita. 
 saecularis, quaecumque est in profundo malorum, quo, sicut 
 scriptum est, cum uenerit peccator contemnet, quia 
 ipsi quoque desperatissimi subiecti gratiae per remissionem 
 peccatorum salui facti emerserunt et receperunt Christum non 
 in abyssum quo premebantur, sed in locum eius, ut ubi 
 ambulabat calcans eos ambulet inhabitans eos Christus in 
 uestigiis abyssi, remanentibus per memoriam peccatorum 
 suorum, ut dum recolunt ubi fuerint, amplius diligant quem 
 receperunt, a quo sibi tanta dimissa sunt. aut tibi aperiuntur 
 metu portae mortis? omnibus enim morientibus aperiuntur 
 portae mortis, sed non metu, sicut uni illi qui destruendae 
 mortis causa mortuus est. aut certe aperiuntur ad resurgendum. 
 aut ianitores inferni uidentes te timuerunt? sicut 
 illum unum, in quo nihil dignum morte princeps mundi 
 inuenit, quem tam cito dimiserunt, quem inuiti admiserunt. 
 inferi autem ianitores aliquae inferiores potestates morti 
 praepositae intellegendae sunt. aut cognouisti latitudinem 
 sub caelo? sicut cognouit qui per illam diffudit 
 ecclesiam. narra ergo mihi quanta quaeque sint: 
 quis enim hoc sciat, nisi quem ille docuerit? aut in qua 
 terra habitat lux? ille enim docet, quia manifestatio 
 uerborum eius inluminat et intellegere facit infantes. 
 aut quis tenebrarum locus? hoc quoque ille docet, 
 qui dicit: accedite ad eum et inluminamini. hinc enim 
 ostendit eos tenebrescere qui recedunt, dum nolunt esse 
 infantes. initium enim superbiae hominis apostatare

 

 
 
 
 a deo. inde qui non glorificauerunt deum aut gratias egerunt, 
 euanuerunt in cogitationibus suis et obscuratum 
 est insipiens cor eorum et facti sunt tenebrarum locus. 
 nisi forte ille est tenebrarum locus, qui excipit perseuerantes 
 in peccatis, ut ipsi sint tenebrae, quarum ille est locus, 
 quem uere nullus hominum nouit. similiter et terra, in qua 
 habitat lux, potest intellegi terra illa uiuentium, id est beatitudo 
 exceptura perseuerantes in fide et spe et caritate, qui 
 fuerunt aliquando tenebrae, nunc autem lux in 
 domino. si duces me in fines eorum? quo usque perueniunt 
 qui tales sunt. quid est enim, ubi non sit sapientia 
 dei, quae adtingit a fine usque ad finem fortiter et 
 disponit omnia suauiter? cui utique nullus hominum 
 comparandus est. quodsi et nosti semitas eorum, numquid 
 scis quia tunc natus es et numerus annorum 
 tuorum multus? quodsi et nosti semitas inpiorum, qui uel 
 tenebrae sunt uel tenebrarum locus, quia omnes etiam qui 
 iam ad deum conuersi sunt, in ipsis semitis ambulauerunt, 
 antequam acciperent a deo gratiam, quae iustificat inpium, 
 numquid scis tamen quia tunc tibi extitit causa mortaliter 
 nascendi in hoc saeculo, cum easdem semitas inierunt primi 
 hominum parentes, qui praeuaricatione inpii manibus et uerbis 
 arcessierunt mortem, ut omnes in Adam morerentur? non 
 enim ex quo quisque in hac uita adparuit, computandus est 
 numerus annorum eius tam paruus, sed ex quo facta est 
 prima mortalis natiuitas. cum enim uerbi gratia natus est 
 Abraham, tunc omnes in illo Hebraei nati sunt. numerus ergo 
 unicuique annorum multus est secundum mortalitatis originem, 
 quae exorta est in semitis inpiorum. quis autem meminit 
 fuisse se aut, cum esset, scire potuit esse se in lumbis patris

 

 
 
 
 sui? quandoquidem nec illud tempus quisquam recolit, quo 
 non in parentibus, sed in se ipso natus est; quo tempore 
 certe nemo dubitat, quod iam erat et uiuebat et sentiebat. 
 omnia autem scit illa sapientia quae format omuia, non tantum 
 illa supercaelestia, sed etiam ista mortalia. et quia Christus 
 dei uirtus est et dei sapientia, scit ista ille, qui etiam mortaliter 
 natus est non condicione mortali, quia in mortuis liber, 
 sed miseratione mortalium, ut a morte faceret liberos. aut 
 uenisti in thesauris niuis? id est: ad eam cognitionem 
 peruenisti, sicut ille sciebat etiam oportunas causas inminentium 
 scandalorum secretas atque abditas? nam inde appellat 
 thesauros ad probanda et exercenda corda spiritalium, cum 
 exclamaret: uae mundo ab scandalis! oportet enim 
 uenire scandala; uae autem illi homini per quem 
 scandalum uenit! per superbiam quippe elati in alto more 
 niuis congelascunt et cadunt: ex quorum iniquitate abundante 
 refrigescit caritas multorum; qui autem sustinent dominum 
 uiriliter agentes et spiritu feruentes, perseuerent usque 
 in finem et salui erunt. aut thesauros grandinis uidisti? 
 grando sunt illi iniqui, quando non solum torpent, 
 nullum feruorem spiritus habentes, sed etiam obstinata duritia 
 persequendo atque inruendo contundunt. quae reposita 
 sunt tibi in tempus inimicorum et in diem pugnae 
 et belli? uel hinc quis non uideat cuius personam in prophetiam 
 gestet Iob? non enim huic uni homini reposita sunt 
 ista in tempus inimicorum et in diem pugnae et belli, 
 sed utique unico populo dei. tempus quippe inimicorum 
 est, donec transeat iniquitas, quae quanto magis abundat,

 

 
 
 
 tanto magis aduersus diabolum acrius pugnandum atque bellandum 
 est, ne caritas perseuerantium refrigescat. unde 
 autem procedit pruina? quis hoc nouit? nisi quia haec 
 ut initia parturitionum sunt; pruina quippe minutissima grando 
 est. et dispergitur auster sub caelo? austrum, quamuis 
 mortalibus carnibus grauis sentiatur, non tamen uspiam 
 memini in sanctis libris mali aliquid significare. sicut aquilonem 
 numquam in bono: illum, quia ex ea parte flat qua 
 lux claret, istum, quia ex ea unde lux est remotior. dispergitur 
 ergo auster sub caelo, ut aduersus illas omnes 
 iniquitates auxilium aliquod intellegatur dei, quamdiu nondum 
 in caelo, sed sub caelo sumus. quis praeparauit flumen 
 ualidae pluuiae et uiam uocibus tempestatis? uide 
 quemadmodum tria illa breuiter complexa sint, quae dominus 
 in tentationibus ponit contemnenda his, qui aedificant super 
 petram, et perniciosa his, qui aedificant super arenam. 
 pluuiam commemorauit et flumen et uoces tempestatis, ubi 
 uentos intellegimus. pluuia ergo tentatur, qui ex ipsa celsitudine 
 scripturarum diuinarum peccandi occasionem praue 
 intellegendo accipit, tamquam si audiens: cui modicum 
 dimittitur, modicum diligit, dicat sibi: faciamus 
 mala, ut ueniant bona, et permaneat in peccato, ut gratia 
 abundet, et multa huius modi, quibus se homines sermonem 
 diuinum male interpretando subuertunt inpunitatem sibi promittentes, 
 quando misericordia in diuinis libris commendatur; 
 flumine autem, quando ab hominibus qui haec ita intellexerunt 
 et acceperunt tentatur — flumen enim nunc dicit illud quod

 

 
 
 
 de pluuia colligitur et torrens uocatur, cum ait: quis praeparauit 
 ualidae pluuiae flumen? quod inpleat et qua 
 currat, sicut sunt uasa irae perfecta ad perditionem. 
 quae illo modo, quo dixi, scripturas accipiunt; per illos enim 
 habet liberiorem cursum perniciosa illa interpretatio, quam 
 agri fructiferi non recipiunt, et tanto maiore inpetu inpellit 
 et deicit et trahit quod instabile inuenerit, quanto uidetur de 
 auctoritate diuina suscepta — ueutis uero tentatur, quem 
 inflant inanes suasiones hominum superborum, id est ex propria 
 auctoritate uerba uana iactantium. qui ergo iudicio dei praeparatur 
 ad perditionem non obtemperando uerbis eiusquod 
 est super arenam aedificare — non resistit uentis talibus 
 et cadendo fit uia uocibus tempestatis. ualidae autem pluuiae 
 dictum arbitror "difficilis ad capiendum", id est ad 
 intellegendum. ut pluat super terram ubi non est uir. 
 subaudiendum est "quis praeparauit"? per uirum autem 
 legem uidetur significare, quae data est Iudaeis. ergo super 
 gentes intellegimus imbrem euangelii. in deserto ubi non 
 est homo: in ipsis gentibus, ubi non erat aliqua auctoritas 
 cognoscentis deum. ut satiet inuium et inhabitabile 
 et ut germinet herbae uiror: multi filii desertae 
 magis quam eius quae habet uirum. in omnibus autem 
 his quattuor uersibus subaudiendum est:quis praeparauit? 
 quis est pluuiae pater? sicut sponsus, qui filios suos misit 
 praedicatione regni caelorum inrigare terram. et quis est qui 
 peperit glebas roris? bene suscipientes illam praedicationem. 
 sic enim ait "glebas roris" quomodo dicuntur uasa uini ad 
 hoc facta, ut uinum suscipiant. de cuius utero procedit 
 glacies? utrum glacies in bono accipienda est propter

 

 

 

 
 
 
 stabilitatem et a fluxu continentiam, ut ita dictum sit: de 
 cuius utero procedit glacies, quemadmodum illud: 
 quis est pluuiae pater? an uterus pro secreto positus 
 est, ut de eius utero procedat glacies, sicut dedit 
 illos deus in reprobum sensum? an potius de illius 
 utero procedit glacies, qui persuadendo inpietatem, qua 
 intrinsecus plenus est, facit frigescere et durescere amisso 
 calore caritatis? quis enim hunc nouit. sicut ille, qui ait 
 duris et resistentibus euangelio: uox ex patre diabolo 
 estis? aut pruinam in caelo quis genuit? quae 
 descendit sicut aquae flumen: quod de glacie in 
 ultimo sensimus, hoc et de pruina accipiendum puto. nec 
 tamen frustra est additum "i n caelo", ut ex ipsis qui 
 praesunt intellegatur imitantibus sane bonos nuntios ueritatis, 
 qui transfigurant se sicut ministri iustitiae. quo 
 pertinetquodadiunctum est: quae descendit sicut aquae 
 flumen. aut faciem inpii quis tabefecit? id est 
 confudit. quis? nisi ille qui quos iustificauit, ipsos et 
 glorificauit. aut intellexisti nexus Pleiadis et 
 septum Orionis aperuisti? an aperies Mazuroth 
 in tempore suo et Vesperum super aedificationem 
 eius induces? num et astrologia perscrutanda est ad cognoscendas 
 proprietates istorum siderum, ut hunc locum 
 intellegere possimus? miror, si hoc congruit sermoni nostro, 
 et certe nimis longum est; transimus ergo ad alia. an quibusdam 
 sideribus nominatis figura locutionis, qua intellegitur 
 a parte totum, omnia sidera accipienda sunt? — si tamen 
 et Mazuroth sidus est, quod interpretatum nec in graeca

 

 
 
 
 lingua inuenimus: nam hebraeum esse nomen satis adparet 
 — ita enim a parte totum intellegitur et quod scriptum est: 
 ante luciferum genui te. non enim lucifer in omni 
 creatura prior est conditus, ut ante luciferum ante omnem 
 creaturam dictum uideatur; sed per luciferum omnia sidera 
 ■— quod est a parte totum — et per omnia sidera omnia 
 tempora intelleguntur — de sideribus enim scriptum est: et 
 sint in signis et in temporibus — ut dominus natus 
 ante omnia tempora non utique natus in tempore et ob hoc 
 patri coaeternus insinuaretur. Pleiadis ergo et Orionis et 
 Mazuroth et Vesperi commemoratio cuncta sidera intellegenda 
 de compendio persuadet. si enim uno Lucifero, quanto magis 
 tot nominatis etiam cetera accipi per huius modi locutionem 
 licet! cur ergo alibi dictum est "intellexisti nexus", 
 alibi "aperuisti", alibi aperiens in tempore suo" et 
 alibi super aedificationem eius induces?" propria 
 sunt ista singulorum ex ordine commemoratorum. an recte 
 dici posset etiam: "septum Pleiadis aperuisti" et "intellexisti 
 nexus Orionis?" atque ita et alia duo commutari possunt, 
 sicut illud in psalmo: qui habitat in caelis inridebit 
 eos, et dominus subsannabit eos. nihil sententiae deperiret, 
 etiamsi ita diceretur: qui habitat in caelis, subsannabit 
 eos, et dominus inridebit eos. sicut enim qui habitat in caelis, 
 ipse est dominus, ita, siue Pleiadis nomen siue Orionis, in 
 eadem significatione est, si per utrumlibet omnia sidera 
 intelleguntur. omnium itaque siderum nomine omnes in ecclesia 
 tales intellegendi sunt, qui conuersationem habent in 
 caelis. nexus eorum intelleguntur, quibus et inuicem sibi et

 

 

 
 
 
 deo conectuntur, ne cadant. caritas autem numquam 
 cadit. quis autem hoc nosset, nisi ille ostendisset, qui ait: 
 mandatum nouum do uobis, ut uos inuicem diligatis, 
 et: qui me diligit, diligetur a patre meo? 
 septum eorum est quo sepiuntur diuina scriptura quam non 
 transgrediuntur. quis autem hanc aperit, nisi ad quem transitur, 
 ut auferatur uelamen? tempus apertionis est eorum, id 
 est demonstrationis et manifestationis, cum ueniet dominus 
 et inluminabit abscondita tenebrarum et manifestabit 
 cogitationes cordis; et tunc erit laus unicuique 
 a deo. solus enim ipse hoc faciet in tempore suo, 
 quia cum ipse adparuerit, uita nostra, tunc et nos 
 cum illo ad parebimus in gloria. inducet autem eos 
 super aedificationem eorum, qui eos faciet hoc possidere quod 
 hic aedificauerint. si cuius enim opus permanserit, 
 quod superaedificauit, mercedem accipiet. scis 
 commutationes caeli? utrum in deterius, sicut hi qui 
 centes ntes deum non sicut deum glorificauerunt? 
 noluerunt enim esse sedes dei; ac per hoc mutati sunt, cum 
 euanuerunt in cogitationibus suis. an in melius? 
 quia omnes quidem resurgemus, non tamen omnes inmutabimur. 
 qui autem inmutabuntur, manifestum est, cum ait: 
 et nos inmutabimur. cum enim iusti inmutabuntur, 
 caelum inmutabitur, quia thronus dei caelum est, et 
 sapientia uerbum dei et deus erat uerbum et thronus 
 sapientiae anima iusti. an utrumque potius? non enim 
 commutationem caeli, sed commutationes dixit. aut

 

 
 
 
 omnia quae sub caelo pariter fiunt? sicut enim huius 
 mutationes afficiunt ea quae sub caelo sunt, ita et cum 
 mutantur iusti, siue in deterius sine in melius, afficiunt 
 carnales ad utrumque. uocabis nubem uoce? aut interiore, 
 aut illa, qua dictum est: sequere me, aut illa, qua dictum 
 est: Saule, Saule, quid me persequeris? et in tremore 
 aquae ualidae oboedient tibi? populi potentes, 
 cum audiunt: in timore et tremore uestram ipsorum 
 salutem operamini; deus est enim qui operatur in 
 uobis et uelle et operari pro bona uoluntate. 
 mittes ui flumina et ibunt? flumina, inquit, de 
 uentre eius fluent aquae uiuae. ui autem dicit "fiducia", 
 qua persecutores non timuerunt, quia et qui uim faciunt, 
 diripiunt regnum caelorum. aut dicent tibi: quid 
 est? id est: numquid abs te quaerent uel uoluntatem iussionis 
 tuae, sicut Saulus ait: quid me iubes facere? aut 
 spem mercedis suae, sicut dixerunt: ecce dimisimus 
 omnia et secuti sumus te; quid ergo erit nobis? 
 quis dedit mulieribus texturae sapientiam et 
 uarietatum scientiam? texit et apud Salomonem mulier 
 uestimenta uiro suo. opera ergo intellegenda sunt ecclesiarum, 
 quibus honoratur deus. nam et ipsa textura, id est infirmos 
 fratres, tamquam lanuginantem tramam firmorum atque erectorum 
 spiritalium quasi staminum contextione constringere 
 maximum et singulare opus est ecclesiarum. et uarietatum 
 scientia ad id ualet, ut, tamquam in polymito ea est 
 uarietas colorum, qua non turbetur decus unitatis, sic in

 

 
 
 
 fratribus ita sint dona diuersa, ut nulla inuidiae discrepantia 
 cohaereant sibi, sufferentes inuicem in dilectione, 
 studentes seruare unitatem spiritus in uinculo 
 pacis. aut quis est qui numeret nubes sapientia? 
 nouit enim dominus qui sunt eius; quis autem hoc 
 hominum, inquit, nouit? et organa caeli in terram 
 declinauit? angelos caelestes, per quos diuinae uoces 
 enuntiari solent. non enim ceciderunt sicut ille unus, sed 
 flexu oboedientiae declinati sunt in terram, maxime cum et 
 ipse dominus esset in terra. nam euangelista, et an gel i 
 inquit, ministrabant ei. diffusus est autem sicut 
 terra cinis, et adglutinauit eum sicut lapidibus 
 cibum. diffusa est late atque abundanter humilitas paenitentiae 
 ad hoc, ut dominus, qui superbis resistit, 
 humilibus autem dat gratiam, cohaereret eis tamquam 
 glutine caritatis, homo hominibus, ut mediator esset dei 
 et hominum, se ipsum illis dans cibum per sacramentum 
 corporis et sanguinis sui, stulta mundi tamquam lapides 
 eligens, ut confundat sapientes. angelis enim cibus est 
 in quantum est uerbum dei apud deum, lapidibus autem 
 ut cibus esset, uerbum caro factum est et habitauit 
 in nobis. ergo adglutinabitur hominibus praecedente paenitentia, 
 tamquam cinis diffundatur faciens ei uiam. hinc et ille 
 qui dicebat: facite ergo fructus dignos paenitentiae, 
 et ne dixeritis uobis: patrem habemus Abraham 
 potens est enim deus de lapidibus suscitare filios 
 Abrahae: quibus lapidibus eum tamquam cibum adglutinandum 
 esse nuntiabat. si autem non praecedit humilitas 
 paenitendi, non adglutinabitur, quia excelsa a longe

 

 
 
 
 cognoscit. aut capies leoni escas aut animas draconum 
 replebis? de diabolo dictum est: et conculcabis 
 leonem et draconem, propter insidias et iram. omnes 
 ergo angeli eius leonibus et draconibus comparantur. ille 
 autem capit eis escas et animas eorum replet, qui de inpietate 
 conuictos tradit in eius potestatem. uolunt enim latere 
 inpietatem suam, sed cum producuntur, utique capiuntur, ut 
 sint in potestate diaboli et angelorum eius, quibus consenserunt. 
 pauidi enim sunt in cubilibus suis: in latebris 
 insidiarum suarum. nam si pauidi non essent. quis subsisteret? 
 pauent autem illius imperium, sub quo exclamarunt: quid 
 uenisti ante tempus perdere nos? et quemadmodum 
 de porcis manifestum est, quod in eos non issent, nisi permissi 
 essent, sic intellegendum est nihil eos in quemquam 
 posse nisi permissos ; permitti autem iustitia, qua reguntur 
 omnia, siue probationis causa siue uindictae uel ad damnationem 
 uel ad correctionem inrogatae. et sedent in siluis 
 insidiantes: non enim quiescit in eis uoluntas nocendi, 
 etiam cum potestas non datur. obseruant autem in insidiis in 
 tam siluosa densitate occasionum carnalium quis capiatur 
 diuinis legibus, id est conuincatur de peccato suo, ita ut 
 eorum escae deputari mereatur. quis autem praeparauit 
 coruo escam? pulli enim eius ad dominum clamantes 
 et errantes et escam quaerentes, ut est in 
 psalmo: et pullis coruorum inuocantibus eum. cui 
 sententiae est locus iste simillimus. nec in malo possunt 
 intellegi, quia inuocant eum. significantur ergo nigri, hoc est 
 peccatores nondum dealbati remissione peccatorum. sed ideo

 

 
 
 
 pulli, quia iam humiles, ideo errantes, quia nondum cognouerunt 
 ueritatem, quam tamen pie quaerunt, cum ad dominum 
 clamant. praeparari autem potest coruo esca propter eius 
 praescientiam, qui nouit etiam nondum humilem quemque 
 conuersum iri; sed tamen pulli, hoc est humiles ad dominum 
 clamant.

Si cognouisti tempus pariendi tragelaphorum 
 petras? Tpoqu ? hircus est, IXa <po; ceruus; tragelaphus 
 ergo compositum animal ex hirco et ceruo. significat 
 igitur mentem seruientem legi dei secundum interiorem 
 hominem; uidet autem, quantum adhuc ex parte hircus est, 
 aliam legem in membris suis repugnantem legi 
 mentis suae et captiuantem se in lege peccati. 
 peperit autem talibus petras oportuno tempore ille, qui firmamenta 
 solida exemplorum in scripturis posuit, in quibus et 
 quiescentes de se non desperent, quorum caro concupiscit 
 aduersus spiritum et spiritus aduersus carnem, 
 donec uiuacitate cerui serpentinis suasionibus superatis spiritu 
 uiuant et spiritum sectentur, ne regnet peccatum — unde 
 similitudo hirci ducitur — in eorum mortali corpore ad 
 oboediendum desideriis eius. aut partus ceruarum 
 custodisti? ecclesiarum in numero spiritalium, materno 
 affectu imitationem suam persuadentium, quibus iam non 
 possunt serpentinae opiniones nocere; tamen et tales custodiuntur 
 non de se, sed de deo praesumentes. et numerasti 
 menses partus earum? non enim pariunt nisi per euangelium, 
 quod a baptismo suo dominus usque ad passionem 
 atque ascensionem suam certis mensibus magisterii sui

 

 
 
 
 auctoritate praedicauit. et dolores earum soluisti? non enim 
 sine dolore dicebatur: filii mei, quos iterum parturio, 
 donec Christus formetur in uobis. soluuntur autem 
 isti dolores, cum fuerit partus editus, id est ueritas persuasa 
 eis, pro quibus ita ingemiscitur id agente in interioribus 
 conscientiae uerbo dei. et nutristi hinnulos earum sine 
 metu? in lacte sacramentorum non timidos; non enim 
 acceperunt spiritum seruitutis iterum in timore. 
 partus earum emittes? in libertatem uberioris pascuae 
 spiritalis. abrumpent filii earum: uincula concupiscentiarum 
 saecularium. multiplicabuntur in tritico: solidiore 
 cibo sapientiae post nutrimenta lactis. exibunt et non 
 reuertentur eis: exibunt tamquam ex angustiis doctrinae, 
 quae per homines incipientibus traditur; etnon reuertentur 
 matribus suis, non iam opus habentes lacte nec doctoribus 
 hominibus indigentes. sane isti tres uersus non per interrogationem 
 pronuntiandi sunt. quis autem est qui dimisit 
 onagrum liberum? mirum nisi eos per onagrum significat, 
 qui pauci ab omni negotio liberi deo seruiunt. et uincula 
 eiusquis resoluit ? affectionum carnalium atque popularium. 
 posui enim habitaculum desertum et tabernacula 
 eius salsuginem. unde clamet: sitiuit in te anima 
 mea. inridens multitudinem ciuitatis: quam Babyloniam 
 scriptura dicit, perambulantem per latam uiam, quae 
 ducit ad perditionem. et querelam exactoris non 
 audiens: nemini quidquam debens. considerauit montes 
 pascuae suae: magnitudinem reuelationum. et post omne

 

 
 
 
 uiride quaerit: omne sempiternum. uolet autem moneceros 
 seruire tibi? superbus dignitate huius saeculi. quia 
 et tales subiugauit Christus et ministros ecclesiae constituit; 
 [i/,vxspa)i; enim unicornis est, quod superbiam significat. aut 
 dormire super praesepe tuum? sicut super illius 
 humilitatem, qui etiam in praesepi est infans positus, requiescitur 
 securitate ueniae peccatorum et obliuione curarum malae 
 conscientiae. et alligabit in loris iugum suum? iugum 
 leue portans alligatum loris, hoc est in auctoritatibus eorum 
 qui carnem mortificauerunt atque domuerunt. unde et Iohannes 
 zona pellicea cingebatur, non asperis restibus peccatorum. aut 
 ducet tibi sulcos in campo? aperiet pectora plebis 
 oboedientis ad obtinendum regnum dei. confidis autem 
 in eo, quia mutata est uirtus eius? ut non uanitatem 
 humanae laudis et honoris etiam in ecclesiae ministerio 
 requirat, sicut requirebat in saeculo. aut dimittes ei 
 opera tua? sicut ille, pro quo se dicit apostolus legatione 
 fungi, exhortans pro Christo reconciliari deo. et credes ei, 
 quia reddet tibi sementem? nihil ex eo suo dominatui 
 uindicabit; sementem quippe dicit opus seminandi. et in 
 aream tuam inferet? ut sit inter illos, quibus ipse 
 dominus praecipit rogandum dominum messis. ut mittat 
 operarios in messem suam, non autem ut sibi uelit aream 
 facere, sicut princeps haeresum et schismatum et quicumque 
 non dei gloriam quaerunt, sed suam. difficillimum est enim 
 ut uelit iste monoceros, sed tamen et hoc praestat atque 
 efficit in hominis animo, qui facit mirabilia solus,

 

 
 
 
 consilia destruens et omnem altitudinem extollentem 
 se aduersus scientiam dei et captiuans omnem 
 intellectum ad oboedientiam suam. penna struthionum 
 mixta est alis herodionis et accipitris: tardis 
 ingenio, quos significant struthiones, quia uolare non possunt, 
 donatum esse per eius gratiam qui stulta mundi elegit, ut 
 aequarentur ingeniosorum celeritati pariter credentium, qui 
 per has aues quas commemorauit significantur, per hunc 
 uersum intellegendum est. et reliquit in terra oua sua: 
 iam incipit de struthione dicere, id est de his, quos per hoc 
 animal significat. non enim miscerentur pennae eorum tardae 
 alis uelocium auium ad pariter uolandum, nisi spem priorem 
 in terra relinquerent, quam per oua significat. et in puluere 
 calefiunt: quia etsi id quod sperabat in saeculo non adtenderit, 
 plerumque fauentibus amatoribus saeculi, qui pulueri 
 comparantur, prouenit. et oblita est quia pes disperdet 
 ea et bestia agri conculcabit ea: quodsi et aduersa 
 cuiusquam cupiditas et iniqui huius mundi perturbent et 
 obterant spem eius talem, tamquam oua eius quae relinquit 
 in terra, ita non curat, ut tamquam oblita non sentiat. 
 obduruit contra filios suos, ne sint eius: etiamsi 
 iam non spes sit sicut oua, sed res ipsa, sicut filii iam nati, 
 hoc est felicitas temporalis, fortiter contemnit nolens eam 
 suam esse felicitatem, quia illam ueram desiderat. frustra 
 laborauit absque ullo timore: hoc antequamconuertatur; 
 laborat enim spe saeculi sine fructu et, quod est insipientius, 
 sine ullo timore, dum praesumit in rebus incertis. quia

 

 
 
 
 despexit eam deus in sapientia et non distribuit ei 
 intellectum: quid enim stultius quam fidere in uanitate 
 et laborare ad adquirenda peritura sine ullo timore amittendi? 
 concipiunt enim plerique hunc affectum, quibus longa felicitas 
 saeculi prouenit, praesertim si ab auis et atauis perpetua 
 successione ducatur, ut se repente infelices fieri posse non 
 credant. et quia magni solent adparere in terra, non tamen 
 pennis uirtutum caelesti conuersatione frui, recte struthionibus 
 comparantur. sed adtende quod sequitur: cum tempus 
 fuerit, in altum euolabit et deridebit equitem et 
 ascensorem. posteaquam uenit plenitudo temporis, ut 
 praeciperetur diuitibus huius saeculi non superbe 
 sapere nec sperare in incerto diuitiarum, sed in 
 deo uiuo, coeperunt sursum cor habere ad dominum et 
 deridere superbos persecutores, quos dominus proiecit in mare; 
 tunc enim penna struthionis mixta uelocibus auibus caelum 
 petit et cetera quae de hoc animali supra dicta sunt fiunt. 
 an tu circumdedisti equo uirtutem? martyrem uidetur 
 describere, intrepidum et alacrem testem fidei salutaris, non 
 tamen uirtute propria, sed qua eum circumdedit dominus. et 
 inseruisti collo eius hinnitum? induite uos armaturam 
 dei, ut possitis resistere in die malo. et 
 gloriae pectoris eius audacia? haec est audacia qua 
 Esaias audet et dicit. gloria uero pectoris est conscientia 
 opus hominis probans, ut in semet ipso quisque habeat 
 gloriam et non in altero. prodiens in campo luxuriat:

 

 
 
 
 in lucem libertatis exiens facilitate boni operis in latitudine 
 caritatis exultat. et procedit in proelium cum uirtute: 
 aduersus tentationes aduersitatum. occurrensque iaculo 
 contemnit: quia circumposita sunt ei arma, in quibus est 
 illud scutum fidei, in quo ignita inimici iacula extinguntur. 
 nec se auertit a ferro: uel a morte uisibili uel quia sunt 
 et duri ad non consentiendum ueritati et acuti ad persequendum 
 a quibus se non auertit, quia etiam ipsos ut diligat 
 iubetur. super ipsum enim gaudet arcus et gladius: 
 per confessionem quippe eius adseritur et comminatio dei, 
 quae inuisibiles poenas longe praenuntiat, et testificatio uerbi, 
 qua omnes tamquam cominus errores debellat. aliud est enim 
 minari, quod longe futura sunt supplicia peccatorum, quod 
 est tamquam arcu tela intendere, aliud tamquam manu ad 
 manum gladio uerbi praesentes debellare cupiditates. lanceae 
 hastaeque tremore: quid est quod lanceae hastaeque tremore 
 super ipsum gaudet arcus et gladius? an quia et ipse 
 nisi tremat, hoc est timeat futuram mortem, quam iaculatur 
 diuina iustitia, non potest praesentem contemnere, quam persecutor 
 minatur, ut intrepidam habeat confessionem et praedicet 
 cum fiducia ueritatem, cui non possint inimici resistere; 
 atque ita "super eum gaudeat", hoc est per ipsum libere 
 adseratur doctrina dei, per quam minatur inpiis futurum 
 interitum et interficit praesentem iniquitatem? nisi enim 
 gaudium spei nostrae cum tremore damnationis esset, in nobis 
 neglegens esset ipsa securitas et superba praesumptio neque 
 in psalmo nobis diceretur: exultate ei cum tremore. 
 et iracundia euertit terram: apud semet ipsum irascens 
 ad euertendas in se terrenas concupiscentias et timores

 

 
 
 
 carnales, quibus quisque a tolerantia passionis auertitur. in 
 hac sententia forte dictum est: irascimini et nolite 
 peccare; cum iracundia enim saluberrima se debet quisque 
 correctione corripere dicens: ut quid tristis es, anima 
 mea? et quare conturbas me? spera in deum, quia 
 confitebor illi. quia enim ore confessio fit ad 
 salutem, statim sequitur: salutare uultus mei deus 
 meus. nec credet, donec clamauerit tuba: ante 
 tempus quippe tentationis, etiamsi euersa est terrena trepidatio, 
 non adparet nec facile credendum est, nisi tempus ipsum 
 tentationis docuerit. cum autem tuba cecinerit, dicet: 
 euge: cum tempus tentationis uenerit, tunc uero placebit ei 
 anima eius, si gloriatur in tribulationibus, quia tribulatio 
 patientiam operatur, patientia uero probationem, 
 probatio uero spem, ut iam non dicat animae suae 
 irascens: ut quid conturbas me? sed glorians dicat: 
 lauda, anima mea, dominum. et procul odoratur 
 pugnam: non quasi in hominibus persequentibus qui uidentur, 
 sed procul, hoc est pro longe ab oculis, sciens quia 
 non est ei colluctatio aduersus carnem et sanguinem, 
 sed aduersus principes et potestates et 
 rectores mundi tenebrarum harum, aduersus spiritalia 
 nequitiae in caelestibus, hoc est procul. apte 
 autem dictum est" odoratur" propter principem potestatis 
 aeris huius. odores quippe olfactu sentiuntur siue boni siue 
 mali. odoratur ergo pugnam, qui intellegit principem 
 potestatis aeris huius operari in filiis diffidentiae,, 
 quorum persequentium iras aut insidias patitur, ut aduersus 
 spiritalia nequitiae spiritalibus armis dimicet, non corporalibus

 

 
 
 
 aduersus carnem et sanguinem, id est malos et perditos 
 homines, quos carneis oculis uidet. tonitrum ducum et 
 clam orem: subaudiendum est "odoratur". tonitrum autem 
 propter ipsum aerem puto dictum esse, in quibus eadem 
 spiritalia nequitiae uersantur; non enim rectores 
 mundi propterea dicti sunt hi spiritus, quia caelum et 
 terram regunt, sed sicut ipse exponit apostolus. etenim ne 
 ita intellegeretur, subiecit statim quid dixerit rectores mundi, 
 tenebrarum harum, inquit, hoc est inpiorum, quibus ad 
 dominum conuersis dicit: fuistis enim aliquando 
 tenebrae; nunc autem lux in domino. in uoluntate 
 enim cuiusque est, utrum tenebrae sit, an lux; sed cum 
 tenebrae, in se ipso, hoc est peccatis quae ipsius sunt propria, 
 cum autem lux, non in se ipso sed in domino, a quo 
 inluminatur, ut, quemadmodum dicit Esaias, tenebrae eius 
 sint uelut meridies; dicitur et in Psalmis: inluminabis 
 tenebras meas. quos ergo dicit apostolus rectores 
 tenebrarum, ipsi et in hoc uersu dicti sunt duces. 
 ducuntur enim et ab his tenebrae, hoc est inpii, ut persequantur 
 pios, id est eos qui persecutionem patiuntur propter 
 iustitiam, non eos qui patiuntur propter inpietates et iniquitates 
 suas. ducum autem talium clamorem dicit odorari 
 martyrem, non quia sonitus inde aliquis auditur auribus 
 corporis, sed quia cordis auribus per fidem clament, quanta 
 diabolus et angeli eius aduersus dei seruos machinentur. unde 
 ait apostolus: non enim ignoramus mentes eius. 
 aduersus quem clamorem ducum surdae utique sunt aures 
 infidelium. numquid in sapientia tua plumescit

 

 
 
 
 accipiter? sicut in sapientia dei, quae est Christus, nouus 
 homo paulatim innouatur, conuersationem habiturus in caelestibus. 
 expansis pennis inmobilis, respiciens ad 
 austrum? explicatis ab omni inpedimento saeculari uirtutibus 
 geminae dilectionis permanens inconcussus in fide; non 
 tamen in hoc ipso de se ipso praesumens, sed sperans in 
 deum et in illum reuocans intentionem, a quo ipse caritatis 
 ardor inspiratur, ut fortitudinem suam ad ipsum custodiat 
 dicens: nonne deo subiecta erit anima mea? ab ipso 
 enim salutare meum; etenim ipse est deus meus 
 et salutaris meus, susceptor meus; non mouebor 
 amplius. ac tuo praecepto exaltatur aquila? sicut 
 eius praecepto, qui ait: cum exaltatus fuero, omnia 
 traham ad me. pro nobis enim moriturus et corpus resurrectione 
 leuaturus in caelum, ubi fuerit, inquit, cadauer, 
 illuc congregabuntur et aquilae. satiauit enim in 
 bonis caelestibus desiderium eius, cuius iuuentus sicut aquilae 
 renouabitur. potest et exaltatio aquilae ad id pertinere, quod 
 ait apostolus: siue enim mente excessimus, deo, ut 
 uersus, qui sequitur de uulture, ad id pertineat quod etiam 
 ibi sequitur; siue temperantes sumus, uobis. sequitur 
 enim: aut uultur super nidum suum in petra 
 sedens morabitur? quia ex affectu dictum uidetur non 
 sublimia contemplandi mentis excessu, sed inferioribus con-, 
 sulendi per temperantiam, qua humanis rebus congruitur, ut 
 inpii qui pro mortuis habentur iustificati per uerbum, hoc est 
 quasi ore deuorati conuertantur in corpus ecclesiae. uultur 
 enim de mortuis pascitur; et ideo: super nidum suum, 
 ubi tamquam fetus ponit opera huic uitae necessaria. ideo

 

 
 
 
 autem in petra, quia cum dixisset apostolus: siue 
 temperantes sumus, uobis, continuo subiunxit: caritas 
 enim Christi conpellit nos; petra autem erat 
 Christus. et bene sedens morabitur secundum id quod 
 dictum est: conpellor autem ex duobus, concupiscentiam 
 habens dissolui et esse cum Christo; 
 multo enim magis optimum, ut hoc ad exaltationem 
 aquilae pertineat; ad uulturem uero sedentem in nido et 
 morantem manere in carne necessarium propter uos. 
 et quia petra etiam tota ecclesia bene intellegitur propter 
 etiam Symonem, qui ob hoc a domino Petrus appellatus est, 
 summitas petrae est caput ecclesiae. ad hoc additur uersus 
 qui sequitur: in summitate petrae et in cauerna? 
 summitas enim refertur ad id quod caput est, cauerna uero 
 ad id quod uita nostra abscondita est cum Christo 
 in deo. et cum ibi fuerit, quaerit escas: de quibus 
 dictum est Petro: macta et manduca, ut incorporaret 
 ecclesiae credituros ex gentibus. longe oculi eius prospiciunt 
 et pulli eius uolutantur in sanguine: spe 
 futurae inmortalitatis in uitam aeternam intentionem suam 
 longe porrigit, quamuis opera eius in carnis infirmitate uolutentur, 
 id est dubiis motibus iactetur, dum incertum habet 
 humana ignorantia ex his quae misericorditer facit quid cui 
 prosit ad deum, cum tamen longe oculis prospicientibus 
 propter aeternam salutem sincera caritate dispensat. sed cum 
 inuenerit iste talis operator et dispensator eos qui per affectum 
 quo renuntiant diabolo iam mortui sint huic saeculo, sine 
 dubitatione aliqua eis exhibet oris ministerium in opere

 

 

 

 
 
 
 sermonis, quo eos in corpus ecclesiae iam paratissimos traiciat; 
 et ideo sequitur: ubicumque fuerint cadauera, 
 confestim reperiuntur. 
 
 Respondit dominus lob et dixit quod nunc dominus 
 tamquam repetit sermonem, cum ipse loqueretur, intellegitur 
 lob ad ea quae dicta sunt obstupuisse in silentio et quieuisse, 
 ut nihil amplius dicere auderet. ergo duobus qui sequuntur 
 uersibus exhortatur eum dominus ad respondendum. numquid 
 qui disputat cum omnipotente quiescit? hoc est: quare 
 tu quiescis cum omnipotente disputans? arguens deum 
 respondebit ita? subaudiendum est: numquid, ut sit sensus: 
 numquid arguit deum qui disputans respondebit? quaerendo 
 enim cum omnipotente disputatur, non conuincendo aut 
 refellendo. non ergo quia omnipotens est, ideo quiescendum 
 est a disputando cum eo. neque enim ad arguendum ab eo 
 aliquid per disputationem tamquam ab ipsa ueritate requiritur. 
 potest et sic intellegi: numquid qui disputat cum domino, 
 quiescit? id est: quia non quiescit qui cum omnipotente 
 disputat, non est cum eo disputandum ut quiescatur. solet 
 enim disputans contradicere; qui autem contradicit deo 
 quiescere non potest, hoc est: non inuenit quietem nisi in 
 eius uoluntate sine ulla contradictione consentiat. arguens 
 enim deum respondebit ita, id est: cum disputando respondet 
 deo, arguit deum et propterea non peruenit ad 
 quietem. unde dictum est:s o homo, tu quis es, qui 
 respondeas deo? sed quid tale fecerat lob? non enim deus 
 sic illum accipit tamquam contradicentem sibi, sicut amici 
 eius non intellegentes, cum tale illi testimonium perhibeat et 
 in capite libri et in fine. an propter personam quam lob

 

 
 
 
 gestabat dictum est, hoc est corporis domini, quod est ecclesia, 
 in qua multa infirmorum pars est non quidem desperatorum, 
 sed tamen adhuc in prouentu suo periclitantium, quibus paene 
 commouentur pedes et quorum paulo minus effunduntur 
 gressus, dum zelant in peccatoribus pacem peccatorum intuentes? 
 qui dicunt: quomodo sciuit deus? et si est 
 scientia in altissimo? ecce ipsi peccatores et abundantes 
 in saeculo obtinuerunt diuitias. numquid uano 
 iustificaui cor meum et laui in innocentibus manus 
 meas et fui flagellatus tota die et arguitio mea in 
 matutinum? nam hinc potius Iob ipse uidetur respondere 
 sequentibus uersibus. 
 
 Respondens autem Iob dixit: quid ergo iudicer commonitus 
 et increpatus a domino audiens talia, cum 
 nihil sim? id est: quid ergo mihi iudicium comparo, cum 
 me commonet et arguit dominus, si ei contradicam. audiens 
 talia, id est talia intellegens quanta iustitia et misericordia 
 mecum sic agatur, cum per me ipsum utique nihil sim. quod 
 responsum dabo? id est: quid potero contradicere ueritati? 
 manum ponam ad os meum, id est: tenebo atque cohibebo 
 loquacitatem meam. semel locutus sum, iterum non 
 adiciam: nisi in mysterio accipiatur, quomodo semel locutus 
 est Iob qui totiens locutus est? aut quomodo iterum non 
 adiciet post paululum locuturus? sed locutio hic intellegenda 
 est progressus animae in haec exteriora, quo relinquit deum 
 et ei resistit. unde maior iste progressus etiam clamor in 
 scriptura appellatur, cum dicit deus clamorem Sodomorum ad 
 se peruenisse. cui locutioni atque clamori contrarium est 
 beatissimum illud silentium de quo dicitur. et silebit sine

 

 

 
 
 
 timore ab omni malignitate. bene itaque dicit semel se locutum 
 continua quadam locutione in tota uita ueteris hominis cum 
 esset spiritus ambulans et non reuertens. nunc autem 
 manum inponens ori, ne ultra progrediatur, promittit se non 
 adicere iterum, ne recedat a deo. amen.