Si quid retro gestum est nobis aduersus Marcionem. 
 iam hinc uiderit. nouam rem adgredimur ex uetere. primum 
 opusculum quasi properatum pleniore postea compositione rescideram. 
 hanc quoque nondum exemplariis suffectam fraude tunc 
 fratris, dehinc apostatae, amisi, qui forte descripserat quaedam 
 mendosissime et exhibuit frequentiae. emendationis necessitas 
 facta est innouationis. eius occasio aliquid adicere persuasit. 
 ita stilus iste nunc de secundo tertius et de tertio iam hinc 
 primus hunc opusculi sui exitum necessario praefatur, ne 
 quem uarietas eius in disperso reperta confundat. 
 
 Pontus igitur, qui Euxinus natura negatur, nomine inluditur. 
 ceterum hospitalem Pontum nec de situ aestimes; ita ab

 
 
 
 humanioribus fretis nostris quasi quodam barbariae suae pudore 
 secessit. gentes ferocissimae inhabitant; si tamen habitatur 
 in plaustro. sedes incerta, uita cruda, libido promiscua et 
 plurimum nuda; etiam cum abscondunt, suspensis de iugo 
 pharetris ut indicibus notantur, ne qui intercedat. ita nec 
 armis suis erubescunt. parentum cadauera cum pecudibus 
 caesa conuiuio conuorant. qui non ita decesserint, ut escatiles 
 iuerint, maledicta mors est. nec feminae sexu mitigantur 
 secundum pudorem; ubera excludunt, pensum securibus faciunt, 
 malunt militare quam nubere. duritia de caelo quoque. dies 
 numquam patens, sol numquam ridens, unus aer nebula, totus 
 annus hibernum, omne quod fiauerit aquilo est. liquores niuibus 
 redeunt, amnes glacie negantur, montes pruina exaggerantur. 
 omnia torpent, omnia rigent; nihil illic nisi feritas calet, illa 
 scilicet, quae fabulas scaenis dedit de sacrificiis Taurorum et 
 amoribus Colchorum et crucibus Caucasorum. sed nihil tam 
 barbarum ac triste apud Pontum quam quod illic Marcion 
 natus est, Scytha tetrior, Hamaxobio instabilior, Massageta 
 inhumanior, Amazona audacior, nubilo obscurior, hieme frigidior, 
 gelu fragilior, Histro fallacior, Caucaso abruptior. quidni? 
 penes quem uerus Prometheus, deus omnipotens, blasphemiis 
 lancinatur. iam et bestiis illius barbariei importunior Marcion. 
 quis enim tam castrator carnis castor quam qui nuptias 
 abstulit? quis tam comesor mus Ponticus quam qui euangelia 
 conrosit? ne tu, Euxine, probabiliorem feram philosophis edidisti 
 quam Christianis. nam ille canicola Diogenes hominem inuenire 
 cupiebat. lucernam meridie circumferens, Marcion deum, quem 
 inuenerat, extincto lumine fidei suae amisit. non negabunt

 

 
 
 
 discipuli eius primam illius fidem nobiscum fuisse, ipsius 
 litteris testibus, ut hinc iam destinari possit haereticus qui 
 deserto quod prius fuerat id postea sibi elegerit, quod retro 
 non erat. in tantum enim haeresis deputabitur quod postea 
 inducitur, in quantum ueritas habebitur quod retro et a primordio 
 traditum est. sed alius libellus hunc gradum sustinebit 
 aduersus haereticos, etiam sine retractatu doctrinarum 
 reuincendos. quod hoc sint de praescriptione nouitatis. nunc 
 quatenus admittenda congressio est interdum, ne compendium 
 praescriptionis ubique aduocatum diffidentiae deputetur, regulam 
 prius aduersarii praetexam, ne cui lateat, in qua principalis 
 quaestio dimicatura est.

Duos Ponticus deos adfert, tamquam duas Symplegadas 
 naufragii sui, quem negare non potuit, id est creatorem, id est 
 nostrum, et quem probare non poterit, id est suum, passus, 
 infelix, huius praesumptionis instinctum de simplici capitulo 
 dominicae pronuntiationis, in homines non in deos disponentis 
 exempla illa bonae et malae arboris, quod neque bona malos 
 neque mala bonos proferat fructus, id est neque mens uel 
 fides bona malas edat operas neque mala bonas. languens 
 enim — quod et nunc multi, et maxime haeretici — circa 
 mali quaestionem, unde malum, et obtusis sensibus ipsa 
 enormitate curiositatis inueniens creatorem pronuntiantem: 
 ego sum, qui condo mala, quanto ipsum praesumpserat 
 mali auctorem et ex aliis argumentis, quae ita persuadent 
 peruerso cuique, tanto in creatorem interpretatus malam arborem 
 malos fructus condentem, scilicet mala, alium deum 
 praesumpsit esse debere in partem bonae arboris bonos

 

 
 
 
 fructus. et ita in Christo quasi aliam inueniens dispositionem 
 solius et purae benignitatis, ut diuersae a creatoris, 
 facile nouam et hospitam argumentatus est diuinitatem in 
 Christo suo reuelatam modicoque exinde fermento totam fidei 
 massam haeretico acore desipuit. habuit et Cerdonem quendam 
 informatorem scandali huius: duo facilius duos deos 
 caeci perspexisse se existimauerunt. unum enim non integre 
 uiderant. lippientibus etiam singularis lucerna numerosa est. 
 alterum igitur deum, quem confiteri cogebatur, de malo infamando 
 destruxit, alterum, quem commentari conitebatur, 
 de bono praeferendo construxit. has naturas quibus disposuerit 
 articulis, per ipsas responsiones nostras ostendemus.

Principalis itaque et exinde tota congressio de numero, 
 an duos deos liceat induci, si forte, poetica et pictoria licentia, 
 et tertia iam, haeretica. sed ueritas Christiana destricte 
 pronuntiauit: deus si non unus est, non est, quia dignius 
 credimus non esse quodcumque non ita fuerit, ut esse debebit. 
 deum autem ut scias unum esse debere, quaere quid sit deus, 
 et non aliter inuenies. quantum humana condicio de deo 
 definire potest, id definio, quod et omnium conscientia agnoscet: 
 deum summum esse magnum in aeternitate constitutum, 
 [innatum, infectum, sine initio, sine-fine] — hunc enim statum 
 aeternitati t censendum, quae summum magnum deum efficiat, 
 dum hoc est in deo ipsa — atque ita et cetera, ut sit 
 deus summum magnum et forma et ratione et ui et potestate. 
 cum de isto conuenit apud omnes, — nemo enim negabit

 

 
 
 
 deum summum magnum quid esse, nisi qui potuerit deum 
 imum modicum quid e contrario pronuntiare, ut deum neget 
 auferendo quod dei est - quae erit iam condicio ipsius 
 summi magni? nempe, ut nihil illi adaequetur, id est, ut 
 non sit aliud summum magnum, quia, si fuerit, adaequabitur, 
 et si adaequabitur, non erit iam summum magnum, euersa 
 condicione et, ut ita dixerim, lege, quae summo magno nihil 
 sinit adaequari. ergo unicum sit necesse est summum magnum, 
 — quod fuerit par non habendo — ne non sit summum 
 magnum. ergo non aliter erit quam per quod habet esse, id 
 est unicum omnino. proinde deus cum summum magnum 
 sit, recte ueritas nostra pronuntiauit: deus, si non. unus est, 
 non est, non quasi dubitemus esse deum dicendo: si non 
 unus, non est, sed quia quem confidimus esse, id eum definiamus 
 esse, quod si non est, deus non est. [et summum scilicet 
 magnum] porro (si) summum magnum unicum sit necesse est, 
 ergo et deus unicus erit, non aliter deus, nisi summum 
 magnum, nec aliter summum magnum, nisi parem non habens, 
 nec aliter parem non habens, nisi unicus fuerit. certe quemcumque 
 alium deum induxeris, non alia poteris eum forma tueri deum 
 quam ut et illi proprium diuinitatis adscripseris, sicut aeternum 
 ita et summum magnum. duo ergo summa magna quomodo 
 consistent, cum hoc sit summum magnum, par non 
 habere, par autem non habere uni competat, in duobus esse 
 nullo modo possit?

Sed argumentabitur quilibet posse et duo summa magna 
 consistere, distincta atque disiuncta in suis finibus, et utique 
 aduocabit exemplum regna terrarum, tanta numero et tamen 
 summa magna in suis quibusque regionibus, et putabit ubique

 
 
 
 humana diuinis conferenda. iam ergo si huic argumentationi 
 locus dabitur, quid prohibet, non dico et tertium et quartum 
 deum inducere, uerum tot iam numero quot et gentium 
 reges? de deo agitur, cuius hoc principaliter proprium est, 
 nullius exempli capere comparationem. hoc natura ipsa, si 
 non aliquis Esaias, uel ipse per Esaiam deus, contionabitur: 
 cui mesimilabitis? diuinis forsitan comparabuntur humana, 
 deo non ita. aliud enim deus, aliud quae dei. denique qui 
 exemplo uteris regis quasi summi magni, uide ne iam non 
 possis eo uti. rei enim, etsi summum magnum est in suo 
 solio usque ad deum, tamen infra deum; comparatus autem 
 ad deum excidet iam de summo magno, translato in deum. 
 hoc si ita, quomodo uteris eius rei exemplo ad dei comparationem 
 quae, dum ad comparationem accedit, amittitur? quid 
 nunc, si nec inter reges plurifarium uideri potest summum 
 magnum, sed unicum et singulare, apud eum scilicet, qui 
 rex regum ob summitatem magnitudinis et subiectionem 
 ceterorum graduum quasi culmen dominationis excipitur\'? sed 
 etiam [alterius formae] reges, qui singulares in unione imperii 
 praesunt si(militer) minutalibus, ut ita dixerim, regnis, (si) undique 
 conferantur in examinationem, qua constet, quis eorum praecellat 
 in substantiis et uiribus regni, in unum necesse est summitas 
 magnitudinis eliquetur, omnibus gradatim per comparationis 
 exitum de magnitudinis summa expressis et exclusis. I adeo 
 etsi in disperso multifarium uidetur summum magnum, suis 
 uiribus et sua natura et suo statu unicum est. proinde cum

 

 
 
 
 duo dii conferuntur ut duo [reges et duo] summa magna, 
 in alterum concedat necesse est unio summi magni ex sententia 
 comparationis, quia summum uictoria sua constat, superato 
 aemulo alio magno, non tamen summo, atque ex defectione, 
 aemuli solitudinem quandam de singularitate praestantiae suae 
 possidens unicum est. ineluctabilis iste complexus in hoc 
 sententiam constringit: aut negandum deum esse summum 
 magnum, quod nemo patietur sapiens, aut nulli alii communicandum.

Aut quae ratio duo summa magna composuit? primo 
 enim exigam, cur non plura, si duo, quando locupletiorem 
 oporteret credi substantiam diuinitatis, si competeret ei numerus. 
 honestior et liberalior Valentinus, qui simul ausus est 
 duos concipere, Bython et Sigen, tum usque ad triginta Aeonum 
 fetus, tamquam Aeneiae scrofae, examen diuinitatis 
 effudit. quaecumque ratio plura summa magna non patitur 
 admitti, eadem nec duo, ut (et) ipsa plura. [post unum] post ; 
 unum enim numerus. quae potuit duo admittere, eadem 
 potuit et plura. et duo enim multitudo, unione iam excessa. 
 denique apud nos uis rationis istius ipso termino plures deos 
 credi non sinit, quo nec duos illa regula unum deum sistens. i 
 qua deum id esse oporteat, cui nihil adaequetur, ut summo i 
 magno, unicum autem sit, cui nihil adaequetur. iam nunc i 
 duo summa magna, duo paria, cui operae pretio, cui emolumento 
 deputarentur? quid interfuit numeri, cum duo paria 
 non differant uno? una enim res est, quae eadem in duobus 
 est. etiamsi plura essent paria, tantundem omnia (quantum) ; 
 unum fuissent, nullo inter se differendo, qua paria. porro si i

 

 
 
 
 neutrum ex duobus altero distat, ut ambo summa magna, qua 
 dei ambo, neutrum plus altero praestat, nullam iam rationem 
 numeri sui ostendunt, praestantiam non habentes, numerus 
 autem diuinitatis summa ratione constare deberet, uel 
 quoniam et cultura eius in anceps deduceretur. ecce enim 
 duos intuens deos tam pares quam duo summa magna, quid 
 facerem? si ambos colerem, uererer, ne abundantia officii 
 superstitio potius quam religio existimaretur, quia duos tam 
 pares et in altero ambos possem in uno demereri, hoc ipsum 
 testimonio praestans parilitati et unitati eorum, dum alterum 
 in altero uenerarer, dum in uno mihi duo sunt. si alterum 
 colerem, aeque recogitarem, ne suffundere uiderer numeri 
 uanitatem sine differentia superuacui, hoc est: tutius censerem 
 neutrum colendum quam alterum cum scrupulo [colendum ] 
 aut ambos uane.

Sic adhuc uidemur disputare, quasi Marcion duos pares 
 constituat. nam dum defendimus deum, summum magnum, 
 unicum credi oportere, excludentes ab eo parilitatem, tamquam 
 de duobus paribus de his retractauimus, nihilominus 
 tamen docendo pares esse non posse secundum summi magni 
 formam satis confirmauimus duos esse non posse, alioquin 
 certi Marcionem dispares deos constituere, alterum iudicem, 
 ferum, bellipotentem, alterum mitem, placidum et tantummodo 
 bonum atque optimum. dispiciamus aeque et hanc 
 partem, an diuersitas saltim duos capiat, si parilitas capere 
 non potuit. porro et hic eadem regula summi magni patrocinabitur 
 nobis, utpote quae totum statum uindicet diuinitatis. 
 conueniens enim et quodammodo iniecta manu detinens aduersarii 
 sensum non negantis creatorem deum, iustissime praescribo 
 illi diuersitati locum non esse inter eos, quos ex aequo

 
 
 
 deos confessus non potest facere diuersos. non quia non et 
 homines licet sub eadem appellatione diuersissimos esse, sed 
 quia deus non erit dicendus, quia nec credendus, nisi summum 
 magnum. cum ergo summum magnum cogatur agnoscere quem 
 deum non negat, non potest admitti, ut summo magno aliquam 
 adscribat diminutionem, qua subiciatur alii summo 
 magno. desinit enim, si subiciatur. non est autem dei desinere 
 de statu suo, id est de summo magno. nam et in illo 
 deo potiore periclitari poterit summum magnum, si depretiari 
 capit in creatore. ita cum duo dii pronuntiantur duo summa 
 magna, necesse est neutrum altero aut maius sit aut minus, 
 neutrum altero aut sublimius aut deiectius. nega deum quem 
 dicis deteriorem; nega summum magnum quem credis minorem. 
 deum uero confessus utrumque duo summa magna 
 confessus es. nihil alteri adimes aut alteri adscribes. agnoscens 
 diuinitatem negasti diuersitatem.

Temptabis ad haec de nomine dei concutere retractatum ; 
 ut passiuo et in alios quoque permisso, quia scriptum sit: ! 
 deus deorum stetit in ecclesia deorum, in medio 
 autem deos diiudicabit, et: ego dixi, uos dii estis. 
 nec tamen idcirco eis competat possessio summi magni, quia 
 dii cognominentur; ita nec creatori. respondebo et stulto, qui 
 nec hoc recogitauerit, ne tantundem et in deum Marcionis 
 possit retorqueri, ut et illum deum dictum nec ideo tamen 
 summum magnum probatum, sicut nec angeli aut homines 
 creatoris. si communio nominum condicionibus praeiudicat, 
 quanti nequam serui regum nominibus insultant, Alexandri et 
 Darii et Olofernae? nec tamen ideo regibus id quod sunt 
 detrahetur. nam et ipsa idola gentium dei uulgo, sed deus 
 nemo ea re, qua deus dicitur. ita ego non nomini dei nec

 

 
 
 
 sono nec notae nominis huius summum magnum in creatore 
 defendo, sed ipsi substantiae, cui nomen hoc contigit. hanc 
 inueniens solam innatam infectam, solam aeternam et uniuersitatis 
 conditricem, non nomini, sed statui, nec appellationi, 
 sed condicioni eius summum magnum et adscribo et uindico. 
 et ideo. quia deus iam uocari obtinuit substantia cui adscribo, 
 nomini me adscribere putas, quia necesse est per nomen ostendam 
 cui adscribam substantiae, scilicet qua constat qui deus 
 dicitur. at summum magnum ex substantia, non ex nomine, deputatur. 
 denique hoc et Marcion suo deo uindicans, secundum 
 statum, non secundum uocabulum uindicat. id ergo summum 
 magnum, quod deo adscribimus ex substantiae lege, non ex 
 nominis sorte, contendimus ex pari esse debere in duobus, qui 
 ea substantia constant, quae deus dicitur, quia in quantum dii 
 uocantur, id est summa magna, substantiae scilicet mento 
 innatae et aeternae ac per hoc magnae et summae, in tantum 
 non possit summum magnum minus et deterius alio summo 
 magno haberi. si summi magni felicitas et sublimitas et integritas 
 stabit in deo Marcionis, stabit aeque et in nostro, si 
 non et in nostro, aeque nec in Marcionis. ergo nec paria 
 erunt duo summa magna, quia prohibet disposita iam regula 
 summi magni comparationem non sustinens, nec disparia, 
 quia et alia summi magni regula occurrit, diminutionem non 
 admittens. haesisti, Marcion, in medio Ponti tui aestu. utrimque 
 te fluctus ueritatis inuoluunt. nec pares nec dispares deos 
 sistere potes. duo enim non sunt. quod pertineat proprie ad 
 numeri retractatum, quamquam tota materia de duobus deis 
 dimicetur, his interim lineis eum clusimus, intra quas de 
 singularibus iam proprietatibus congrediemur.

Primo, supercilio stuporem suum aedificant Marcionitae, 
 quod nouum deum proferant, quasi nos ueteris dei pudeat. 
 inflantur et pueri nouis calceis, sed a uetere paedagogo calceati 
 mox uanam gloriam uapulabunt. nouum igitur audiens 
 deum, in uetere mundo et in uetere aeuo et sub uetere deo 
 ignotum inauditum, quem, tantis retro saeculis neminem et 
 ipsa ignorantia antiquum, quidam Iesus Christus, et ille in 
 ueteribus nominibus nouus, reuelauerit, nec alius antehac. 
 gratias ago huic gloriae eorum, maximo adiutorio eius hinc iam 
 haeresim probaturus, nouae scilicet diuinitatis professionem. 
 haec erit nouitas, quae etiam ethnicis deos peperit nouo, 
 semper ac nouo titulo consecrationis cuiusque. quis deus 
 nouus nisi falsus? ne Saturnum quidem tanta hodie antiquitas 
 deum probabit, quia et illum nouitas aliquando produxerit.. 
 cum primum consecrauit. atenim uiua et germana diuinitas 
 nec de nouitate nec de uetustate, sed de sua ueritate cense-!i 
 tur. non habet tempus aeternitas. omne enim tempus ipsa, 
 est. quod facit, pati non potest. caret aetate quod non licet\' 
 nasci. deus si est uetus, non erit, si est nouus, non fuit., 
 nouitas initium testificatur, uetustas finem comminatur. deus 
 autem tam alienus ab initio et fine est quam a tempore, 
 arbitro et metatore initii et finis.I

Scio quidem, quo sensu nouum deum iactitent, agnitione 
 utique. sed ipsam nouitatem cognitionis percutientem\', 
 rudes animas ipsamque naturalem nouitatis gratiositatem uolui 
 repercutere, et hinc iam de ignoto deo prouocare. utique enim 
 quem agnitione nouum opponunt, ignotum ante agnitionem 
 demonstrant. age igitur, ad lineas rursum et in gradum! per-I 
 suade deum ignotum esse potuisse. inuenio plane ignotis deis

 

 
 
 
 aras prostitutas, sed Attica idolatria est. item incertis deis, 
 sed superstitio Romana est. porro incerti dei minus noti, ut 
 minus certi, et proinde ignoti, qua minus certi. quem titulum 
 incidemus ex duobus deo Marcionis? utrumque, opinor, et 
 nunc incerto et retro ignoto. sicut enim ignotum eum fecit 
 deus notus, creator, ita et incertum deus certus. sed non euagabor, 
 uti dicam: deus si ignotus fuit latuitque, illum regio 
 latebrarum obumbrauit, noua utique et ipsa et ignota et 
 similiter nunc quoque incerta, certe inmensa aliqua et maior 
 indubitate eo, quem abscondit. sed breuiter proponam et plenissime 
 exequar, praescribens deum ignorari nec potuisse nomine 
 magnitudinis nec debuisse nomine benignitatis, praesertim in 
 utroque praelatiorem nostro creatore. sed quoniam animaduerto 
 in quibusdam ad formam creatoris prouocari oportere 
 omnis dei noui et retro ignoti probationem, hoc ipsum ratione 
 fieri a nobis prius commendare debebo, quo constantius utar 
 rationis editae patrocinio. ante omnia quidem quale est, ut 
 qui deum agnoscis creatorem et priorem de notitia confiteris, 
 non eisdem modis et alium scias tibi examinandum, quibus 
 iam in alio didicisti deum nosse? omnis res anterior posteriori 
 normam praeministrauit. duo nunc dei proponuntur, 
 ignotus et notus. de noto uacat quaestio. esse eum constat, 
 quia notus non fuisset nisi esset. de ignoto instat altercatio. 
 potest enim et non esse, quia si esset, notus fuisset. quod ergo 
 quaeritur, quamdiu ignoratur, in incerto est, quamdiu quaeritur, 
 et potest non esse, quamdiu in incerto est. habes deum 
 certum, qua notum, et incertum, qua ignotum. si ita est, 
 ecquid tibi uidetur iusta ratione defendi, ut ad normam et

 
 
 formam et regulam certorum probentur incerta? ceterum si 
 ad hanc causam, et ipsam adhuc incertam, etiam argumenta 
 de incertis adhibeantur, series implicabitur quaestionum ex 
 ipsorum quoque argumentorum aeque incertorum retractatu 
 periclitantium de fide per incertum, et ibitur in illas iam 
 indeterminabiles quaestiones, quas apostolus non amat; sin 
 de certis et indubitatis et absolutis regulae partibus, incertis 
 et dubiis et inexpeditis praeiudicabunt. plane in quibus 
 diuersitas status inuenitur, fortassean non prouocentur incerta 
 ad formam certorum, ut liberata a reliqua comparationis 
 prouocatione per diuersitatem status principalis. cum uero 
 duo dii proponuntur, communis est illis status principalis. 
 quod enim deus est, ambo sunt: innati infecti aeterni. hic 
 erit status principalis; cetera uiderit Marcion, si in diuersitate 
 disposuit. posteriora enim (non) sunt in retractatu, immo nec 
 admittentur, si de principali statu constet. porro constat, quia 
 dii ambo: et ita de quorum statu constat communem esse.i 
 cum sub eo ad probationem deuocantur si incerta sunt. 
 ad eorum certorum formam prouocanda erunt, cum quibus 
 de communione status principalis censentur, ut proinde et 
 de probatione communicent. hinc itaque constantissime diri-: 
 gam deum non esse, qui sit hodie incertus, quia retro 
 ignotus, quando quem constat esse ex hoc ipso constet 
 quod numquam fuerit ignotus, [ideo nec incertus]

siquidem 
 a primordio rerum conditor harum cum ipsis pariter 
 compertus est, ipsis ad hoc prolatis, ut deus cognosceretur. I

 

 

 
 
 
 nec enim si aliquanto posterior Moyses primus uidetur in 
 templo litterarum suarum deum mundi dedicasse, idcirco 
 a Pentateucho natales agnitionis supputabuntur, cum totus 
 Moysei stilus notitiam creatoris non instituat, sed a primordio 
 enarret, a paradiso et Adam, non ab Aegypto et Moyse recensendam, 
 denique maior popularitas generis humani, ne nominis 
 quidem Moysei compotes, nedum instrumenti, deum Moysei 
 tamen norunt; etiam tantam idolatria dominationem obumbrante, 
 seorsum tamen illum quasi proprio nomine deum') 
 perhibent et \'deum deorum\' et \'si deus dederit\' et \'quod deo 
 placet\' et \'deo commendo.\' uide, an nouerint quem omnia posse 
 testantur. nec hoc ullis Moysei libris debent. ante anima 
 quam prophetia. animae enim a primordio conscientia dei 
 dos est; eadem nec alia et in Aegyptiis et in Syris et in 
 Ponticis. [Iudaeorum enim deum dicunt animae deum.] noli, 
 barbare haeretice, priorem Abraham constituere quam mundum. 
 et si unius familiae deus fuisset creator, tamen posterior tuo 
 non erat, etiam Ponticis ante eum notus. accipiat igitur ab 
 antecessore formam, a certo incertus, a cognito incognitus: 
 numquam deus latebit, numquam deus deerit, semper intellegetur, 
 semper audietur, etiam uidebitur, quomodo uolet. habet 
 deus testimonia: totum hoc quod sumus et in quo sumus. 
 sic probatur et deus et unus, dum non ignoratur, alio adhuc 
 probari laborante.

Et merito, inquiunt. quis enim non tam suis notus est 
 quam extraneis? nemo. teneo et hanc uocem. quale est enim, 
 ut aliquid extraneum deo sit? cui nihil extraneum esset, si 
 quis esset, — quia dei hoc est, omnia illius esse et omnia ad

 

 
 
 
 illum pertinere — uel ne statim audiret a nobis: quid ergo 
 illi cum extraneis? quod plenius suo loco audiet. at nunc 
 satis est nullum probari cuius nihil probatur. sicut enim 
 creator ex hoc et deus et indubitatus deus, quia omnia ipsius 
 et nihil extraneum illi, ita et alius idcirco non deus, quia 
 omnia non eius ideoque et extranea. denique si uniuersitas 
 «rpatoris est, iam nec locum uideo dei alterius. plena et 
 occupata sunt omnia suo auctore. si uacat aliquid spatii 
 alicuius diuinitati in creaturis, plane falsae uacabit. patet mendacio 
 ueritas. tanta uis idolorum cur non recipiat alicubi 
 deum Marcionis? igitur et hoc ex forma creatoris expostulo, 
 deum (eius) ex operibus cognosci debuisse alicuius proprii sui 
 mundi et hominis et saeculi, quando etiam error orbis propterea 
 deos praesumpserit, quos homines interdum confitetur. 
 quoniam aliquid ab unoquoque prospectum uidetur utilitatibus 
 et commodis uitae. ita et hoc ex forma dei creditum est 
 diuinum esse, instituere uel demonstrare quid aptum et 
 necessarium rebus humanis. adeo inde auctoritas accommodata 
 si falsae diuinitati, unde praecesserat uerae, unam saltim 
 cicerculam deus Marcionis propriam protulisse debuerat, ut 
 nouus aliqui Triptolemus praedicaretur. aut exhibe rationem 
 deo dignam, cur nihil condiderit, si est; quia condidisset, si 
 fuisset, illo scilicet praeiudicio, quo et nostrum deum non 
 alias manifestum est esse quam quia totum condidit hoc., 
 semel enim praescriptio stabit non posse illos et deum confiteri 
 creatorem et eum, quem uolunt aeque deum credi, non 
 ad eius formam probare, quem et ipsi et omnes deum (agnoscunt,) 
 ut, quando hoc ipso nemo creatorem deum dubitet. quia

 
 
 
 totum hoc condidit, hoc ipso nemo debeat credere deum et 
 illum, qui nihil condidit, nisi ratio forte proferatur. duplex 
 ista uideatur necesse est, ut aut noluerit condere quid aut 
 non potuerit. tertium cessat sed non potuisse indignum deo 
 est. noluisse an dignum, uolo inquirere. dic mihi, Marcion, 
 uoluit deus tuus cognosci se quocumque in tempore an non? 
 alio proposito et descendit et praedicauit et passus resurrexit 
 quam uti cognosceretur? at sine dubio, si cognitus est, 
 uoluit. nihil enim circa eum fieret, nisi uoluisset. qui ergo 
 tantopere notitiam sui procuranit, ut in dedecore carnis 
 exhiberetur, et quidem maiore, si falsae, - nam hoc turpius, 
 si et mentitus est substantiam corporis — qui et maledictum 
 in se creatoris admisit ligno suspensus, quanto honestius per 
 aliqua propriae molitionis indicia cognitionem sui praestruxisset! 
 maxime aduersus eum cognosci habens, apud quem ex operibus 
 ab initio cognitus non erat. nam et quale est, ut creator quidem 
 ignorans esse alium super se deum, ut uolunt Marcionitae, qui 
 solum se etiam iurans adseuerabat, tantis operibus notitiam sui 
 armauerit, quam potuerat non ita curasse secundum singularitatis 
 suae praesumptionem, ille autem sublimior, sciens inferiorem 
 deum tam instructum, nullam sibi prospexerit agnoscendo 
 paraturam? quando etiam insigniora et superbiora opera debuisset 
 condidisse, ut et deus ex operibus cognosceretur secundum 
 creatorem et ex honestioribus potior et generosior creatore.

Ceterum et si esse eum possemus confiteri, sine causa 
 esse eum deberemus argumentari . sine causa enim esset qui 
 rem non haberet, quia res omnis causa est, ut sit aliquis, 
 cuius res sit. porro in quantum nihil oportet esse sine causa, 
 [id est sine re] quia si sine causa sit, proinde est atque si

 

 

 

 
 
 
 non sit. [non habens rei causam rem ipsam] in tantum deum 
 dignius credam non esse quam esse sine causa. sine causa 
 est enim qui rem non habendo non habet causam. deus autem 
 sine causa, id est sine re, esse non debet. ita quotiens 
 ostendo eum sine causa esse, tamquam sit, hoc constituo, 
 non esse illum, quia si fuisset, omnino sine causa non fuisset. 
 sic et ipsam fidem dico illum sine causa ab homine captare. 
 aliter solito deum credere ex operum auctoritate formatum. 
 quia nihil tale prospexit, per quod homo deum didicit. nam 
 etsi credunt plerique in illum, non statim ratione credunt. 
 non habentes dei pignus, opera eius deo digna. itaque hoc 
 nomine cessationis et defectionis operum et impudentiae et 
 malignitatis adfinis est: impudentiae, qua fidem non debitam 
 sibi captat, cui praestruendae nihil prospexit. malignitatis. 
 qua plures incredulitatis reos fecit, nihil fidei procurando.

Cum deum hoc gradu expellimus, cui nulla conditio\' 
 tam propria et deo digna quam creatoris testimonium praesignarit, 
 narem contrahentes impudentissimi Marcionitae conuertuntur 
 ad destructionem operum creatoris. \'nimirum\', inquiunt. 
 \'grande opus et dignum deo mundus\'! numquid ergo ereator 
 minime deus? plane deus. ergo nec mundus deo indignus: 
 nihil etenim deus indignum se fecisset, etsi mundum homini.\' 
 non sibi fecit, etsi omne opus inferius est suo artifice. et 
 tamen, si quale quid fecisse indignum est deo, quanto indignius 
 deo est nihil eum omnino fecisse! ** uel indignum, 
 quo posset etiam digniorum auctor sperari. ut ergo aliquid

 

 
 
 + 
 et de isto huius mundi indigno loquar, cui et apud Graecos 
 ornamenti et cultus, non sordium, nomen est, indignas uidelicet 
 substantias ipsi illi sapientiae professores, de quorum 
 ingeniis omnis haeresis animatur. deos pronuntiauerunt, ut 
 Thales aquam, ut Heraclitus ignem, ut Anaximenes aerem. 
 ut Anaximander uniuersa caelestia, ut Strato caelum et 
 terram, ut Zeno aerem et aetherem, ut Plato sidera, quae 
 genus deorum igneum appellat, cum de mundo, considerando 
 scilicet et magnitudinem et uim et potestatem et honorem 
 et decorem, opem fidem legem singulorum elementorum, 
 quae omnibus gignendis alendis conficiendis reficiendisque 
 conspirant, ut plerique physicorum, formidauerint, [initium ac 
 finem mundo constare] ne substantiae eius, tantae scilicet, 
 minus dei haberentur, quas colunt et Persarum magi et 
 Aegyptiorum hierophantae et Indorum gymnosophistae. ipsa 
 quoque uulgaris superstitio communis idolatriae, cum in simulacris 
 de nominibus et fabulis ueterum mortuorum pudet, ad 
 interpretationem naturalium refugit et dedecus suum ingenio 
 obumbrat, figurans Iouem in substantiam feruidam et Iunonem 
 eius in aeream secundum sonum Graecorum uocabulorum. 
 item Vestam in ignem et Camenas in aquam et Magnam 
 Matrem in terram seminalia demessam, lacertis aratam, lauacris 
 rigatam. sic et, Osiris quod semper sepelitur et in uiuido quaeritur 
 et cum gaudio inuenitur, reciprocarum frugum et uiuidorum 
 elementorum et recidiui anni fidem argumentantur, 
 sicut aridae et ardentis naturae sacramenta leones Mithrae 
 philosophantur. et superiores quidem situ aut statu

 

 

 
 
 
 substantias sufficit facilius deos habitas quam deo indignas. ad 
 humilia deficiam? unus, opinor, de sepibus flosculus, non 
 dico de pratis, una cuiuslibet maris conchula, non dico de 
 rubro, una tetraonis pinnula, taceo de pauo, sordidum artificem 
 pronuntiabit tibi creatorem?

At cum et animalia inrides minutiora, quae maximus 
 artifex de industria ingeniis aut uiribus ampliauit, sic magnitu-i 
 dinem in mediocritate probari docens quemadmodum uirtutem ; 
 in infirmitate secundum apostolum, imitare, si potes, apis 
 aedificia, formicae stabula, aranei retia, bombycis stamina, 
 sustine, si potes, illas ipsas lectuli et tegetis tuae bestias,I 
 cantharidis uenena, muscae spicula, culicis et tubam et lanceam. 
 qualia erunt maiora, cum tam modicis aut iuuaris aut 
 laederis, ut nec in modicis despicias creatorem? postremo te 
 tibi circumfer, intus ac foris considera hominem: placebit 
 tibi uel hoc opus dei nostri, quod tuus dominus, ille deus 
 melior, adamauit, propter quem in haec paupertina elementa 
 de tertio caelo descendere laborauit, cuius causa in hac 
 cellula creatoris etiam crucifixus est? sed ille quidem usque 
 nunc nec aquam reprobauit creatoris, qua suos abluit, nec 
 oleum, quo suos ungit, nec mellis et lactis societatem, qua 
 suos infantat, nec panem, quo ipsum corpus suum repraesentat 
 etiam in sacramentis propriis egens mendicitatibus creatoris. 
 at tu, super magistrum discipulus et seruus super dominum. I, 
 sublimius illo sapis, destruens quae ille desiderat. uolo inspicere, 
 si ex fide saltim, ut non et ipse quae destruis adpetas. I 
 aduersaris caelum, et libertatem caeli in habitationibus captas:I 
 despicis terram — plane inimicae iam tuae, carnis, matricem — et,

 

 
 
 
 omnes medullas eius uictui extorques; reprobus et mare, sed 
 usque ad copias eius, quas sanctiorem cibum deputas. rosam 
 tibi si obtulero, non fastidies creatorem. hypocrita, ut apocarteresi 
 probes te Marcionitam, id est repudiatorem creatoris, — 
 nam haec apud uos pro martyrio adfectari debuisset, si uobis 
 mundus displiceret — in quamcumque materiam resolueris, 
 substantiam creatoris uteris. quanta obstinatio duritiae tuae! 
 depretias in quibus et uiuis et moreris.

Post haec, uel ante haec, cum dixeris esse et illi 
 conditionem suam et suum mundum et suum caelum, — de 
 caelo quidem illo tertio uidebimus, si et ad apostolum uestrum 
 discutiendum peruenerimus — interim, quaecumque substantia 
 eius est, cum suo utique deo apparuisse debuerat. at 
 nunc quale est, ut dominus anno quinto* decimo Tiberii Caesaris 
 reuelatus sit, substantia uero anno quinto decimo iam 
 Seueri imperatoris nulla omnino comperta sit? quae friuolis creatoris 
 praecellens utique latere desisset, non latente iam domino 
 suo et auctore. et ideo, si ipsa non potuit manifestari in hoc 
 mundo, quomodo dominus paruit eius in hoc mundo? si dominum 
 cepit hic mundus, cur substantiam capere non potuit, 
 nisi domino fortasse maiorem? iam nunc de loco quaestio est, 
 pertinens et ad mundum illum superiorem et ad ipsum deum 
 eius. ecce enim, si et ille habet mundum suum infra se, super 
 creatorem, in loco utique fecit eum, cuius spatium uacabat 
 inter pedes suos et caput creatoris. ergo et deus ipse in loco 
 erat et mundum in loco faciebat, et erit iam locus ille maior 
 et deo et mundo. nihil enim non maius est id quod capit eo

 
 
 
 quod capitur. et uidendum, ne qua adhuc illic uacent subsiciua. 
 in quibus et tertius aliqui stipare deus se cum mundo suo 
 possit. ergo iam incipe deos computare. erit enim et locus 
 deus, non tantum qua deo maior, sed et qua innatus et infectus 
 ac per hoc aeternus et deo par, in quo semper deus fuerit. 
 dehinc si et ille mundum ex aliqua materia subiacente molitus 
 est innata et infecta et contemporali deo, quemadmodum de 
 creatore Marcion sentit, redigis et hoc ad maiestatem loci, qui 
 et deum et materiam, duos deos, clusit. et materia enim deus 
 secundum formam diuinitatis, innata scilicet et infecta et aeterna, 
 aut si de nihilo molitus est mundum, hoc et de creatore sentire 
 cogetur, cui materiam subicit in substantiam mundi. sed 
 ex, materia et ille fecisse debebit. eadem ratione occurrente 
 illi quoque, [deo] quae opponitur creatori, ut aeque deo. atque 
 ita tres interim mihi deos numera Marcionis, factorem et locum 
 et materiam. proinde et creatorem in loco facit, utique eadem 
 condicione censendo, et materiam ei subicit, utique innatam 
 et infectam et hoc nomine aeternam, ut dominum. amplius; I 
 et malum materiae deputans, innatum innatae, infectum infectae 
 et aeternum aeternae, quartum iam hinc deum fecit. habes igitur 
 in superioribus tres substantias diuinitatis, in inferioribus quat- i 
 tuor. his cum accedunt et sui Christi, alter qui apparuit sub 
 Tiberio alter qui a creatore promittitur. manifestam iam 
 fraudem Marcion patitur ab eis, qui duos illum deos inferre : 
 praesumunt, cum nouem adsignet, licet nesciens,

Non comparente igitur mundo alio sicut nec deo eius. 
 consequens est, ut duas species rerum, uisibilia et inuisibilia. 
 duobus auctoribus deis diuidant et ita suo deo inuisibilia 
 defendant. quis autem poterit inducere in animum, nisi spiritus 
 haereticus, eius esse inuisibilia. qui nihil uisibile praemiserit.

 
 
 
 quam eius, qui uisibilia operatus inuisibilium quoque fidem 
 fecerit, cum iustius multo sit aliquibus exemplariis adnuere 
 quam nullis? uidebimus et apostolus cui auctori inuisibilia 
 deputet, cum et illum explorauerimus. nunc enim communibus 
 plurimum sensibus et argumentationibus iustis secuturae scripturarum 
 quoque aduocationi fidem sternimus, confirmantes 
 diuersitatem hanc uisibilium et inuisibilium deo creatori deputandam, 
 sicuti tota operatio eius ex diuersitatibus constat, ex 
 corporalibus et incorporalibus, ex animalibus et inanimalibus, 
 ex uocalibus et mutis, ex mobilibus et statiuis, ex genitalibus 
 et sterilibus, ex aridis et sucidis, ex calidis et frigidis. sic et 
 hominem ipsum diuersitas temperauit, tam in corpore quam 
 in sensu. alia membra fortia alia infirma, alia honesta alia 
 inhonesta. alia gemina alia unica, alia comparia alia disparia. 
 proinde et in sensu nunc laetitia nunc anxietas nunc amor 
 nunc odium nunc ira nunc lenitas. quod si ita est, ut aemula 
 inter se conditionis uniuersitas ista modulata sit, iam igitur 
 et uisibilibus inuisibilia debentur, non alteri auctori deputanda 
 quam cui et aemula eorum. (qui) ipsum creatorem diuersum 
 notant, iubentem quae prohibuit et prohibentem quae iussit, 
 percutientem et sanantem, cur in hac sola specie uniformem 
 eum capiunt, uisibilium solummodo conditorem, quem proinde 
 credendum sit et uisibilia et inuisibilia condidisse quemadmodum 
 et uitam et mortem, et mala et pacem? et utique, 
 si illa inuisibilia maiora sunt uisibilibus creatoris suo loco 
 magnis, sic quoque congruit eius esse maiora, cuius et magna, 
 quia nec magna, nedum maiora, ei competant, cuius nec modica 
 comparent.

His compressi erumpunt dicere: (sufficit unicum hoc 
 opus deo nostro, quod hominem liberauit summa et praecipua 
 bonitate sua et omnibus locustis anteponenda\'. o deum maiorem, 
 cuius tam magnum opus non potuit inueniri quam in homine 
 dei minoris! enimuero prius est, ut eum probes esse per 
 quae deum probari oportet, per opera, tunc deinde per beneficia. 
 primo enim quaeritur, an sit, et ita, qualis sit. alterum de 
 operibus, alterum de beneficiis dinoscetur. ceterum non quia 
 liberasse dicitur hominem, ideo esse eum constat, sed si esse 
 constiterit, tunc et liberasse dicetur, ut et an liberauerit constet, 
 quia potuerit et esse et non liberasse. quomodo ergo, 
 quia liberasse dicetur, etiam esse credetur, cum potuerit et 
 esse et non liberasse? . 
 
 Nunc, in isto articulo ab ignoti dei quaestione deducto si 
 satis constitit tam nihil illum condidisse quam debuisse 
 condidisse, uti cognosceretur ex operibus, quia si fuisset, 
 cognosci debuisset, et utique a primordio rerum, — deum 
 enim non decuisset latuisse — regrediar necesse est ad originem 
 quaestionis dei ignoti, ut ceteros quoque ramulos eius 
 excutiam. primo enim quaeri oportebit, qui postea se protulerit 
 in notitiam cur postea et non a primordio rerum 
 quibus utique necessarius, qua deus, et quidem necessarior 
 quo melior latere non debuit. non enim potest dici non fuisse 
 aut materiam aut causam cognoscendi deum, cum et homo 
 a primordio esset in saeculo, cui nunc subuenit, et malitia 
 creatoris, aduersus quam ut bonus subuenit. igitur aut ignorauit 
 et causam et materiam suae reuelationis necessariae aut dubitanit

 
 
 ++ 
 aut non potuit aut noluit. omnia haec deo indigna, maxime 
 optimo. sed et hunc locum alibi implebimus exprobratione 
 serae reuelationis, sicut nunc sola demonstratione.

Processerit, age, iam in notitiam quando uoluit, quando 
 potuit, quando hora fatalis aduenit. fortasse enim anabibazon 
 ei obstabat aut aliquae maleficae aut Saturnus quadratus 
 aut Mars trigonus. nam et mathematici plurimum Marcionitae, 
 nec hoc erubescentes, de ipsis etiam stellis uiuere creatoris. 
 tractandum est hic de reuelationis qualitate, an digne reuelatus 
 sit, ut constet, an uere, et ita credatur esse quem digne constiterit 
 reuelatum. digna enim deo probabunt deum. nos definimus 
 deum primo natura cognoscendum, dehinc doctrina recognoscendum, 
 natura ex operibus, doctrina ex praedicationibus. 
 sed cui nulla natura est naturalia instrumenta non suppetunt. 
 ergo uel praedicationibus reuelationem sui debuerat operari, 
 maxime aduersus eum reuelandus, qui et conditionis et praedicationis 
 operibus tot ac tantis uix tamen hominem fide 
 impleuerat. quomodo itaque cognitus est? si per humanam 
 coniecturam, nego deum alias cognosci posse quam per semetipsum, 
 nec tantum ad formam prouocans creatoris uerum et 
 ad condicionem tam diuinae magnitudinis quam humanae mediocritatis, 
 ne maior deo homo uideri possit, qui eum non ultro 
 uolentem cognosci suis uiribus quodammodo in publicum agnitionis 
 extraxerit, cum humana mediocritas facilius deos fingere 
 sibi norit secundum totius aeui experimenta quam uerum 
 sectari, quem natura iam intellegunt. alioquin, si sic homo 
 d.-\'um commentabitur, quomodo Romulus Consum et Tatius 
 Cloacinam et Hostilius Pauorem et Metellus Alburnum et 
 quidam ante hoc tempus Antinoum, hoc aliis licebit; nos Marciouem 
 nauclerum nouimus, non regem nec imperatorem.

\'Immo\', inquiunt Marcionitae, \'deus noster, etsi non ah 
 initio, etsi non per conditionem, sed per sometipsum reuelatus 
 est in Christo Iesu? dabitur et in Christum liber de omni 
 statu eius — distingui enim materias oportet, quo plenius et 
 ordi natius retractentur —: interim satis erit ad praesentem gradum 
 ita occurrere, ut ostendam Christum legum non alterius dei 
 circumlatorem quam creatoris, et quidem paucis. anno quinto 
 . decimo Tiberii Christus Iesus de caelo manare dignatus est. 
 spiritus salutaris Marcionis. [salutis] qui ita uoluit quoto 
 quidem anno Antonini maioris de Ponto suo exhalauerit aura 
 canicularis, non curaui inuestigare. de quo tamen constat. 
 Antoninianus haereticus est, sub Pio impius. a Tiberio autem 
 usque ad Antoninum anni fere centum quindecim et dimidium 
 anni cum dimidio mensis. tantundem temporis ponunt inter 
 Christum et Marcionem. cum igitur sub Antonino primus: 
 Marcion hunc deum induxerit, sicut probauimus, statim. qui 
 sapis, plana res est: praeiudicant tempora quod sub Antonino 
 primum processit sub Tiberio non processisse, id est deum 
 Antoniniani imperii Tiberiani non fuisse, atque ita non a 
 Christo reuelatum quem constat a Marcione primo praedicatum. 
 hoc nunc ut probem constare. quod superest ab ipsis aduersariis 
 sumam. separatio legis et euangelii proprium et principale 
 opus est Marcionis, nec poterant negare discipuli eius 
 quod in summo instrumento habent, quo denique initiantur 
 et indurantur in hanc haeresim. nam hae sunt \'Antithesis\' 
 Marcionis, id est contrariae oppositiones. quae conantur discordiam 
 euangelii cum lege committere. ut ex diuersitate

 
 
 
 sententiarum utriusque instrumenti diuersitatem quoque argumententur 
 deorum. igitur cum ea separatio legis et euangelii 
 ipsa sit, quae alium deum euangelii insinuauerit aduersus 
 deum legis, apparet ante eam separationem deum in notitia 
 non fuisse, qui ab argumento separationis innotuit, atque ita 
 non a Christo reuelatum qui fuit ante separationem, sed a 
 Marcione commentatum, qui instituit separationem aduersus 
 euangelii legisque pacem, quam retro inlaesam et inconcussam 
 ab apparentia Christi usque ad audaciam Marcionis illa utique 
 ratio seruauit, quae non alium deum et legis et euangelii 
 tuebatur praeter creatorem, aduersus quem tanto post tempore 
 separatio a Pontico inmissa est.

Huic expeditissimae probationi defensio quoque a nobis 
 necessaria est aduersus obstrepitacula diuersae partis. aiunt 
 enim Marcionem non tam innouasse regulam separatione legis 
 et euangelii quam retro adulteratam recurasse. o Christe, 
 patientissime domine, qui tot annis interuersionem praedicationis 
 tuae sustinuisti, donec tibi scilicet Marcion subuenirct! 
 nam et ipsum Petrum ceterosque, columnas apostolatus, a 
 Paulo reprehensos opponunt, quod non recto pede incederent 
 ad euangelii ueritatem, ab illo certe Paulo, qui adhuc 
 in gratia rudis, trepidans denique, ne in uacuum currisset 
 aut curreret, tunc primum cum antecessoribus apostolis conferebat. 
 igitur si feruenter adhuc, ut neophytus, aduersus 
 Iudaismum aliquid in conuersatione reprehendendum existimauit, 
 passiuum scilicet (uindicans) conuictum, postmodum et ipse 
 usu omnibus omnia futurus, ut omnes lucraretur, Iudaeis 
 quasi Iudaeus et eis, qui sub lege, tamquam in lege, tu 
 illam solius conuersationis, placiturae postea accusatori suo, 
 reprehensionem suspectam uis haberi etiam de praedicationis

 

 
 
 
 erga deum praeuaricatione. atquin de praedicationis unitate. 
 quod supra legimus, dexteras iunxerant, et ipsa officii distributione 
 de euangelii societate condixerant. sicut et alibi: siue 
 ego, inquit, siue illi, sic praedicamus. sed et si quosdam 
 falsos fratres inrepsisse descripsit, qui uellent Galatas 
 ad aliud euangelium transferre, ipse demonstrat adulterium 
 illud euangelii non ad alterius dei et Christi fidem transferendam, 
 sed ad disciplinam legis conseruandam habuisse intentionem, 
 deprehendens scilicet illos circumcisionem uindicantes et obseruantes 
 tempora et dies et menses et annos Iudaicarum caerimoniarum, 
 quas iam exclusas agnouisse debuerant, secundum 
 innouatam dispositionem creatoris olim de hoc ipso praedicantis 
 per prophetas suos, ut per Esaiam: uetera transierunt. 
 inquit, ecce noua, quae ego nunc facio. sic et per 
 Hieremiam: et disponam testamentum, non quale 
 disposui ad patres uestros, cum illos eduxissem 
 de terra Aegypti; et alibi: renouate uobis nouamen 
 nouum, et circumcidimini deo uestro, et circumcidimini 
 praeputia cordis uestri. hanc ergo circumcisionem 
 iam sistens apostolus et hoc nouamen, illas quoque 
 uetustates caerimoniarum dissuadebat, de quibus idem conditor 
 earum quandoque cessaturis profitebatur per Osee: et auertam 
 omnes iocunditates eius et dies festos eius et 
 neomenias et sabbata et omnes caerimonias eius. 
 sic enim et per Esaiam: neomenias uestras et sabbata 
 et diem magnum non sustineo, ferias et ieiunium 
 et dies festos uestros odit anima mea. quodsi et 
 creator omnia haec iam pridem recusauerat et apostolus ea

 

 
 
 
 iam recusanda pronuntiabat, ipsa sententia apostoli consentanea 
 decretis creatoris probat non alium deum ab apostolo praedicatum 
 quam cuius decreta cupiebat iam agnosci, falsos et 
 apostolos et fratres notans in hac causa, qui euangelium Christi 
 creatoris transferrent a nouitate praenuntiata a creatore ad 
 uetustatem recusatam a creatore.\'

Ceterum si, qua nouum deum praedicans, ueteris dei 
 legem cupiebat excludere, quare de deo quidem nouo nihil 
 praescribit, sed de uetere lege solummodo, nisi quoniam fide 
 manente in creatorem sola lex eius concessare debebat? ut et 
 psalmus ille praececinerat: disrumpam ua a nobis is uincula 
 eorum et abiciamus eorum iugum a nobis; ex quo 
 scilicet tumultuatae sunt gentes et populi meditati 
 sunt inania, adstitel\'unt reges terrae et magi stratus 
 conuenerunt in unum aduersus dominum et aduersus 
 Christum eius. et utique, si alius deus praedicaretur a 
 Paulo, nulla disceptatio esset seruandae legis necne, non 
 pertinentis scilicet ad dominum nouum et aemulum legis. ipsa 
 enim dei nouitas atque diuersitas abstulisset non modo quaestionem 
 ueteris et alienae legis uerum omnem eius mentionem. 
 sed hic erat totus status quaestionis, quid, cum idem deus 
 legis in Christo praedicaretur, legi eius derogaretur. stabat 
 igitur fides semper in creatore et Christo eius, sed conuersatio 
 et disciplina nutabat. nam et alii de idolothyto edendo, alii 
 de mulierum uelamento, alii de nuptiis uel repudiis, nonnulli 
 et de spe resurrectionis disceptabant, de deo nemo. nam (si) 
 fuisset haec quoque quaestio disceptata, et ipsa apud apostolum 
 inueniretur, uel quanto principalis. quodsi post apostolorum 
 tempora adulterium ueritas passa est circa dei regulam,

 

 
 
 
 ergo iam apostolica traditio nihil passa est in tempore suo 
 circa dei regulam, et non alia agnoscenda erit traditio apostolorum 
 quam quae hodie apud ipsorum ecclesias editur. nullam 
 autem apostolici census ecclesiam inuenias, quae non in 
 creatore christianizet. aut si hae erunt a primordio corruptae. 
 quae erunt integrae? nimirum aduersariae creatoris. exhibe 
 ergo aliquam ex tuis apostolici census, et obduxeris. igitur 
 cum omnibus modis constet alium deum in regula sacramenti 
 istius non fuisse a Christo usque ad Marcionem quam creatorem, 
 satis iam et probatio nostra munita est, qua ostendimus 
 notitiam dei haeretici ex euangelii et legis separatione coepisse, 
 et definitio superior instructa est, non esse credendum 
 deum, quem homo de suis sensibus composuerit, nisi plane 
 prophetes. id est non de suis sensibus. quod si Marcion 
 poterit dici, debebit etiam probari; ** nihil retractare oportebit. 
 hoc enim cuneo ueritatis omnis extruditur haeresis, cum 
 Christus non alterius dei quam creatoris circumlator ostenditur.

Sed quomodo funditus euertetur antichristus, nisi ceteris 
 quoque iniectionibus eius elidendis locus detur. relaxata praescriptionum 
 defensione? accedamus igitur iam hinc ad ipsam 
 dei personam, uel potius umbram et phantasma secundum 
 Christum ipsius. per idque examinetur, per quod creatori 
 praefertur. et utique erunt regulae certae ad examinandam 
 dei bonitatem. sed prius est, ut inueniam illam et adprehendam. 
 et ita ad regulas perducam. cum enim circumspicio tempora, 
 nusquam est a primordio materiarum et introitu causarum. 
 cum quibus debuerat inueniri, exinde agens, quo agere habuit. 
 erat enim iam et mors et aculeus mortis, delictum, et ipsa 
 malitia creatoris. aduersus quam subuenire deberet alterius

 

 
 
 
 dei bonitas, t primae huic regulae diuinae bonitatis occurrens, 
 si se naturalem probaret, statim succurrens, ut causa coepit. 
 omnia enim in deo naturalia et ingenita esse debebunt, ut 
 sint aeterna, secundum statum ipsius, ne obuenticia et extranea 
 reputentur ac per hoc temporalia et aeternitatis aliena. ita et 
 bonitas perennis et iugis exigetur in deo, quae in thesauris 
 naturalium proprietatum reposita et parata antecederet causas 
 et materias suas, et primam quamque susciperet, non despiceret 
 et destitueret, si antecedebat. denique non minus et hic 
 quaeram, cur non a primordio operata sit bonitas eius, quam 
 de ipso quaesiuimus, cur non a primordio sit reuelatus? 
 quidni? qui per bonitatem reuelari haberet, si qui fuisset. 
 non posse quid deo non licet, nedum naturalibus suis fungi. 
 quae si continentur, quo minus currant, naturalia non erunt. 
 et otium enim sui natura non nouit; hinc censetur, si agat. 
 sic nec noluisse uidebitur exercere bonitatem, interim naturae 
 nomine. natura enim se non potest nolle, quae se ita dirigit, 
 ut, si cessauerit, non sit. sed cessauit aliquando in deo 
 Marcionis de opere bonitas: ergo non fuit naturalis bonitas, 
 quae potuit aliquando cessasse, quod naturalibus non licet. et 
 si non erit naturalis, iam nec aeterna credenda nec deo par. 
 quia non aeterna, dum non naturalis, quae denique nullam sui 
 perpetuitatem aut de praeterito constituat aut de futuro repromittat. 
 nam ut a primordio non fuit, et in finem sine 
 dubio non erit. potest enim et non esse quandoque, sicut 
 non fuit aliquando. igitur cum constet in primordio cessasse 
 bonitatem dei illius — (non) enim a primordio liberauit hominem 
 — et uoluntate potius eam quam infirmitate cessasse, 
 iam uoluntas subpressae bonitatis finis inuenietur malignitatis.

 
 
 
 quid enim tam malignum quam nolle prodesse cum possis,, 
 quam utilitatem cruciare, quam iniuriam sinere? totum denique 
 creatoris elogium in illum rescribetur, qui saeuitias eius i 
 bonitatis suae mora iuuit. nam in cuius manu est quid ne 
 fiat, eius iam deputatur, cum fit. homo damnatur in mortem 
 ob unius arbusculae delibationem, et exinde proficiunt delicta 
 cum poenis et pereunt iam omnes, qui paradisi nullum caespitem 
 norunt. et hoc melior aliqui deus aut nescit aut sustinet? 
 si ut ex hoc melior inueniretur, quanto creator deterior haberetur. 
 satis et in isto consilio malitiosus, qui et illum uoluit oneratum, 
 operationibus eius admissis, et saeculum in uexatione detinuit. 
 quid de tali medico iudicabis, qui nutriat morbum mora 
 praesidii et periculum extendat dilatione remedii, quo pretiosius 
 aut famosius curet? talis et in deum Marcionis dicenda sententia 
 est, mali permissorem, iniuriae fautorem, gratiae lenocinatorem, 
 benignitatis praeuaricatorem, quam non statim 
 causae suae exhibuit; plane exhibiturus, si natura bonus et non 
 accessione, si ingenio optimus et non disciplina, si ab aeuo 
 deus et non a Tiberio, immo, quod uerius, a Cerdone et Marcione. 
 
 Tiberio nunc deus ille praestiterit, ut imperio eius diuina 
 bonitas in terris dedicaretur,

aliam illi regulam 
 praetendo: sicut naturalia, ita rationalia esse debere in deo 
 omnia. exigo rationem bonitatis, quia nec aliud quid bonum 
 haberi liceat, quod non rationaliter bonum sit, nedum ut ipsa 
 bonitas inrationalis deprehendatur. facilius malum, cui rationis 
 aliquid adfuerit, pro bono habebitur quam ut bonum ratone 
 desertum non pro malo iudicetur. nego rationalem bonitatem\', 
 dei Marcionis iam hoc primo, quod in salutem processerit; 
 hominis alieni. scio dicturos atquin hanc esse principalem \'

 
 
 
 et perfectam bonitatem, cum sine ullo debito familiaritatis iri 
 extraneos uoluntaria et libera effundatur, secundum quam inimicos 
 quoque nostros et hoc nomine iam extraneos diligere 
 iubeamur. cur ergo non a primordio hominem respexit. a 
 primordio extraneum? cessando praeiudicauit cum extraneo 
 nihil sibi esse. ceterum disciplinam diligendi extraneum uel 
 inimicum antecessit praeceptum diligendi proximum tamquam 
 te ipsum. quod etsi ex lege creatoris, et tu quoque illud excipere 
 debebis, ut a Christo non destructum, sed potius exstructum. 
 nam quo magis proximum diligas, diligere iuberis 
 inimicum et extraneum. exaggeratio est debitae bonitatis 
 exactio indebitae. antecedit autem debita indebitam, ut principalis, 
 ut dignior, ut ministra et comite sua [id est indebita] 
 prior. igitur cum prima bonitatis ratio sit in rem suam exhiberi 
 ex iustitia, secunda autem in alienam ex redundantia 
 iustitiae super scribarum et Pharisaeorum, quale est secundam 
 ei rationem referri, cui deficit prima, non habenti proprium 
 hominem ac per hoc quoque exiguae? porro exigua, quae 
 suum non habuit, quomodo in alienum redundauit? exhibe 
 principalem rationem, et tunc uindica sequentem. nulla res 
 sine ordine rationalis potest uindicari; tanto abest, ut ratio ipsa 
 in aliquo ordinem amittat. sit nunc et a secundo gradu incipiens 
 ratio bonitatis, in extraneum scilicet: nec secundus

 

 

 

 
 
 
 illi gradus ratione constabit, alio modo destructus. tunc enim 
 rationalis habebitur uel secunda in extraneum bonitas, si sine 
 iniuria eius operetur, cuius est res. quamcumque bonitatem 
 iustitia prima efficit rationalem. sicut in principali gradu, cum 
 in rem suam exhibetur, rationalis erit si iusta sit, sic et in 
 extraneum rationalis uideri poterit, si non sit iniusta. ceterum 
 qualis bonitas quae per iniuriam constat, et quidem pro extraneo? 
 fortasse enim pro domestico aliquatenus rationalis 
 habeatur bonitas iniuriosa. pro extraneo uero, cui nec proba 
 legitime deberetur, qua ratione tam iniusta rationalis defendetur? 
 quid enim iniustius, quid iniquius et improbius quam ita alieno 
 benefacere seruo, ut domino eripiatur, ut alii uindicetur, ut 
 aduersus caput domini subornetur, et quidem, quod indignius, 
 in ipsa adhuc domo domini, de ipsius adhuc horreis uiuens, 
 sub ipsius adhuc plagis tremens? talis adsertor etiam damnaretur 
 in saeculo, nedum plagiator. non aliter ** deus Marcionis, 
 inrumpens in alienum mundum, eripiens deo hominem, patri 
 filium, educatori aluminum, domino famulum, ut eum efficiat 
 deo impium, patri inreligiosum, educatori ingratum, domino 
 nequam. oro te, si rationalis bonitas talem facit, qualem 
 faceret inrationalis? non putem impudentiorem quam qui in 
 aliena aqua alii deo tingitur, ad alienum caelum alii deo 
 expanditur, in aliena terra alii deo sternitur, super alienum 
 panem alii deo gratiarum actionibus fungitur, de alienis bonis 
 ob alium deum nomine elemosynae et dilectionis operatur. 
 quis iste deus tam bonus, ut homo ab illo malus fiat, tam 
 propitius, ut alium illi deum, et dominum quidem ipsius, 
 faciat iratum?

Sed deus sicut aeternus et rationalis, ita, opinor, et 
 perfectus in omnibus: eritis enim perfecti

 

 
 
 
 quemadmodum pater uester, qui in caelis est. exhibe perfectam 
 quoque bonitatem eius, etsi de imperfecta satis constat, 
 quae neque naturalis inuenitur neque rationalis. nunc et alio 
 ordine traducetur: nec iam imperfecta, immo et defecta, exigua 
 et exhausta, quae, minor numero materiarum suarum, non in 
 omnibus exhibetur. non enim omnes salui fiunt, sed pauciores 
 omnibus et Iudaeis et Christianis creatoris. pluribus uero 
 pereuntibus quomodo perfecta defenditur bonitas ex maiore 
 parte cessatrix, paucis aliqua, pluribus nulla, cedens perditioni, 
 partiaria exitii? quodsi plures salui non erunt, erit iam non 
 bonitas, sed malitia perfectior. sicut enim bonitatis operatio 
 est, quae facit saluos, ita malignitatis, quae non facit saluos. 
 magis autem non faciens saluos, dum paucos facit, perfectior 
 erit in non iuuando quam (in) iuuan lo. non poteris et in creatorem 
 referre bonitatis in omnes defectionem. quem enim 
 iudicem tenes, dispensatorem, si forte, bonitatis ostendis 
 intellegendum, non profusorem, quod tuo deo uindicas. usque 
 adeo hac sola eum praefers bonitate creatori. quam si solam 
 profitetur et totam, nulli deesse debuerat. sed nolo iam de 
 parte maiore pereuntium imperfectae bonitatis arguere deum 
 Marcionis: sufficit ipsos, quos saluos facit, imperfectae salutis 
 inuentos imperfectam bonitatem eius ostendere, scilicet anima 
 tenus saluos, carne deperditos, quae apud illum non resurgit. 
 unde haec dimidiatio salutis nisi ex defectione bonitatis? quid 
 erat perfectae bonitatis quam totum hominem redigere in 
 salutem, totum damnatum a creatore, totum a deo optimo 
 adlectum? quod sciam, et caro tingitur apud illum, et caro 
 de nuptiis tollitur, et caro in confessione nominis desaeuitur. 
 sed et si carni delicta reputantur, praecedit animae reatus et

 

 
 
 
 culpae principatus animae potius adscribendus. cui caro ministri 
 nomine occurrit. carens denique anima caro hactenus peccat. 
 ita et in hoc iniusta bonitas et sic quoque imperfecta, innocentiorem 
 substantiam relinquens in exitium, obsequio, non 
 arbitrio delinquentem. cuius Christus etsi non induit ueritatem. 
 ut tuae haeresi uisum est, imaginem tamen eius subire dignatus 
 est. ipsum quod mentitus est illam, aliquid ei t debuit debuisse 
 quid est autem homo aliud quam caro, siquidem nomen hominis 
 materia corporalis, non animalis, ab auctore sortita est? et 
 fecit hominem deus, inquit, limum de terra, non 
 animam; anima enim de afflatu: et factus est homo in 
 animam uiuam; quis? utique qui de limo: et posuit 
 deus hominem in paradiso; quod finxit, non quod flauit: 
 qui caro nunc, non qui anima. itaque si ita est. quo ore 
 contendes perfectum bonitatis titulum, quae non iam a partitione 
 speciali hominis liberandi defecit, sed a proprietate 
 generali? si plena est gratia et solida misericordia, quae soli 
 animae salutaris est, plus praestat haec uita, qua toti et integri 
 fruimur. ceterum ex parte resurgere multari erit, non liberari. 
 erat et illud perfectae bonitatis, ut homo, liberatus in fidem 
 dei optimi, statim eximeretur de domicilio atque dominatu dei 
 saeui. at nunc et febriculas, o Marcionita, et ceteros tribulos 
 et spinas dolor carnis tuae tibi edit; nec fulminibus tantum 
 aut bellis et pestibus aliisque plagis creatoris sed et scorpiis 
 eius obiectus, in quo te putas liberatum de regno eius, cuius 
 te muscae adhuc calcant? si de futuro erutus es, cur non et 
 de praesenti, ut perfecte? alia est nostra condicio apud auctorem, 
 apud iudicem, apud offensum principem generis. tu

 

 
 
 
 tantummodo bonum deum praefers. non potes autem perfecte 
 bonum ostendere a quo non perfecte liberaris.

Quod adtinet ad bonitatis quaestionem, his lineis deduximus 
 eam minime deo adaequare, ut neque ingenitam neque 
 rationalem neque perfectam, sed et improbam et iniustam et 
 ipso iam bonitatis nomine indignam, quod scilicet in quantum 
 deo congruat, in tantum deum non esse conueniat qui de tali 
 bonitate etiam praeferatur, nec de tali modo uerum et sola. 
 iam enim et hoc discuti par est, an deus de sola bonitate 
 censendus sit, negatis ceteris adpendicibus sensibus et adfectibus. 
 quos Marcionitae quidem a deo suo abigunt in creatorem. 
 nos uero [et] agnoscimus in creatore ut deo dignos, et 
 ex hoc quoque negabimus deum in quo non omnia, quae deo 
 digna sint, constent. si aliquem de Epicuri schola deum adfectauit 
 Christi nomine titulare, ut quod beatum et incorruptibile 
 sit neque sibi neque alii molestias praestet — hanc enim 
 sententiam ruminans Marcion remouit ab illo seueritates et 
 iudiciarias uires —: aut in totum inmobilem et stupentem 
 deum concepisse debuerat — et quid illi cum Christo, molesto 
 et Iudaeis per doctrinam et sibi per Iesum? — aut et de 
 ceteris motibus eum agnouisse. — et quid illi cum Epicuro, nec 
 sibi nec Christianis necessario? ecce enim hoc ipso, quod 
 retro quietus, qui nec notitiam sui aliquo interim opere curauerit, 
 post tantum aeui senserit in hominis salutem, utique 
 per uoluntatem, nonne concussibilis tunc fuit nouae uoluntati, 
 ut et ceteris motibus uideatur obnoxius? quae enim uoluntas 
 sine concupiscentiae stimulo est? [quis uolet quod non 
 concupiscet?] sed et cura accedet uoluntati. quis enim uolet

 
 
 
 quid et concupiscet, et non curabit? igitur cum et uoluit et 
 concupiit in hominis salutem, iam et sibi et aliis negotium 
 fecit, Epicuro nolente, consiliario Marcionis. nam et 
 aduersarium sibi constituit: ipsum illud, aduersus quod et 
 uoluit et concupiit et curauit, siue delictum siue mortem. 
 inprimis ipsum arbitrum eorum et dominum hominis, creatorem. 
 porro nihil sine aemulatione decurret, quod sine aduersario 
 non erit. denique uolens et concupiscens et curans hominem 
 liberare, hoc ipso iam aemulatur et eum, a quo liberat, 
 aduersus eum scilicet sibi liberaturus, et ea, de quibus liberat, 
 in alia liberaturus. proinde autem aemulationi occurrant necesse 
 est officiales suae in ea, quae aemulatur: ira discordia 
 odium dedignatio indignatio bilis nolentia offensa. haec 
 omnia si aemulationi adsistunt, aemulatio autem liberando 
 homini procurat, liberatio autem hominis operatio bonitatis 
 est, non poterit ea bonitas sine suis dotibus, id est sine 
 sensibus et adfectibus, per quos administratur aduersus creatorem, 
 ne sic quoque inrationalis praescribatur, si careat et 
 sensibus et adfectibus debitis. haec multo plenius defendemus 
 in causa creatoris, in qua et exprobrantur.

At hic sufficit peruersissimum deum ostendi in ipso 
 praeconio solitariae bonitatis, qua nolunt ei adscribere eiusmodi 
 motus animi, quos in creatore reprehendunt. si enim neque 
 aemulatur neque irascitur neque damnat neque uexat. utpote 
 qui nec iudicem praestat, non inuenio, quomodo illi disciplinarum 
 ratio consistat, et quidem plenior. quale est enim. 
 ut praecepta constituat non executurus, ut delicta prohibeat 
 non uindicaturus, quia non iudicaturus, extraneus scilicet ab 
 omnibus sensibus seueritatis et animaduersionis? cur enim

 
 
 
 prohibet admitti quod non defendit admissum, cum multo 
 rectius non prohibuisset quod defensurus non esset quam ut 
 non defenderet quod prohibuisset? immo et permisisse directo 
 debuit, sine causa prohibiturus, ut non defensurus. nam et 
 nunc tacite permissum est quod sine ultione prohibetur. et 
 utique non aliud prohibet admitti quam quod non amat fieri. 
 stupidissimus ergo qui non offenditur facto quod non amat 
 fieri, quando offensa comes sit frustratae uoluntatis. aut si 
 offenditur, debet irasci; si irascitur, debet ulcisci. nam et 
 ultio fructus est irae et ira debitum offensae et offensa, ut 
 dixi, comes frustratae uoluntatis. sed non ulciscitur; ergo 
 nec offenditur, si non offenditur, ergo nec laeditur uoluntas 
 eius, cum fit quod noluit fieri: et fit iam delictum secundum 
 uoluntatem eius. quia non fit aduersus uoluntatem quod non 
 laedit uoluntatem. aut si hoc erit diuinae uirtutis siue bonitatis, 
 nolle quidem fieri et prohibere fieri, non moueri tamen, 
 si fiat, dicimus iam motum esse illum, qui noluit, et 
 uane non moueri ad factum qui motus sit ad non faciendum. 
 I quando noluit fieri; nolendo enim prohibuit. non 
 autem et iudicauit nolendo fieri et idcirco prohibendo? non 
 faciendum enim iudicauit et prohibendo pronuntiauit. ergo 
 et ille iam iudicat. si indignum est deum iudicare, aut si 
 eatenus dignum est deum iudicare, qua tantummodo nolit et 
 prohibeat non etiam defendat admissum, atquin nihil deo tam 
 indignum quam non exequi quod noluit et prohibuit admitti: 
 primo, quod qualicunque sententiae suae et legi debeat uindictam 
 in auctoritatem et obsequii necessitatem, secundo, 
 quia (boni) aemulum sit necesse est quod noluit admitti et

 
 
 
 nolendo prohibuit, malo autem parcere deum indignius sit 
 quam animaduertere, et quidem deo optimo, qui non alias 
 plane bonus sit, nisi mali aemulus, uti boni amorem odio 
 mali exerceat et boni tutelam expugnatione mali impleat.

Sed iudicat plane malum nolendo et damnat prohibendo, 
 dimittit autem non uindicando et absoluit non puniendo. o 
 deum ueritatis praeuaricatorem, sententiae suae circumscriptorem! 
 timet damnare quod damnat. timet odisse quod non 
 amat, factum sinit quod fieri non sinit, mauult ostendere quid 
 nolit quam probare. hoc erit bonitas imaginaria, disciplina 
 phantasma et ipsa, transfunctoria praecepta, secura delicta. 
 audite, peccatores, quique nondum hoc estis, ut esse possitis:\' 
 deus melior inuentus est, qui nec offenditur nec irascitur nec 
 ulciscitur, cui nullus ignis coquitur in gehenna, cui nullus 
 dentium frendor horret in exterioribus tenebris: bonus tantum 
 est. denique prohibet delinquere, sed litteris solis. in uobis 
 est, si uelitis illi obsequium subsignare. ut honorem deo 
 habuisse uideamini; timorem enim non uult atque adeo prae 
 se ferunt Marcionitae, quod deum suum omnino non timeant. 
 \'malus enim\', inquiunt, \'timebitur, bonus autem diligetur\', stulte, 
 quem dominum appellas negas timendum, cum hoc nomen 
 potestatis sit, etiam timendae? at quomodo diliges, nisi timeas 
 non diligere? plane nec pater tuus est, in quem competat et 
 amor propter pietatem et timor propter potestatem, nec legitimus 
 dominus, ut diligas propter humanitatem et timeas propter 
 disciplinam. sic denique plagiarii diliguntur, non etiam 
 timentur. non enim timebitur nisi iusta et ordinaria dominatio. 
 diligi autem potest etiam adultera; sollicitatione enim con-, 
 stat, non auctoritate, et adulatione. non potestate. quid denique

 

 
 
 
 adulantius quam delicta non exequi? age itaque, qui deum non 
 times quasi bonum, quid non in omnem libidinem ebullis, 
 summum, quod sciam, fructum uitae omnibus, qui deum non 
 timent? quid non frequentas tam sollemnes uoluptates circi 
 furentis et caueae saeuientis et scaenae lasciuientis? quid non 
 et in persecutionibus statim oblata acerra animam negatione 
 lucraris? absit, inquis, absit! ergo iam times delictum et 
 timendo probasti illum timeri, qui prohibet delictum. aliud 
 est, si eadem dei tui peruersitate quae non times obseruas, 
 qua et ille quod non uindicat prohibet. — multo adhuc uanius, 
 cum interrogati: quid fiet peccatori cuique die illo? respondent 
 abici illum. qua? si ab oculis, nonne et hoc iudicio agitur? 
 iudicatur enim abiciendus, et utique iudicio damnationis; nisi 
 si in salutem abicitur peccator, ut et hoc deo optimo competat. 
 et quid erit abici, nisi amittere id, quod erat consecuturus. 
 si non abiceretur, id est salutem? ergo salutis in detrimentum 
 abicietur, et hoc decerni non poterit nisi ab irato et offenso 
 et executore delicti, id est iudice.

Exitus autem illi abiecto quis? \'ab igni\', inquiunt, 
 \'creatoris deprehendetur\'. adeone nullum habet elemeutum uel 
 in hanc causam prouisum, quo peccatores suos uel sine saeuitia 
 releget, ne illos dedat creatori? quid tunc creator? credo. 
 sulphuratiorem eis gehennam praeparabit, ut blasphemis suis 
 scilicet; nisi quod deus zelotes fortassean desertoribus aduersarii 
 sui parcat. o deum usquequaque peruersum, ubique 
 inrationalem, in omnibus uanum, atque ita neminem! cuius 
 non statum, non condicionem, non naturam, non ullum ordinem 
 uideo consistere, iam nec ipsum fidei eius sacramentum. cui 
 enim rei baptisma quoque apud eum exigitur? si remissio

 
 
 
 delictorum est, quomodo uidebitur delicta dimittere qui non 
 uidebitur retinere, quia, si retineret, iudicaret? si absolutio 
 mortis est, quomodo absoluet a morte qui non deuinxit ad 
 mortem? damnasset enim, si a primordio deuinxisset. si regeneratio 
 est hominis, quomodo regenerat qui non generauit? 
 iteratio enim non competit ei, a quo quid nec semel factum 
 est. si consecutio est spiritus sancti, quomodo spiritum adtribuet 
 qui animam non prius contulit? quia suffectura est quodammodo 
 spiritus animae. signat igitur hominem numquam apud se 
 resignatum, lauat hominem numquam apud se coinquinatum. 
 et in hoc totum salutis sacramentum carnem mergit exortem 
 salutis? nec rusticus terram rigabit fructum non relaturam. 
 nisi tam uanus quam deus Marcionis. proinde. cum tantam sine 
 sarcinam siue gloriam infirmissimae aut indignissimae carni 
 imponit sanctitatem, quid aut onerat infirmam aut exornat 
 indignam? quid non salute remunerat quam onerat uel exornat? 
 quid fraudat mercedem operis, non rependens carni salutem? 
 quid et honorem sanctitatis in illa mori patitur?

Quid dicam autem de disciplinae uanitate, qua sanctificat 
 substantiam sanctam? non tingitur apud illum caro. 
 nisi uirgo, nisi uidua, nisi caeleps, nisi diuortio baptisma 
 mercata, quasi non etiam spadonibus ex nuptiis nata. sine 
 dubio ex damnatione coniugii institutio ista constabit. uideamus, 
 an iusta, non quasi destructuri felicitatem sanctitatis, ut aliqui 
 Nicolaitae, adsertores libidinis atque luxuriae, sed qui sanctitatem 
 sine nuptiarum damnatione nouerimus et sectemur et 
 praeferamus, non ut malo bonum, sed ut bono melius. non 
 enim proicimus, sed deponimus nuptias, nec praescribimus.

 

 
 
 
 sed suademus sanctitatem, seruantes et bonum et melius pro 
 uiribus cuiusque sectando, tunc denique coniugium exerte 
 defendentes, cum inimice accusatur spurcitiae nomine in 
 destructionem creatoris, qui proinde coniugium pro rei honestate 
 benedixit in crementum generis humani, quemadmodum 
 et uniuersum conditionis in integros et bonos usus. non ideo 
 autem et cibi damnabuntur, quia operosius exquisiti in gulam 
 committunt, [tunc] nec uestitus ideo accusabuntur, quia pretiosius 
 comparati in ambitionem tumescunt. sic nec matrimonii 
 res ideo despuentur, quia intemperantius diffusae in luxuriam 
 inardescunt. multum differt inter causam et culpam, inter 
 statum et excessum. ita huiusmodi non institutio, sed exorbitatio 
 reprobanda est, secundum censuram institutoris ipsius, 
 cuius est tam: crescite et multiplicamini, quam et: 
 non adulterabis et uxorem proximi tui non concupisces, 
 morte punientis et incestam, sacrilegam atque monstrosam 
 in masculos et in pecudes libidinum insaniam. sed 
 et si nubendi iam modus ponitur, quem quidem apud nos 
 spiritalis ratio paracleto auctore defendit, unum in fide matrimonium 
 praescribens, eiusdem erit modum figere, qui modum 
 aliquando diffuderat; is colliget, qui sparsit; is caedet siluam. 
 qui plantauit: is metet segetem, qui seminauit; is dicet: 
 superest, ut et qui uxores habent sic sint atque si 
 non habeant, cuius et retro fuit: crescite et multiplicamini: 
 eiusdem finis, cuius et initium. non tamen ut 
 accusanda caeditur silua, nec ut damnanda secatur seges, sed 
 ut tempori suo parens. sic et conubii res non ut mala securem 
 et falcem admittit sanctitatis, sed ut matura defungi, 
 ut ipsi sanctitati reseruata, cui cedendo praestaret esse. unde

 

 
 
 
 iam dicam deum Marcionis, cum matrimonium ut malum et 
 impudicitiae negotium reprobat, aduersus ipsam facere sanctitatem, 
 cui uidetur studere. materiam enim eius eradit, quia 
 si nuptiae non erunt, sanctitas nulla est. uacat enim abstinentiae 
 testimonium, cum licentia eripitur, quoniam ita quaedam 
 in diuersis probantur. sicut et uirtus in infirmitate 
 perficitur, sic et abstinentia nubendi in facultate dinoscitur. 
 quis denique abstinens dicetur sublato eo, a quo abstinendum 
 est? quae temperantia gulae in fame? quae ambitionis repudiatio 
 in egestate? quae libidinis infrenatio in castratione? iam 
 uero sementem generis humani compescere totum nescio an 
 hoc quoque optimo deo congruat. quomodo enim saluum 
 hominem uolet quem uetat nasci. de quo nascitur auferendo? 
 quomodo habebit in quo bonitatem suam signet, quem esse 
 non patitur? quomodo diliget cuius originem non amat? timet 
 forsitan redundantiam subolis, ne laboret plures liberando, ne 
 multos faciat haereticos, ne generosiores habeat Marcionitas 
 ex Marcionitis. non erit humanior duritia Pharaonis nascentium 
 enecatrix? nam ille animas adimit, hic non dat; ille aufert 
 de uita, hic non admittit in uitam. nihil apud ambos de homicidio 
 differt. sub utroque homo interficitur: sub altero iam 
 editus, sub altero edendus. gratus esses. o dee haeretice. si 
 esses, in dispositionem creatoris, quod marem et feminam 
 miscuit: utique enim et Marcion tuus ex nuptiis natus est. 
 
 Satis haec de deo Marcionis, quem et definitiones unicae 
 diuinitatis et condiciones statuum eius omnino non esse confirmant. 
 sed et totius opusculi series in hoc utique succedet. 
 proinde. si cui minus quid uidemur egisse, speret reseruatum

 

 
 
 
 suo tempori. sicut et ipsarum scripturarum examinationem, 
 quibus Marcion utitur.

Occasio reformandi opusculi huius. cui quid acciderit 
 primo libellulo praefati sumus, hoc quoque contulit nobis, uti 
 duobus diis aduersus Marcionem retractandis suum cuique 
 titulum et uolumen distingueremus pro materiae diuisione, 
 alterum deum definientes omnino non esse, alterum defendentes 
 digne deum esse, quatenus ita Pontico placuit alterum inducere 
 alterum excludere. non enim poterat aedificare mendacium sine 
 demolitione ueritatis. aliud subruere necesse habuit, ut quod 
 uellet ex trueret. sic aedificat qui propria paratura caret.\'
 
 Oportuerat autem in hoc solum disceptasse, quod nemo sit 
 deus ille, qui creatori superducitur, ut falso deo depulso regulis 
 certis et unicam et perfectam praescribentibus diuinitatem nihil 
 iam quaereretur in deum uerum, quem quanto constaret esse. 
 — sic quoque, dum alium esse non constat — tanto qualemcumque 
 sine controuersia haberi deceret, adorandum potius 
 quam iudicandum et demerendum magis quam retractandum. 
 [uel quam timendum ob seueritatem. I quid enim amplius 
 homini necessarium quam cura in deum uerum. in quem, ut

 
 
 + 
 ita dixerim, inciderat, quia alius deus non erat?

at nunc 
 negotium patitur deus omnipotens, dominus et conditor uniuersitatis. 
 ideo tantum, opinor, quia a primordio notus est, 
 quia numquam latuit, quia semper inluxit, etiam ante Romulum 
 ipsum, nedum ante Tiberium; nisi quod solis haereticis 
 cognitus non est, qui ei negotium faciunt, propterea alium 
 deum existimantes praesumendum, quia quem constat esse 
 reprehendere magis possunt quam negare, de arbitrio sensus 
 sui pensitantes deum, proinde atque si caecus aliqui uel 
 fluitantibus oculis ideo alium solem praesumere uelit mitiorem 
 et salubriorem, quia quem uideat non uidet. unicus sol est. 
 o homo, qui mundum hunc temperat: et quando non putas, 
 optimus et utilis, et cum tibi acrior et infestior uel etiam 
 sordidior atque corruptior, rationi tamen suae par est. eam 
 si tu perspicere non uales, iam nec ullius alterius solis, si 
 qui fuisset, radios sustinere potuisses, utique maioris. nam qui 
 (in) inferiorem deum caecutis, quid in sublimiorem? quin potius\' 
 infirmitati tuae parcis nec in periculum extenderis, habens 
 deum certum et indubitatum et hoc ipso satis uisum, cum 
 id primum conspexeris, eum esse, quem non scias nisi ex parte. 
 qua uoluit ipse? sed deum quidem ut sciens non negas, ut 
 nesciens retractas, immo et accusas quasi sciens, quem si 
 scires, non accusares, immo nec retractares. reddens nomen 
 illi negas substantiam nominis, id est magnitudinem, [quae 
 deus dicitur] non tantam eam agnoscens. quantam si homo 
 omnifariam nosse potuisset, magnitudo non esset. ipse (Esaias.)

 
 
 
 iam [apostolus tunc prospiciens haeretica corda: quis, inquit, 
 cognouit sensum domini, aut quis illi consiliarius 
 fuit? aut ad quem consultauit, aut uiam intellectus 
 et scientiae quis demonstrauit ei? cui et 
 apostolus condicet: o profundum diuitiarum etsophiae 
 dei, ut (in)inuestigabilia iudicia eius, utique dei 
 iudicis, et (in)inuestigabiles uiae eius, utique intellectus 
 et scientiae, quas ei nemo monstrauit, nisi forte isti censores 
 diuinitatis, dicentes: \'sic non debuit deus\' et: (sic magis debuit), 
 quasi cognoscat aliquis, quae sint in deo, nisi spiritus dei. 
 mundi autem habentes spiritum, non agnoscentes in sapientia 
 dei per sapientiam deum, consultiores sibimet uidentur deo, 
 quoniam sicut sapientia mundi stultitia est penes deum, ita 
 et sapientia dei stultitia est penes mundum. sed nos scimus 
 stultum dei sapientius hominibus et inualidum 
 dei ualidius hominibus. et ita deus tunc maxime magnus, 
 cum homini pusillus, et tunc maxime optimus, cum 
 homini non bonus, et tunc maxime unus, cum homini duo 
 aut plures. quodsi a primordio homo animalis, non recipiens 
 quae sunt spiritus, stultitiam existimauit dei legem, ut quam 
 obseruare neglexit, ideoque non habendo fidem etiam quod 
 uidebatur habere ademptum est illi, paradisi gratia et familiaritas 
 dei, per quam omnia dei cognouisset si oboedisset, quid 
 mirum, si, redhibitus materiae suae et in ergastulum terrae 
 laborandae relegatus in ipso opere prono et deuexo ad terram, 
 usurpatum ex illa spiritum mundi uniuerso generi suo tradidit, 
 dumtaxat animali et haeretico, non recipienti quae sunt dei?

 

 
 
 
 aut quis dubitabit ipsum illud Adae delictum haeresin pronuntiare, 
 quod per electionem suae potius quam diuinae sententiae 
 admisit? nisi quod Adam numquam figulo suo dixit: 
 non prudenter definxisti me. confessus est seductionem, non 
 occultauit seductricem. rudis admodum haereticus fuit. non): 
 obaudiit, non tamen blasphemauit creatorem nec reprehendit 
 auctorem, quem a primordio sui et bonum et optimum 
 inuenerat et ipse, si forte, iudicem fecerat. [a primordio.\'

Igitur oportebit ineuntes examinationem in deum notum, I 
 si quaeritur in qua conditione sit notus, ab operibus eius 
 incipere, quae priora sunt homine, ut statim cum ipso comperta 
 bonitas eius et exinde constituta atque praescripta aliquem 
 sensum suggerat nobis intellegendi, qualiter sequens rerum 
 ordinatio euaserit. possunt autem discipuli Marcionis recognoscentes 
 bonitatem dei nostri dignam quoque deo agnoscere per 
 eosdem titulos, per quos indignam ostendimus in deo illorum.i 
 iam hoc ipsum, quod materia est agnitionis suae, non apud 
 alium inuenit, sed de suo sibi fecit. prima denique bonitas 
 creatoris, qua se deus noluit in aeternum latere, id est non 
 esse aliquid, cui deus cognosceretur. quid enim tam bonum 
 quam notitia et fructus dei? nam etsi nondum apparebat hoc 
 bonum esse, quia nondum erat quicquam, cui appareret, sed 
 deus praesciebat, quid boni appariturum esset, et ideo in suam 
 summam commisit bonitatem, apparituri boni negotiatricem.I 
 non utique repentinam, nec obuenticiae [bonitatis] nec prouocaticiae 
 animationis, quasi exinde censendam, quo coepit 
 operari. si enim ipsa constituit initium exinde, quo coepit 
 operari, non habuit initium ipsa, cum fecit. initio autem facto 
 ab ea, (ab ea) etiam ratio temporum nata est, utpote quibus i

 

 
 
 
 distinguendis et notandis sidera et luminaria caelestia disposita 
 sunt. erunt enim, inquit, in tempora et menses et 
 annos. ergo nec tempus habuit ante tempus quae fecit tempus, 
 sicut nec initium ante initium quae constituit initium. atque 
 ita carens et ordine initii et modo temporis de inmensa et 
 interminabili aetate censebitur nec poterit repentina uel obuenticia 
 et prouocaticia reputari, non habens unde reputetur, id 
 est aliquam temporis speciem, sed (est) aeterna et deo ingenita 
 et perpetua praesumenda ac per hoc deo digna, suffundens 
 iam hinc bonitatem dei Marcionis, non dico initiis et temporibus, 
 sed ipsa malitia creatoris posteriorem, si tamen malitia 
 potuit a bonitate committi.

Igitur cum cognoscendo deo hominem prospexisset bonitas 
 dei ipsius, etiam hoc praeconio suo addidit, quod prius 
 domicilium homini commentata est aliquam [postmodum] molem 
 maximam, postmodum et maiorem, ut in magna tamquam in 
 minore proluderet atque proficeret et ita de bono dei, id est 
 de magno, ad optimum quoque eius, id est ad maius habitaculum, 
 promoueretur. adhibet operi bono optimum etiam 
 ministrum, sermonem suum: eructauit, inquit, cor meum 
 sermonem optimum. agnoscat hinc primum fructum optimum, 
 utique optimae arboris, Marcion. imperitissimus rusticus 
 quidem malam in bonam inseruit. sed non ualebit blasphemiae 
 surculus; arescet cum suo artifice et ita se bonae arboris 
 natura testabitur. aspice ad summam, qualia sermo fructificauerit: 
 et dixit deus: fiat, et factum est, et uidit 
 deus quia bonum, non quasi nesciens bonum nisi uideret, 
 sed quia bonum, ideo uidens, honorans et consignans et dispungens 
 bonitatem operum dignatione conspectus. sic et

 

 

 

 
 
 
 benedicebat quae benefaciebat, ut tibi totus deus commendaretur, 
 bonus et dicere et facere. male dicere adhuc sermo 
 non norat, quia nec malefacere. uidebimus causas, quae hoc 
 quoque a deo exegerunt. interim mundus ex bonis omnibus 
 constitit, satis praemonstrans, quantum boni pararetur illi, cui 
 praeparabatur hoc totum. quis denique dignus incolere dei 
 opera quam ipsius imago et similitudo? eam quoque bonitas 
 et quidem operantior operata est, non imperiali uerbo, sed 
 familiari manu, etiam uerbo blandiente praemisso: faciamus 
 hominem ad imaginem et similitudinem nostram. 
 bonitas dixit; bonitas finxit de limo in tantam substantiam 
 carnis, ex una materia tot qualitatibus exstructam; bonitas 
 inflauit in animam, non mortuam, sed uiuam; bonitas praefecit 
 uniuersis fruendis atque regnandis, etiam cognomiuandis; bonitas 
 amplius delicias adiecit homini, ut, quamquam totius orbis . 
 possidens, in amoenioribus moraretur, translatus in paradisum 
 — iam tunc de mundo in ecclesiam —; eadem bonitas et adiutorium 
 prospexit, ne quid non boni. non est enim, inquit, bonum 
 solum esse hominem. sciebat illi sexum Mariae et deinceps 
 ecclesiae profuturum. sed et quam arguis legem, quam in 
 controuersias torques, bonitas irrogauit, consulens homini, quo 
 deo adhaereret, ne non tam liber quam abiectus uideretur, 
 aequandus famulis suis, ceteris animalibus, solutis a deo et 
 ex fastidio liberis, sed ut solus homo gloriaretur, quod solus 
 dignus fuisset, qui legem a deo sumeret, utque animal rationale, 
 intellectus et scientiae capax, ipsa quoque libertate 
 rationali contineretur, ei subiectus, qui subiecerat illi omnia. 
 cuius legis obseruandae consilium bonitas pariter adscripsit: qua

 

 
 
 
 die autem ederitis, morte moriemini. benignissime 
 enim demonstrauit exitum transgressionis, ne ignorantia periculi 
 neglegentiam iuuaret obsequii. porro si legis imponendae 
 ratio praecessit, sequebatur etiam obseruandae, ut poena transgressioni 
 adscriberetur, quam tamen euenire noluit qui ante 
 praedixit. I agnosce igitur bonitatem dei nostri interim uel 
 bucusque ex operibus bonis, ex benedictionibus bonis, ex indulgentiis, 
 ex prouidentiis, ex legibus et praemonitionibus bonis 
 et benignis.\'

Iam hinc ad quaestiones t omnes, o canes, quos foras 
 apostolus expellit, latrantes in deum ueritatis. haec sunt argumentationum 
 ossa, quae obroditis: (si deus bonus et praescius 
 futuri et auertendi mali potens, cur hominem, et quidem imaginem 
 et similitudinem suam, immo et substantiam suam, per 
 animae scilicet censum, passus est labi de, obsequio legis in 
 mortem, circumuentum a diabolo? si enim et bonus, qui 
 euenire tale quid nollet, et praescius, qui euenturum non ignoraret, 
 et potens, qui depellere ualeret, nullo modo euenisset 
 quod sub his tribus condicionibus diuinae maiestatis euenire 
 non posset. quod si euenit, absolutum est e contrario deum 
 neque bonum credendum neque praescium neque potentem; 
 siquidem in quantum nihil tale euenisset, si talis deus, id est 
 bonus et praescius et potens, in tantum ideo euenit, quia non 
 talis deus), ad haec prius est istas species in creatore defendere, 
 quae in dubium uocantur, bonitatem dico et praescientiam 
 et potentiam. nec immorabor huic articulo, praeeunte definitione 
 etiam ipsius Christi ex operibus ineundae probationis. 
 opera creatoris utrumque testantur, et bonitatem eius, qua 
 bona, sicut ostendimus, et potentiam, qua tanta, et quidem 
 ex nihilo. nam et si ex aliqua materia, ut quidam uolunt,

 

 

 
 
 
 hoc ipso tamen ex nihilo; dum non id fuerunt, quod sunt. 
 postremo uel sic magna, dum bona, uel sic deus potens, dum 
 omnia ipsius, unde et omnipotens. de praescientia uero quid 
 dicam, quae tantos habet testes, quantos fecit prophetas? 
 quamquam quis praescientiae titulus in omnium auctore. 
 qui uniuersa utique (et) disponendo praesciit et praesciendo 
 disposuit? certe ipsam transgressionem, quam nisi praescisset. 
 nec cautionem eius delegasset sub metu mortis. igitur si et 
 fuerunt in deo istae facultates, prae quibus nihil mali euenire 
 homini aut potuisset aut debuisset, et nihilominus euenit. 
 uideamus et hominis condicionem, ne per illam potius euenerit 
 quod per deum euenire non potuit. liberum et sui arbitrii et 
 suae potestatis inuenio hominem a deo institutum, nullam 
 magis imaginem et similitudinem dei in illo animaduertens 
 quam eiusmodi status formam. neque enim facie et corporalibus 
 lineis, tam uariis in genere humano, ad uniformem 
 deum expressus est, sed in ea substantia, quam ab ipso deo 
 traxit, id est anima, ad formam dei, spondentis et arbitrii 
 sui libertatem et potestatem, signatus est. hunc statum eius 
 confirmauit etiam ipsa lex tunc a deo posita. non enim poneretur 
 lex ei, qui non haberet obsequium debitum legi in 
 sua potestate, nec rursus comminatio mortis transgressioni 
 adscriberetur, si non et contemptus legis in arbitrii libertatem 
 homini deputaretur. sic et in posteris legibus creatoris inuenias. 
 proponentis ante hominem bonum et malum, uitam et mortem. 
 sed nec alias totum ordinem disciplinae per praecepta dispositum 
 a uocante deo, et minante et hortante, nisi et ad 
 obsequium et ad contemptum libero et uoluntario homini.

Sed quoniam ex hoc iam intellegimur eo struentes liberam 
 hominis potestatem arbitrii sui, ut quod ei euenit non deo, 
 sed ipsi debeat exprobrari, ne et tu hinc iam opponas non 
 ita illum institui debuisse, si libertas et potestas arbitrii exitiosa 
 futura esset, hoc quoque prius defendam ita institui debuisse, 
 quo fortius commendem et ita institutum et digne deo 
 institutum, potiore ostensa ea causa, quae ita fecit institui. 
 bonitas dei et ratio eius huic quoque instituto patrocinabuntur, 
 in omnibus conspirantes apud deum nostrum. nec ratio enim 
 sine bonitate ratio est nec bonitas sine ratione bonitas, nisi 
 forte penes deum Marcionis inrationaliter bonum, sicut ostendimus. 
 oportebat deum cognosci. bonum hoc utique et rationale. 
 oportebat dignum aliquid esse, quod deum cognosceret. quid 
 tam dignum prospici posset quam imago dei et similitudo? 
 et hoc bonum sine dubio et rationale. oportebat igitur imaginem 
 et similitudinem dei liberi arbitrii et suae potestatis 
 institui, in qua hoc ipsum imago et similitudo dei deputaretur, 
 arbitrii scilicet libertas et potestas. in quam rem ea substantia 
 homini accommodata est, quae huius status esset, adflatus dei, 
 utique liberi et suae potestatis. sed et alias quale erat, ut 
 totius mundi possidens homo non inprimis animi sui possessione 
 regnaret, aliorum dominus sui famulus? habes igitur et 
 bonitatem dei agnoscere ex dignatione et rationem ex dispositione. 
 sola nunc bonitas deputetur quae tantum homini 
 largita sit, id est arbitrii libertatem; aliud sibi ratio defendat: 
 in eiusmodi institutionem. nam bonus natura deus solus. 
 qui enim quod est sine initio habet, non institutione habet 
 illud. sed natura. homo autem, qui totus ex institutione est, 
 habens initium, cum initio sortitus est formam, qua esset, atque 
 ita non natura in bonum dispositus est, sed institutione, non 
 suum habens bonus esse, quia non natura in bonum

 
 
 
 dispositus est, sed institutione, secundum institutorem bonum, 
 scilicet bonorum conditorem. ut ergo bonum iam suum haberet 
 homo, emancipatum sibi a deo, et fieret proprietas iam boni 
 in homine et quodammodo natura, de institutione adscripta 
 est illi quasi libripens emancipati a deo boni libertas et 
 potestas arbitrii, quae efficeret bonum ut proprium iam sponte 
 praestari ab homine, — quoniam hoc et ratio bonitatis exigeret. 
 uoluntarie exercendae, ex libertate scilicet arbitrii, non fauente . 
 institutioni non seruiente — ut ita demum bonus consisteret 
 homo, si secundum institutionem quidem, sed ex uoluntate 
 iam bonus inueniretur, quasi de proprietate naturae, \' proinde 
 ut et contra malum — nam et illud utique deus prouidebat — 
 ut fortior homo praetenderet, liber scilicet et suae potestatis. 
 quia si careret hoc iure, ut bonum quoque non uoluntate obiret 
 sed necessitate, usurpabilis etiam malo futurus esset ex infirmitate 
 seruitii, proinde et malo sicut bono famulus. tota ergo 
 libertas arbitrii in utramque partem concessa est illi, ut sui 
 dominus constanter occurreret et bono sponte seruando et malo 
 sponte uitando, quoniam et alias positum hominem sub iudicio 
 dei oportebat iustum illud efficere de arbitrii sui meritis. liberi 
 scilicet. ceterum nec boni nec mali merces iure pensaretur 
 ei, qui aut bonus aut malus necessitate fuisset inuentus, non 
 uoluntate. in hoc et lex constituta est, non excludens, sed 
 probans libertatem de obsequio sponte praestando uel transgressione 
 sponte committenda: ita in utrumque exitum libertas 
 patuit arbitrii. igitur si et bonitas et ratio dei inuenitur circa 
 libertatem arbitrii concessam homini, non oportet omissa prima 
 definitione bonitatis atque rationis, quae ante omnem tractatum ; 
 constituenda est. post (e) factis praeiudicare non ita deum

 
 
 
 instituere debuisse, quia aliter quam deo deceret euasit, sed dispecto, 
 quia ita debuerit instituere, saluo eo quod dispectum 
 est cetera explorare. ceterum facile est offendentes statim in 
 hominis ruinam, antequam condicionem eius inspexerint, in 
 auctorem referre quod accidit, quia nec auctoris examinata sit 
 ratio. denique et bonitas dei a primordio operum perspecta 
 persuadebit nihil a deo mali euenire potuisse, et libertas hominis 
 recogitata se potius ream ostendet (eius,) quod ipsa commisit.-

Hac definitione omnia deo salua sunt: et natura bonitatis 
 et ratio dispositionis et praescientiae et potentiae copia. exigere 
 tamen a deo debes et grauitatem summam et fidem praecipuam 
 in omni institutione eius, ut desinas quaerere, an deo nolente 
 potuerit quid euenire. tenens enim grauitatem et fidem dei, 
 bonis et rationalibus institutionibus eius uindicandas, nec illud 
 miraberis, quod deus non intercesserit aduersus ea, quae noluit 
 euenire, ut conseruaret ea, quae uoluit. si enim semel homini 
 permiserat arbitrii libertatem et potestatem et digne permiserat, 
 sicut ostendimus, utique fruendas eas ex ipsa institutionis 
 auctoritate permiserat, fruendas autem, quantum in ipso, secundum 
 ipsum, id est secundum deum, id est in bonum, - quis 
 enim aduersus se permittet aliquid? — qu-antum uero in 
 homine, secundum motus libertatis ipsius, — quis enim non 
 hoc praestat ei, cui quid semel frui, praestat, ut pro animo et 
 arbitrio suo fruatur? — igitur consequens erat, uti deus secederet 
 a libertate semel\'concessa homini, id est contineret in 
 semetipso et praescientiam et praepotentiam suam, per quas 
 intercessisse potuisset, quominus homo male libertate sua frui 
 adgressus in periculum laberetur. si enim intercessisset, rescidisset 
 arbitrii libertatem, quam ratione et bonitate permiserat. 
 denique puta intercessisse, puta rescidisse illum arbitrii

 
 
 
 libertatem, dum reuocat ab arbore, dum ipsum circumscriptorem 
 colubrum a congressu feminae arcet: nonne exclamaret Marcion: 
 o dominum futtilem, instabilem, infidelem, rescindentem quae 
 instituit? cur permiserat liberum arbitrium, si intercedit? cur 
 intercedit, si permisit? eligat, ubi semetipsum erroris notet. 
 (in) institutione an in rescissione. nonne tunc magis deceptus 
 ex impraescientia futuri uideretur, cum obstitisset? et quod 
 quasi ignorans, quomodo euasurum esset, indulserat, quis non 
 diceret? sed et si praescierat male hominem institutione sua 
 usurum, quid tam dignum deo quam grauitas, quam fides 
 institutionum qualiumcumque? uidisset homo, si non bene 
 dispunxisset quod bene acceperat. ipse legi reus fuisset, cui 
 obsequi noluisset, non (deus.) aut legislator ipse fraudem legi 
 suae faceret, non sinendo praescriptum eius impleri? I haec 
 dignissime peroraturus in creatorem, si libero arbitrio hominis 
 ex prouidentia et potentia, qua exigis, obstitisset, nunc tibi 
 insusurra pro creatore, et grauitatem [et patientiam] et fidem 
 (in) institutionibus suis functo ut et rationalibus et bonis.

Usque enim ad uiuendum solummodo produxerat hominem. 
 ut non ad recte uiuendum, in respectu dei scilicet legisque 
 eius. igitur uiuere quidem illi ipse praestiterat, facto in

 

 
 
 
 animam uiuam, recte uero uiuere demandarat, admonito in legis 
 obsequium. ita non in mortem institutum hominem probat qui 
 (et) nunc cupit in uitam restitutum, malens peccatoris paenitentiam 
 quam mortem. igitur sicut deus homini uitae statum 
 induxit, ita homo sibi mortis statum adtraxit, et hoc non per 
 infirmitatem, sicuti nec per ignorantiam, ne quid auctori imputaretur. 
 nam etsi angelus qui seduxit, sed liber et suae 
 potestatis qui seductus est, sed imago et similitudo dei fortior 
 angelo, sed adflatus dei generosior spiritu materiali, quo angeli 
 constiterunt, — qui facit, inquit, spiritus angelos et 
 apparitores flammam ignis — quia nec uniuersitatem 
 homini subiecisset infirmo dominandi et non potiori angelis. 
 quibus nihil tale subiecit. sic nec legis pondus imposuisset 
 — si grauis lex — inualido sustinendi, nec quem excusabilem 
 sciret nomine imbecillitatis. eum definitione mortis conuenisset. 
 postremo non libertate nec potestate arbitrii fecisset infirmum, 
 sed potius defectione earum. atque adeo eundem hominem, 
 eandem substantiam animae, eundem Adae statum eadem arbitrii 
 libertas et potestas uictorem efficit hodie de eodem diabolo, 
 cum secundum obsequium legum dei administratur.

Quoquo tamen, inquis, modo substantia creatoris delicti 
 capax inuenitur, cum adflatus dei, id est anima, in homine 
 deliquit nec potest non ad originalem summam referri corruptio 
 portionis. ad hoc interpretanda erit qualitas animae. inprimis 
 tenendum quod Graeca scriptura signauit, adflatum nominans, 
 non spiritum. quidam enim de Graeco interpretantes non

 

 
 
 
 recogitata differentia nec curata proprietate uerborum pro 
 adflatu spiritum ponunt et dant haereticis occasionem spiritum 
 dei delicto infuscandi, id est ipsum deum. et usurpata iam 
 quaestio est. intellege itaque adflatum minorem spiritu esse. 
 ut aurulam eius, et si de spiritu accidit, non tamen spiritum. 
 nam et aura uento rarior, et si de uento aura, non tamen 
 uentus. [aura] capit etiam imaginem spiritus dicere flatum. 
 nam et ideo homo imago dei, id est spiritus; deus enim 
 spiritus. imago ergo spiritus flatus. porro imago ueritati non 
 usquequaque adaequabitur. aliud est enim secundum ueritatem 
 esse, aliud ipsam ueritatem esse. sic et adflatus, cum imago 
 sit spiritus, non potest ita imaginem dei comparare, ut, quia 
 ueritas, id est spiritus, id est deus, sine delicto est, ideo et 
 imago, id est adflatus, (id est homo,) non debuerit admisisse 
 delictum. in hoc erit imago minor ueritate et adflatus spiritu 
 inferior, habens illas utique lineas dei, qua inmortalis, [anima] 
 qua libera et sui arbitrii, qua praescia plerumque, qua rationalis, 
 capax intellectus et scientiae, tamen et in his imago 
 et non usque ad ipsam uim diuinitatis; sic nec usque ad 
 integritatem a delicto, quia hoc soli deo cedit, id est ueritati. 
 et hoc solum imagini non licet. sicut enim imago, cum omnes 
 lineas exprimat ueritatis, ui tamen ipsa caret, non habens 
 motum, ita et anima, imago spiritus, solam uim eius exprimere 
 non ualuit, id est non delinquendi felicitatem. ceterum 
 non esset anima, sed spiritus, nec homo qui animam sortitus 
 est, sed deus. et alias autem non omne, quod dei erit, deus 
 habebitur, ut expostules deum et adflatum, id est uacuum a 
 delicto, quia dei sit adflatus. nec tu enim, si in tibiam flaueris.

 
 
 
 hominem tibiam feceris, quamquam de anima tua flaueris. 
 sicut et deus de spiritu suo. denique cum manifeste scriptura 
 dicat flasse deum in faciem hominis et factum hominem in 
 animam uiuam, non in spiritum uiuificatorem, separauit eam 
 a condicione factoris. opus enim aliud sit necesse est ab 
 artifice, id est inferius artifice. nec urceus enim factus a figulo 
 ipse erit figulus; ita nec adflatus factus a spiritu ideo erit 
 spiritus. ipsum quod anima uocitatus est flatus, uide, ne etiam 
 de adflatus condicione transierit in aliquam diminutiorem qualitatem. 
 ergo, inquis, dedisti animae infirmitatem supra negatam. 
 plane, cum illam exigis deo parem, id est delicti inmunem, 
 dico infirmam; cum uero ad angelum prouocatur, fortiorem 
 defendam necesse est dominum uniuersitatis, cui iam angeli 
 administrant, qui etiam angelos iudicaturus est, si in dei lege 
 constiterit, quod in primordio noluit. hoc ipsum ergo potuit 
 adflatus dei admittere; potuit, sed non debuit. potuisse enim 
 habuit per substantiae exilitatem, qua adflatus, non spiritus, 
 non debuisse autem per arbitrii potestatem, qua liber, non 
 seruus, adsistente amplius demonstratione non delinquendi sub 
 comminatione moriendi, qua substrueretur substantiae exilitas 
 et regeretur sententiae libertas. itaque non per illud iam 
 uideri potest anima deliquisse, quod illi cum deo adfine est. 
 id est per adflatum, sed per illud, quod substantiae accessit. 
 id est per liberum arbitrium, a deo quidem rationaliter adtributum, 
 ab homine uero qua uoluit agitatum. quod si ita se 
 habet, omnis iam dei dispositio de mali exprobratione purgatur. 
 libertas enim arbitrii non ei culpam suam respuet, a quo data 
 est, sed a quo non ut debuit administrata est. quod denique 
 malum describes creatori?si delictum hominis, non erit dei quod 
 est hominis, nec idem habendus est delicti auctor qui inuenitur 
 interdictor, immo et condemnator. si mors malum, nec mors

 

 
 
 
 comminatori suo, sed contemptori faciet inuidiam. ut auctori. contemnendo 
 enim eam fecit, non utique futuram, si non contempsisset.

Sed et si [non] ab homine in diabolum transcripseris mali 
 elogium, ut in instinctorem delicti, uti sic quoque in creatorem 
 dirigas culpam ut in auctorem diaboli, — qui facit, 
 (inquit,) angelos spiritus — ergo quod factus a deo est, id 
 est angelus, id erit eius qui fecit, quod autem factus a deo non 
 est, id est diabolus. id est delator, superest ut ipse sese 
 fecerit, deferendo de deo, et quidem falsum, primo. quod deus 
 illos ex omni ligno edere uetuisset, dehinc, quasi morituri non 
 essent, si edissent, tertio, quasi deus illis inuidisset diuinitatem. 
 unde igitur malitia mendacii et fallaciae in homines et 
 infamiae in deum? a deo utique non, qui et (hunc) angelum ex 
 forma operum bonorum instituit bonum. denique sapientissimus 
 omnium editur ante quam diabolus; nisi malum est sapientia. 
 et si euoluas Ezechielis prophetiam, facile animaduertes tam 
 institutione bonum angelum illum quam sponte corruptum. 
 in persona enim principis Sor ad diabolum pronuntiatur: et 
 factus est sermo domini ad me dicens: fili hominis. 
 sume planctum super principem Sor et dices: haec. 
 dicit dominus: tu es resignaculum similitudinis, 
 qui scilicet integritatem imaginis et similitudinis resignueris, 
 corona decoris — hoc ut eminentissimo 
 angelorum, ut archangelo, ut sapientissimo omnium —: in 
 deliciis paradisi dei tui natus es; — illic enim. ubi 
 deus in secunda animalium figurae formatione angelos fecerat. lapidem 
 optimum indutus es. sardium, topazium. 
 smaragdum, carbunculum, sapphirum. iaspin, lyncurium, 
 achaten, am ethystum, chrysolithum,

 

 
 
 
 beryllum. onychinum, et auro replesti horrea tua et 
 thesauros tuos. exqua die conditus es, cum Cherub 
 imposui te in monte sancto dei, fuisti in medio 
 lapidum igneorum. fuisti inuituperabilis in diebus 
 tuis, ex qua die conditus es, donec inuentae 
 sunt laesurae tuae: de multitudine negotiationis 
 tuae promas tuas replesti et deliquisti, et cetera, 
 quae ad suggillationem angeli, non ad illius principis proprie 
 pertinere manifestum est eo, quod nemo hominum in paradiso 
 dei natus sit, ne ipse quidem Adam, translatus potius illuc, 
 nec cum Cherub impositus in monte sancto dei, id est in 
 sublimitate caelesti, de qua satanan dominus quoque decidisse 
 testatur, nec inter lapides igneos demoratus, inter gemmantes 
 siderum ardentium radios, unde etiam quasi fulgur deiectus 
 est satanas. sed ipse auctor delicti in persona peccatoris 
 uiri denotabatur, retro quidem inuituperabilis a die conditionis 
 suae, a deo in bonum conditus ut a bono conditore inuituperabilium 
 conditionum et excultus omni gloria angelica et 
 apud deum constitutus, qua bonus apud bonum, postea uero 
 a semetipso translatus in malum. ex quo enim, inquit, 
 apparuerunt laesurae tuae, illi eas reputans, quibus 
 scilicet laesit hominem electum a dei obsequio. et deliquit 
 ex illo, ex quo delictum seminauit, atque ita exinde negotiationis, 
 id est malitiae suae, multitudinem exercuit, delictorum 
 scilicet censum, non minus et ipse liberi arbitrii institutus, 
 ut spiritus. nihil enim deus proximum sibi non libertate eiusmodi 
 ordinasset. quem tamen et praedamnando testatus est 
 ab institutionis forma libidine propria conceptae ultro malitiae ,

 

 
 
 
 exprbitasse, et commeatum operationibus eius admetiendo rationem 
 bonitatis suae egit, eodem consilio differens extinctionem 
 diaboli quo hominis restitutionem. certamini enim dedit spatium.I 
 ut et homo eadem arbitrii libertate elideret inimicum, qua 
 succiderat illi, probans suam. non dei culpam, et ita salutem 
 digne per uictoriam recuperaret. et diabolus amarius puniretur 
 ab eo, quem eliserat ante, deuictus, et deus tanto magis bonus 
 inueniretur, sustinens hominem gloriosiorem in paradisum ad 
 licentiam decerpendae arboris uitae iam de uita regressurum.

Igitur usque ad delictum hominis deus a primordio 
 tantum bonus, exinde iudex et seuerus et, quod Marcionitae 
 uolunt, saeuus: statim mulier in doloribus parere et uiro seruire 
 damnatur, sed quae ante sine ulla contristatione per benedictionem 
 incrementum generis audierat, ■— crescite, tantum, 
 et multiplicamini — sed quae in adiutorium masculo. 
 non in seruitium fuerat destinata; statim et terra maledicitur. 
 sed ante benedicta; statim tribuli et spinae, sed ante foenum et 
 herbae et arborum fructuosa; statim sudor et labor panis. 
 sed ante ex omni ligno uictus inmunis et alimenta secura. 
 exinde homo ad terram, sed ante de terra; exinde ad mortem. 
 sed ante ad uitam; exinde in scorteis uestibus, sed ante sine 
 scrupulo nudus. ita prior bonitas dei secundum naturam. 
 seueritas posterior secundum causam. illa ingenita, haec accidens; 
 illa propria, haec accommodata; illa edita, haec adhibita. 
 nec natura enim inoperatam debuit continuisse bonitatem nec 
 causa dissimulatam euasisse seueritatem. alteram sibi, alteram 
 rei deus praestitit. incipe nunc etiam iudicis statum ut adfinem 
 mali arguere, qui idcirco alium deum somniasti, solummodo 
 bonum, quia non potes iudicem; quamquam et illum 
 aut iudicem ostendimus, aut si non iudicem, certe peruersum

 

 
 
 
 ac uanum disciplinae non uindicandae, id est non iudicandae, 
 constitutorem. non reprobus autem deum iudicem qui non 
 iudicem deum probas: ipsam sine dubio iustitiam accusare 
 debebis, quae iudicem praestat, aut t da eam in species 
 malitiae deputare, id est iniustitiam in titulos bonitatis adscribere. 
 tunc enim iustitia malum, si iniustitia bonum. 
 porro cum cogeris iniustitiam de pessimis pronuntiare, eodem 
 iugo urgeris iustitiam de optimis censere. nihil enim aemulum 
 mali non bonum, sicut et boni aemulum nihil non malum. 
 igitur quanto malum iniustitia, tanto bonum iustitia. nec 
 species solummodo, sed tutela reputanda bonitatis, quia bonitas, 
 nisi iustitia regatur, ut iusta sit. non erit bonitas, Isi iniusta 
 sit, nihil enim bonum quod iniustum, bonum autem omne 
 quod iustum.

Ita si societas et conspiratio bonitatis atque iustitiae 
 separationem earum non potest capere, quo ore constitues 
 diuersitatem duorum deorum in separatione, seorsum deputans 
 deum bonum et seorsum deum iustum? illic consistit bonum 
 ubi et iustum, a primordio denique creator tam bonus quam 
 et iustus. pariter utrumque processit. bonitas eius operata 
 est mundum. iustitia modulata est, quae etiam, dum mundum 
 iudicauit ex bonis faciendum, [quia] cum bonitatis consilio 
 iudicauit. iustitiae opus est, quod inter lucem et tenebras 
 separatio pronuntiata est, inter diem et noctem, inter caelum 
 et terram, inter aquam superiorem et inferiorem, inter maris 
 coetum et aridae molem, inter luminaria maiora et minora,

 

 
 
 
 diurna atque nocturna, inter marem et feminam. [et] inter arborem 
 agnitionis [mortis] et uitae, inter orbem et paradisum, inter 
 aquigena et terrigena animalia. omnia ut bonitas concepit, ita 
 iustitia distinxit. totum hoc iudicato dispositum et ordinatum 
 est. omnis situs habitus effectus motus status ortus occasus 
 singulorum elementorum iudicia sunt creatoris, ne putes eum 
 exinde iudicem definiendum, quo malum coepit, atque ita 
 iustitiam de causa mali offusces. his enim modis ostendimus: 
 eam cum auctrice omnium bonitate prodisse, ut et ipsam 
 ingenitam deo et naturalem nec obuenticiam deputandam, quae 
 in domino inuenta sit arbitratrix operum eius.

At enim ut malum postea erupit atque inde iam coepit 
 bonitas dei cum aduersario agere, aliud quoque negotium eadem 
 illa iustitia dei nacta est, iam secundum aduersationem dirigendae 
 bonitatis, ut, seposita libertate eius, qua et ultro deus 
 bonus, pro meritis cuiusque pensetur, dignis offeratur, indignis 
 denegetur, ingratis auferatur, proinde omnibus aemulis uindicetur. 
 ita omne hoc iustitiae opus procuratio bonitatis est: 
 quod iudicando damnat, quod damnando punit, quod, ut dicitis. 
 saeuit, utique bono, non malo proficit. denique timor iudicii 
 ad bonum, non ad malum confert. non enim sufficiebat bonum 
 per semetipsum commendari. iam sub aduersario laborans. 
 nam et si commendabile per semetipsum, non tamen et conseruabile, 
 quia expugnabile iam per aduersarium, nisi uis 
 aliqua praeesset timendi, quae bonum etiam nolentes adpetere 
 et custodire compelleret. ceterum tot inlecebris mali expugnantibus 
 bonum quis illud appeteret, quod impune contemneret? 
 quis custodiret quod sine periculo amitteret? legis mali uiam 
 latam et multo frequentiorem: nonne omnes illa laberentur.

 

 
 
 
 si nihil in illa timeretur? horremus terribiles minas creatoris, 
 et uix a malo auellimur. quid, si nihil minaretur? hanc 
 iustitiam malum dices, quae malo non fauet? hanc bonum 
 negabis, quae bono prospicit? qualem oportet deum uelles? 
 qualem malis expediret? sub quo delicta gauderent? cui dia- 
 , bolus inluderet? illum bonum iudicares deum, qui hominem 
 posset magis malum facere securitate delicti? quis boni auctor, 
 nisi qui et exactor? proinde quis mali extraneus, nisi qui et 
 inimicus? quis inimicus, nisi qui et expugnator? quis expugnator, 
 nisi qui et punitor? sic totus deus bonus est, dum pro 
 bono omnia est. sic denique omnipotens, quia et iuuandi et 
 laedendi potens. minus est tantummodo prodesse, quia non 
 aliud quid possit quam prodesse. de eiusmodi qua fiducia 
 bonum sperem, si hoc solum potest? quomodo innocentiae 
 mercedem secter, si non et nocentiae spectem? diffidam necesse 
 est, ne nec alteram partem remuneret qui utramque non ualuit. 
 usque adeo iustitia etiam plenitudo est diuinitatis ipsius, exhibens deum 
 perfectum, et patrem et dominum, patrem clementia 
 dominum disciplina, patrem potestate blanda dominum seuera, 
 patrem diligendum pie dominum timendum necessarie, diligendum, 
 quia malit misericordiam quam sacrificium, et timendum. 
 quia nolit peccatum, diligendum, quia malit paenitentiam peccatoris 
 quam mortem, et timendum, quia nolit peccatores sui 
 iam non paenitentes. ideo lex utrumque definit : diliges 
 deum et: timebis deum. aliud obsecutori proposuit, 
 aliud exorbitatori.

Ad omnia tibi occurrit deus idem: percutiens sed et 
 sanans. mortificans sed et uiuificans, humilians sed et

 

 

 

 
 
 
 mans, condens mala sed et pacem faciens, ut etiam et hic 
 respondeam haereticis. \'ecce\', enim inquiunt, ipse se conditorem 
 profitetur malorum dicens: ego sum qui condo mala\'. 
 amplexi enim uocabuli communionem duas malorum species 
 in ambiguitate turbantem, quia mala dicuntur et delicta et 
 supplicia, passim uolunt eum conditorem intellegi malorum, 
 ut et malitiae auctor renuntietur. nos autem adhibita distinctione 
 utriusque formae, separatis malis delicti et malis supplicii, 
 malis culpae et malis poenae, suum cuique parti definimus 
 auctorem, malorum quidem peccati et culpae diabolum, malorum 
 uero supplicii et poenae deum creatorem, ut illa pars 
 malitiae deputetur ista iustitiae, mala condentis iudicii aduersus 
 mala delicti. de his ergo creator profitetur malis quae congruunt 
 iudici. quae quidem illis mala sunt, quibus rependuntur. 
 ceterum suo nomine bona, qua iusta et bonorum defensoria 
 et delictorum inimica atque in hoc ordine deo digna. aut 
 proba ea iniusta, ut probes malitiae deputanda, id est iniustitiae 
 mala, quia si iustitiae erunt, iam mala non erunt, sed 
 bona, malis tantummodo mala, quibus etiam directo bona pro 
 malis damnantur. constitue igitur iniuste hominem diuinae 
 legis uoluntarium contemptorem id retulisse, quod noluit caruisse, 
 iniuste malitiam aeui illius imbribus, dehinc et ignibus 
 caesam, iniuste Aegyptum foedissimam; superstitiosam, amplius 
 hospitis populi conflictatricem, decemplici castigatione percussam. 
 indurat cor Pharaonis, sed meruerat in exitium subministrari 
 qui iam negauerat deum, qui iam legatos eius totiens 
 superbus excusserat, qui iam populo laborem operis adiecerat: 
 postremo, qua Aegyptius, olim deo reus fuerat gentilis

 

 
 
 
 idolatriae, ibim et corcodrillum citius colens quam deum uiuum. 
 impendit et ipsum populum, sed ingratum. inmisit et pueris 
 ursos, sed inreuerentibus in prophetam. uindicanda erat procacitas 
 aetatis uerecundiam debentis.

Iustitiam ergo primo iudicis dispice; cuius si ratio constiterit, 
 tunc et seueritas et per quae seueritas decurrit rationi 
 et iustitiae reputabuntur. ac ne pluribus inmoremur, adserite 
 causas [ceteras] quoque, ut sententias condemnetis, excusate 
 delicta, ut iudicia reprobetis. nolite reprehendere iudicem, sed 
 reuincite malum iudicem. nam et si patrum delicta de filiis 
 exigebat, duritia populi talia remedia compulerat, ut uel 
 posteritatibus suis prospicientes legi diuinae oboedirent. quis 
 enim non magis filiorum salutem quam suam curet? sed et 
 si benedictio patrum semini quoque eorum destinabatur, sine 
 ullo adhuc merito eius, cur non et reatus patrum in filios 
 quoque redundaret, [sicut gratia, ita et offensa] ut per totum 
 genus et gratia decurreret et offensa? saluo eo, quod postea 
 decerni habebat: non dicturos acidam uuam patres manducasse 
 et filiorum dentes obstipuisse, id est non sumpturum 
 patrem delictum filii nec filium delictum patris, sed unumquemque 
 delicti sui reum futurum, ut post duritiam populi 
 duritia legis edomita iustitia iam non genus, sed personas iudicaret. 
 quamquam si euangelium ueritatis accipias, ad quos pertineat 
 sententia reddentis in filios patrum delicta cognosces, ad illos 
 scilicet, qui hanc ultro sibi sententiam fuerant inrogaturi: sanguis 
 illius super capita nostra et filiorum nostrorum. 
 hoc itaque homini prouidentia dei censuit, quod iam audierat.

Bona igitur et seueritas quia iusta, si bonus iudex, id 
 est iustus. item cetera bona, per quae opus bonum currit 
 bonae seueritatis, siue ira siue aemulatio sine saeuitia. debita 
 enim omnia haec sunt seueritatis, sicut seueritas debitum est 
 iustitiae. atque ita non poterunt iudici exprobrari quae iudici; 
 accidunt, carentia et ipsa culpa sicut et iudex. quid enim. 
 si medicum quidem dicas esse debere, ferramenta uero eius 
 accuses quod secent et inurant et amputent et constrictent. 
 quando sine instrumento artis medicus esse non possit? sed 
 accusa male secantem, importune amputantem, temere inurentem, 
 atque ita ferramenta quoque eius ut mala ministeria 
 reprehende. proinde est enim, cum deum quidem iudicem 
 admittis, eos uero motus et sensus, per quos iudicat, destruis. 
 deum nos a prophetis et a Christo, non a philosophis nec ab 
 Epicuro erudimur. qui credimus deum etiam in terris egisse 
 et humani habitus humilitatem suscepisse ex causa humanae 
 salutis, longe sumus a sententia eorum, qui nolunt deum 
 curare quicquam. inde uenit ad haereticos quoque definitio 
 eiusmodi: si deus irascitur et aemulatur et extollitur et 
 exacerbatur, ergo et corrumpetur, ergo et morietur. bene 
 autem, quod Christianorum est etiam mortuum deum credere 
 et tamen uiuentem in aeua aeuorum. stultissimi, qui de 
 humanis diuina praeiudicant, ut, quoniam in homine corruptoriae 
 condicionis habentur huiusmodi passiones, idcirco et in deo 
 eiusdem status existimentur. discerne substantias et suos eis 
 distribue sensus, tam diuersos quam substantiae exigunt, licet 
 uocabulis communicare uideantur, — nam et dexteram et oculos 
 et pedes dei legimus, nec ideo tamen humanis comparabuntur. 
 quia de appellatione sociantur — quanta erit diuersitas diuini 
 corporis et humani sub eisdem nominibus membrorum. tanta

 
 
 
 erit et animi diuini et humani differentia sub eisdem licet 
 uocabulis sensuum, quos tam corruptorios efficit in homine 
 corruptibilitas substantiae humanae quam incorruptorios in deo 
 efficit incorruptibilitas substantiae diuinae. certe deum confiteris 
 creatorem. certe, inquis. quomodo ergo in deo humanum 
 aliquid existimas, et non diuinum omne? quem deum non 
 negas confiteris non humanum, siquidem deum confitendo 
 praeiudicasti utique illum ab omni humanarum condicionum 
 qualitate diuersum. porro cum pariter agnoscas hominem a 
 deo inflatum in animam uiuam, non deum- ab homine, satis 
 peruersum est, ut in deo potius humana constituas quam in 
 homine diuina, et hominis imaginem deo induas potius quam 
 dei homini. et haec ergo imago censenda est dei in homine, 
 quod eosdem motus et sensus habeat animus humanus quos 
 et deus, licet non tales, quales deus; pro substantia enim et 
 status eorum et exitus distant. denique contrarios eorum sensus, 
 lenitatem dico patientiam misericordiam ipsamque matricem 
 earum bonitatem, cur diuina praesumitis? nec tamen perfecte 
 ea obtinemus, quia solus deus perfectus. ita et illas species, 
 irae dico et exasperationis, non tam feliciter patimur, quia 
 solus deus de incorruptibilitatis proprietate felix. irascetur 
 enim, sed non *, exacerbabitur, sed non periclitabitur, mouebitur, 
 sed non euertetur. omnia necesse est adhibeat propter omnia, 
 tot sensus quot et causas: et iram propter scelestos et bilem 
 propter ingratos et aemulationem propter superbos et quicquid 
 non expedit malis. sic et misericordiam propter errantes et patientiam 
 propter t non respicientes et praestantiam propter merentes

 
 
 
 et quicquid bonis opus est. quae omnia patitur suo more, quo eum 
 pati condecet, propter quem homo eadem patitur, aeque suo more.

Haec ita dispecta totum ordinem dei iudicis operarium 
 et, ut dignius dixerim, protectorem catholicae et summae illius 
 bonitatis ostendunt, quam (ut) semotam a iudiciariis sensibus 
 et in suo statu puram nolunt Marcionitae in eodem deo agnoscere, 
 pluente super bonos et malos et solem suum oriri faciente 
 super iustos et iniustos, quod alius deus omnino non praestat. 
 nam etsi hoc quoque testimonium Christi in creatorem Marcion. 
 de euangelio eradere ausus est, sed ipse mundus inscriptus est 
 et omni a conscientia legitur. et erit haec ipsa patientia 
 creatoris in iudicium Marcionis, illa patientia, quae expectat 
 paenitentiam potius peccatoris quam mortem et mauult misericordiam 
 quam sacrificium, auertens destinatum iam exitium 
 Niniuitis et largiens spatium uitae Ezechiae lacrimis et restituens 
 statum regni Babylonis tyranno paenitentia functo: illam 
 dico misericordiam, quae et filium Saulis moriturum ex deuotione 
 populo concessit et Dauid delicta in domum Uriae 
 confessum uenia liberauit et ipsum Israhel totiens restituit 
 quotiens iudicauit, totiens refouit quotiens et increpuit. non 
 solum igitur iudicem aspiciens conuertere et ad optimi exempla: 
 notans cum ulciscitur considera cum indulget; repende austeritati 
 lenitatem. cum utrumque conueneris in creatore, inuenies 
 in eo et illud, propter quod alterum deum credis. ueni denique 
 ad inspectationem doctrinarum disciplinarum praeceptorum 
 consiliorumque eius. dices forsitan haec etiam humanis legibus 
 determinari. sed ante Lycurgos et Solonas omnes Moyses et 
 deus. nulla posteritas non a primordiis accipit. tamen non

 

 
 
 
 a tuo deo didicit creator meus praescribere : non occides, non 
 adulterabis, non furaberis, non falsum testimonium 
 dices, alienum non concupisces, honora patrem et 
 matrem, et diliges proximum tuum ut temetipsum. ad 
 haec innocentiae et pudicitiae, iustitiae et pietatis principalia 
 consulta accedunt etiam humanitatis praescripta, cum septimo quoque 
 anno seruitia libertate soluuntur, cum eodem tempore agro 
 parcitur egenis cedendo locum, (cum) boui etiam terenti uincula 
 oris remittuntur ad fructum praesentis laboris, quo facilius in pecudibus 
 praemeditata humanitas in hominum refrigeria erudiretur.

Sed quae potius legis bona defendam quam quae haeresis 
 concu(tel\'e concu)piit? ut talionis definitionem, oculum pro oculo 
 dentem pro dente et liuorem pro liuore repetentis. non enim 
 iniuriae mutuo exercendae licentiam sapit, sed in totum cohibendae 
 uiolentiae prospicit, ut, quia durissimo et infideli in 
 deum populo longum uel etiam incredibile uideretur a deo 
 expectare defensam, edicendam postea per prophetam: mihi 
 defensam, et ego defendam, dicit dominus, interim 
 commissio iniuriae metu uicis statim occursurae repastinaretur 
 et licentia retributionis prohibitio esset prouocationis. ut sic 
 improbitas a se tuta cessaret, dum secunda permissa prima 
 terretur et prima deterrita nec secunda committitur, qua et 
 alias facilior timor talionis per eiusdem saporem passionis. 
 nihil amarius quam id ipsum pati, quod feceris aliis. et si 
 lex aliquid cibis detrahit et inmunda pronuntiat animalia, quae 
 aliquando benedicta sunt, consilium exercendae continentiae 
 intellege et frenos impositos illi gulae agnosce. quae, cum 
 panem ederet angelorum, cucumeres et pepones Aegyptiorum

 

 
 
 + 
 desiderabat. agnosce simul et comitibus gulae, libidini scilicet 
 atque luxuriae, prospectum, quae fere uentris castigatione 
 frigescunt; — manducauerat enim populus et biberat et surrexerat 
 ludere — proinde, ut et pecuniae ardor restingeretur ex 
 parte, qua de uictus necessitate causatur, pretiosorum ciborum 
 ambitio detracta est; postremo, ut facilius homo ad ieiunandum 
 deo formaretur, paucis et non gloriosis escis adsuefactus est. 
 nihil de lautioribus esuriturus. reprehendendus sane creator, 
 quod cibos potius populo suo abstulit quam ingratioribus 
 Marcionitis. sacrificiorum quoque onera et operationum et 
 oblationum negotiosas scrupulositates nemo reprehendat, quasi 
 deus talia sibi proprie desiderauerit, qui tam manifeste exclamat: 
 quo mihi multitudinem sacrificiorum uestrorum? 
 et: quis exquisiuit ista de manibus uestris? 
 sed illam dei industriam sentiat, qua populum pronum in 
 idolatriam et transgressionem eiusmodi officiis religioni suae 
 uoluit adstringere, quibus superstitio saeculi agebatur, ut ab 
 ea auocaret illos, sibi iubens fieri, quasi desideranti, ne simulacris 
 faciendo delinqueret.

Sed et in ipsis commerciis uitae et conuersationis 
 humanae domi ac foris adusque curam uasculorum omnifariam 
 distinxit, ut istis legalibus disciplinis occurrentibus ubique 
 nec ullo momento uacarent a dei respectu. quid enim faceret 
 beatum hominem quam: in lege domini uoluntas eius 
 et in lege domini meditabitur die ac nocte? quam 
 legem non duritia promulgauit auctoris, sed ratio summae 
 benignitatis, populi potius duritiam edomantis et rudem obsequio 
 fidem operosis officiis dedolantis, ut nihil de arcanis 
 adtingam significantiis legis, spiritalis scilicet et propheticae

 

 
 
 
 et in omnibus paene argumentis figuratae. sufficit enim in 
 praesenti, si simpliciter hominem deo obligabat, ut nemo eam 
 reprobare debeat, nisi cui non placet deo deseruire. ad hoc 
 beneficium, non onus, legis adiuuandum etiam prophetas eadem 
 bonitas dei ordinauit, docentes deo digna: auferre nequitias de 
 anima, discere benefacere, exquirere iudicium, iudicare pupillo 
 et iustificare uiduam, diligere quaestiones, fugere improborum 
 contactum, dimittere conflictam integram, dissipare scripturam 
 iniustam, infringere panem esurienti et tectum non habentem 
 inducere in domum tuam, nudum si uideris, contegere et 
 domesticos seminis tui non despicere, compescere linguam a 
 malo et labia, ne loquantur dolum, declinare a malo et facere 
 bonum, quaerere pacem et sectari eam, irasci et non delinquere, 
 id est in ira non perseuerare siue saeuire, non abire in concilium 
 impiorum nec stare in uia peccatorum nec in cathedra 
 pestilentium sedere. sed ubi? uide quam bonum et iocundum 
 habitare fratres in unum, meditantes die ac 
 nocte in lege domini, quia bonum scilicet fidere in deum 
 quam fidere in hominem et sperare in deum quam sperare in 
 hominem. qualis enim apud deum merces homini? et erit 
 tamquam lignum, quod plantatum est iuxta exitus 
 aquarum, quod fructum suum dabit in tempore suo, 
 et folium eius non decidet et omnia, quaecumque 
 faciet, prosperabuntur illi. innocens autem et purus 
 corde. qui non accipiet in uanum nomen dei et non iurabit 
 ad proximum suum in dolo, iste accipiet benedictionem a 
 domino et misericordiam a deo salutificatore suo. oculi

 

 
 
 
 enim domini super timentes eum, sperantes in 
 misericordiam ipsius, ad deliberandas animas 
 eorum de morte, utique aeterna, et nutricandos eos 
 in fame, utique uitae aeternae. multae enim pressurae 
 iustorum, et ex omnibus liberabit eos dominus. 
 honorabilis mors in conspectu domini sanctorum 
 eius. dominus custodibit omnia ossa eorum et 
 non comminuentur. redimet dominus animas seruorum 
 suorum. pauca ista de tantis scripturis creatoris 
 intulimus, et nihil, puto, iam ad testimonium dei optimi deest. 
 quod satis et praecepta bonitatis et promissa consignant.

Sed enim sepiae isti, quorum (in) figuram illud quoque 
 pisculentum de cibis lex recusauit, ut traductionem sui sentiunt. 
 tenebras hinc blasphemiae interuomunt atque ita intentionem 
 uniuscuiusque iam proximam dispargunt, iactitando et adseuerando 
 ea, quae relucentem bonitatem creatoris infuscent. sed 
 et per istas caligines sequemur nequitiam et in lucem extrahemus 
 ingenia tenebrarum, obicientia creatori uel maxime 
 fraudem illam et rapinam auri et argenti, mandatam ab illo 
 Hebraeis in Aegyptios. age, infelicissime haeretice, te ipsum 
 expostulo arbitrum, cognosce in utramque gentem prius, et 
 ita de auctore praecepti iudicabis. reposcunt Aegyptii de

 

 
 
 
 Hebraeis uasa aurea et argentea. contra Hebraei mutuas 
 petitiones instituunt, adlegantes sibi quoque eorundem patrum 
 nomine ex eodem scripturae instrumento mercedes restitui 
 oportere illius operariae seruitutis pro lateris deductis, pro 
 ciuitatibus et uillis aedificatis. quid iudicabis, optimi dei 
 elector? Hebraeos fraudem agnoscere debere an Aegyptios 
 compensationem? nam et aiunt ita actum per legatos utrimque, 
 Aegyptiorum quidem repetentium uasa, Iudaeorum uero reposcentium 
 operas suas. et tamen has iniustitia renuntiauerunt 
 sibi Aegyptiis: hodie aduersus Marcionitas amplius adlegant 
 Hebraei, negantes compensationi satis esse quantumuis illud 
 auri et argenti, (si) sexcentorum milium operae per tot annos 
 uel singulis nummis diurnis aestimentur. quae autem pars 
 maior, repetentium uasa an incolentium uillas et urbes? querela 
 ergo maior Aegvptiorum an gratia Hebraeorum? ut solo 
 iniuriarum iudicio Hebraei Aegyptios repercuterent, liberi 
 homines in ergastulum subacti, ut solas scapulas suas scribae 
 eorum apud subsellia sua ostenderent flagellorum contumeliosa 
 atrocitate laceratas: non paucis lancibus et scyphis pauciorum 
 utique diuitum, sed totis ubique et ipsorum facultatibus et 
 popularium omnium conlationibus satisfaciendum Hebraeis 
 pronuntiassent. igitur si bona Hebraeorum causa, bona iam et 
 causa, id est mandatum, creatoris, qui et Aegyptios gratos fecit 
 nescientes et suum populum in tempore expeditionis angusto 
 aliquo solatio tacitae compensationis expunxit. plane minus exigi 
 iussit. Hebraeis enim etiam filios Aegyptii restituere debuerant.

Sic et in ceteris contrarietates praeceptorum ei exprobras 
 ut mobili et instabili, prohibenti sabbatis operari et iubenti 
 arcam circumferri per dies octo, id est etiam sabbato. in 
 expugnatione ciuitatis Iericho. nec sabbati enim inspicis legem. 
 opera humana, non diuina prohibentem. siquidem: sex, inquit, 
 diebus operare et facies omnia opera tua, septima 
 autem die sabbata domino deo tuo; non facies in 
 ea omne opus. quod? utique tuum. consequens enim est. 
 ut ea opera sabbato auferret, quae sex diebus supra indixerat, 
 tua scilicet, id est humana et cotidiana. arcam uero circumferre 
 neque cotidianum opus uideri potest neque humanum, 
 sed et rarum et sacrosanctum et ex ipso tunc dei praecepto 
 utique diuinum. quod et ipsum quid significaret edissererem. 
 nisi longum esset figuras argumentorum omnium creatoris 
 expandere, quas forsitan nec admittis. sed plus est, si de 
 absolutis reuincamini, simplicitate ueritatis, non curiositate. 
 sicut et nunc certa distinctio est sabbati humana, non diuina 
 opera prohibentis. ideoque qui sabbatis ligna tum legerat morti 
 datus est. suum enim opus fecerat, lege interdictum. qui 
 uero arcam sabbatis circumtulerant, impune gesserunt. non 
 suum enim sed dei opus, ex praecepto scilicet ipsius, administrauerant.

Proinde et similitudinem uetans fieri omnium. quae in 
 caelo et in terra et in aquis. ostendit et causas. [idolatriae scilicet 
 substantiam cohibentes.] subicit enim: non adorabitis ea

 

 
 
 
 neque seruietis illis. serpentis autem aenei effigies postea 
 praecepta Moysi a domino non ad idolatriae titulum pertinebat, 
 sed ad remediandos eos, qui a serpentibus infestabantur. et 
 taceo de figura remedii. sic et Cherubin et Seraphin aurea 
 in arcae figuratum exemplum; certe simplex ornamentum. 
 adcommodata suggestui, longe diuersas habendo causas ab 
 idolatriae condicione, ob quam\' similitudo prohibetur, non 
 uidentur similitudinum prohibitarum legi refragari, non in eo 
 similitudinis statu deprehensa, ob quem similitudo prohibetur. 
 diximus de sacrificiorum rationali institutione, auocante scilicet 
 ab idolis ad deum officia ea, quae si rursus eiecerat dicens: 
 quo mihi multitudinem sacrificiorum uestrorum? 
 hoc ipsum uoluit intellegi, quod non sibi ea proprie exegisset. 
 non enim bibam, inquit, sanguinem taurorum, quia 
 et alibi ait: deus aeternus non esuriet nec sitiet. 
 nam etsi ad oblationes Abelis aduertit et holocausta Noe 
 odoratus est libenter, quae iocunditas siue uiscerum berbicinorum 
 siue nidoris ardentium uictimarum? sed animus simplex 
 et deum metuens offerentium ea, quae a deo habebant et 
 pabuli et suauis olentiae, gratiae apud deum deputabatur, non. 
 quae fiebant exigentem, sed illud, propter quod fiebant, ob honorem 
 dei scilicet. si cliens diuiti aut regi nihil desideranti 
 tamen aliquid uilissimi munusculi obtulerit, quantitas et 
 qualitas muneris infuscabit diuitem et regem, an delectabit 
 titulus officii? at si cliens ei munera (uel) ultro uel etiam indicta 
 ordine suo offerat et sollemnia regis obseruet, non ex fide 
 tamen nec corde puro nec pleno circa cetera quoque obsequio,

 

 
 
 
 nonne consequens, ut rex ille uel diues exclamet: quo mihi 
 multitudinem munerum tuorum? *** plenus sum et 
 sollemnitates et dies festos et uestra sabbata 
 dicendo, quae secundum libidinem suam, non secundum religionem 
 dei celebrando sua iam, non dei fecerant. condicionalem 
 idcirco et rationalem demonstrauit recusationem eorum. 
 % 
 quae administranda praescripserat.

Si uero etiam circa personas aut leuem uultis intellegi, 
 cum reprobat aliquando probatos, aut improuidum, cum probat 
 quandoque reprobandos, quasi iudicia sua aut damnet praeterita 
 aut ignoret futura, atquin nihil tam (et) bono et iudici conuenit 
 quam pro praesentibus meritis et reicere et adlegere. adlegitur 
 Saul, sed nondum despector prophetae Samuelis. reicitur 
 Salomon, sed iam a mulieribus alienis possessus et idolis 
 Moabitarum et Sidoniorum mancipatus. quid faceret creator, 
 ne a Marcionitis reprehenderetur? bene adhuc agentes praedamnaret 
 iam propter futura delicta? sed dei boni non erat 
 nondum merentes praedamnare. proinde peccantes nunc non 
 recusaret propter pristina benefacta? sed iusti iudicis non erat 
 rescissis iam bonis pristinis scelera donare. aut quis hominum 
 sine delicto, ut eum deus semper adlegeret, quem numquam 
 posset recusare? uel quis item sine aliquo bono opere, ut eum 
 deus semper recusaret, quem numquam posset adlegere? exhibe 
 bonum semper, et non recusabitur; exhibe malum semper, et 
 numquam adlegetur. ceterum si ** idem homo, ut in utroque

 

 
 
 
 pro temporibus, in utroque dispungetur a deo et bono et iudice, 
 qui non leuitate aut improuidentia sententias uertit sed censura 
 grauissima et prouidentissima merita temporis cuiusque dispensat.

Sic et paenitentiam apud illum praue interpretaris, quasi 
 proinde mobilitate uel improuidentia, immo iam ex delicti 
 recordatione paeniteat, quoniam quidem dixerit: paenituit, 
 quod regem fecerim Saul, praescribens scilicet paenitentiam 
 confessionem sapere mali operis alicuius uel erroris. porro 
 non semper. euenit enim (et) in bonis factis paenitentiae confessio, 
 ad inuidiam et exprobrationem eius. qui beneficii ingratus 
 extiterit. sicut et tunc circa personam Saulis onerandam adnuntiatur 
 a creatore, qui non deliquerat, cum Saulem adsumit 
 in regnum et sancto spiritu auget; optimum enim adhuc 
 qualis, inquit, non erat in filiis Israhelis — dignissime 
 adlegerat. sed nec ignorauerat ita euenturum. nemo enim te 
 sustinebit improuidentiam adscribentem deo ei, quem deum 
 non negans confiteris et prouidum. haec enim illi propria 
 diuinitas constat. sed malum factum Saulis, ut dixi, onerabat 
 paenitentiae suae professione, quam uacante delicto circa 
 Saulis adlectionem consequens est inuidiosam potius intellegi, 
 non criminosam. ecce, inquis, criminosam eam animaduerto 
 circa Niniuitas, dicente scriptura Ionae: et paenituit dominum 
 de malitia, quam dixerat facturum se illis, nec 
 fecit. sicut et ipse Ionas ad deum: propterea praeueni 
 profugere in Tharsos, quia cognoueram te esse misericordem 
 et miserescentem. patientem et plurimum 
 misericordiae, paenitentem malitiarum. bene igitur, 
 quod praemisit optimi dei titulum, patientissimi scilicet super

 

 
 
 
 malos et abundantissimi misericordiae et miserationis super 
 agnoscentes et deplangentes delicta sua, quales tunc Niniuitae, 
 si enim optimus qui talis, de isto prius cessisse debebis, non 
 competere in talem, id est in optimum, etiam malitiae concursum. 
 et quia et Marcion defendit arborem bonam malos; 
 quoque fructus non licere producere, sed malitiam tamen 
 nominauit ***, quod optimus non capit, numquid aliqua interpretatio 
 subest earum malitiarum intellegendarum, quae possint 
 et in optimum decucurrisse? subest autem. dicimus denique 
 malitiam nunc significari non quae ad naturam redigatur creatoris, 
 quasi mali, sed quae ad potestatem, quasi iudicis; 
 secundum quam enuntiarit: ego sum qui condo mala, et: 
 ecce ego emitto in uos mala, non peccatoria, sed ultoria. 
 quorum satis diluimus infamiam ut congruentium iudici. sicut 
 autem, licet mala dicantur, non reprehenduntur in iudice nec 
 hoc nomine suo malum iudicem ostendunt, ita et malitia haec 
 erit intellegenda nunc, quae ex illis malis iudiciariis deputata 
 cum ipsis competat iudici. nam et apud Graecos interdum 
 malitiae pro uexationibus et laesuris, non pro malignitatibus* 
 ponuntur, sicut et in isto articulo. atque adeo si eius malitiae 
 paenituit creatorem quasi creaturam, reprobandae scilicet et 
 delictum iudicandae, atquin nec hic ullum admissum criminosum 
 reputabitur creatori, qui iniquissimam ciuitatem digne 
 meritoque decreuerat abolendam. ita quod iuste destinauerat. 
 non male destinans, ex iustitia, non ex malitia destinarat: sed 
 poenam ipsam malitiam nominauit ex malo et merito passionis 
 ipsius. ergo. dices. si malitiam iustitiae nomine excusas, quia 
 iuste exitium destinarat in Niniuitas, sic quoque culpandus 
 est, qui iustitiae utique non paenitendae paenitentiam gessit.

 

 
 
 
 immo nec iustitiae, inquam, paenitebit deum, et superest iam 
 agnoscere, quid sit paenitentia dei. non enim, si hominem ex 
 recordatione plurimum delicti, interdum et ex alicuius boni 
 operis ingratia paenitet, ideo et deum proinde. in quantum 
 enim deus nec malum admittit nec bonum damnat, in tantum 
 nec paenitentiae boni aut mali apud eum locus est. nam et 
 hoc tibi eadem scriptura determinat, dicente Samuhele Sauli: 
 discidit dominus regnum Israhelis de manu tua hodie 
 et dabit illud proximo tuo, optimo super te, et scindetur 
 Israhel in duas partes, et non conuertetur neque 
 paenitentiam aget, quia non sicut homo est ad paenitendum, 
 haec itaque definitio in omnibus aliam formam 
 diuinae paenitentiae statuit, quae neque ex improuidentia neque 
 ex leuitate neque ex ulla boni aut mali operis damnatione 
 reputetur, sicut humana. quis ergo erit mos paenitentiae 
 diuinae? iam relucet, si non ad humanas condiciones eam 
 referas. nihil enim aliud intellegetur quam simplex conuersio 
 sententiae prioris, quae etiam sine reprehensione eius possit 
 admitti, etiam in homine, nedum in deo, cuius omnis sententia 
 caret culpa. nam et in Graeco sono paenitentiae nomen non 
 ex delicti confessione, sed ex animi demutatione compositum 
 est, quam apud deum pro rerum uariantium sese occursu fieri 
 ostendimus.

Iam nunc, ut omnia eiusmodi expediam, ad ceteras 
 pusillitates et infirmitates et incongruentias, ut putatis, interpretandas 
 purgandasque pertendam. (inclamat deus: Adam, ubi 
 es? scilicet ignorans ubi esset, et causato nuditatis pudore 
 an de arbore gustasset interrogat, scilicet incertus\'. immo nec 
 incertus admissi nec ignorans loci. enimuero oportebat conscientia 
 peccati delitescentem euocatum prodire in conspectum

 

 

 

 
 
 + 
 domini, non sola nominis inclamatione, sed cum aliqua iam 
 tunc admissi suggillatione. nec enim simplici modo, id est 
 interrogatorio sono legendum est: Adam, ubi es? sed impresso 
 et incusso et imputatiuo: Adam, ubi es! id est in perditione 
 es, id est iam hic non es, ut et increpandi et dolendi 
 exitus uox sit. ceterum qui totum orbem comprehendit manu 
 uelut nidum, cuius caelum thronus et terra scabellum, nimirum 
 huius oculos aliqua paradisi portio euaserat, quominus illi, 
 ubicumque Adam, (et) ante euocationem uiseretur, tam latens 
 quam de interdicta fruge sumens! speculatorem uineae uel 
 horti tui lepus aut furunculus non latet: (et) deum puta, de 
 sublimioribus oculatiorem, aliquid subiecti praeterire non posse. 
 stulte, qui tantum argumentum diuinae maiestatis et humanae 
 instructionis naso agis! interrogat deus quasi incertus, ut, et 
 hic liberi arbitrii probans hominem, in causa aut negationis 
 aut confessionis daret ei locum sponte confitendi delictum et 
 hoc nomine releuandi, sicut de Cain sciscitatur, ubinam frater 
 eius, quasi non iam uociferatum a terra sanguinem Abelis 
 audisset, [sedj ut et ille haberet potestatem ex eadem arbitrii 
 potestate sponte negandi delicti et hoc nomine grauandi, 
 atque ita nobis conderentur exempla confitendorum potius 
 delictorum quam negandorum, ut iam tunc initiaretur euangelica 
 doctrina: ex ore tuo iustificaberis et ex ore tuo 
 damnaberis. nam etsi Adam propter statum legis deditus 
 morti est, sed spes ei salua est, dicente domino: ecce Adam 
 factus est tamquam unus ex nobis, de futura scilicet 
 adlectione hominis in diuinitatem. denique quid sequitur? et

 

 
 
 
 nunc, ne quando extendat manum et sumat de ligno 
 uitae et uiuat in aeuum. interponens enim (et nunc\', 
 praesentis temporis uerbum, temporalem et ad praesens dilationem 
 uitae fecisse se ostendit. ideoque nec maledixit (nec) 
 ipsum Adam nec Euam, ut restitutionis candidatos, ut confessione 
 releuatos, Cain uero et maledixit et cupidum morte 
 luere delictum mori interim uetuit, ut praeter admissum etiam 
 negationis eius oneratum. haec erit ignorantia dei nostri, quae 
 ideo simulabitur, ne delinquens homo quid sibi agendum sit 
 ignoret. sed ad Sodomam et Gomorram descendens: uidebo, 
 ait, si secundum clamorem peruenientem ad me consummantur, 
 si uero non, ut agnoscam, et hic uidelicet 
 ex ignorantia incertus et scire cupidus. an (et) hic sonus pronuntiationis 
 necessarius; non dubitatiuum sed comminatiuum 
 exprimens sensum sub sciscitationis obtentu? quodsi descensum 
 quoque dei inrides, quasi aliter non potuerit perficere iudicium, 
 nisi descendisset, uide, ne tuum aeque deum pulses. nam et 
 ille descendit, ut quod uellet efficeret.

Sed et iurat deus). numquid forte per deum Marcionis? 
 \'immo>, inquit, multo uanius, quod per semetipsum\'. quid uelles 
 faceret, si alius deus non erat in conscientia eius, hoc cum 
 maxime iurantis alium absque se omnino non esse? igitur 
 peierantem deprehendis an uane deierantem? sed non potest 
 uideri peierasse qui alium esse non sciuit, ut dicitis. quod 
 enim sciit, hoc deierans uere, non peierauit. sed nec uane deierat 
 alium deum non esse. tunc enim uane deieraret, si non fuissent 
 qui alios deos crederent, tunc quidem simulacrorum

 

 

 
 
 
 cultores, nunc uero et haeretici. iurat igitur per semetipsum. 
 ut uel iuranti deo credas alium deum omnino non esse. hoc 
 ut deus faceret, tu quoque, Marcion, coegisti. iam tunc enim 
 prouidebaris. proinde si et in promissionibus aut comminationibus 
 iurat, fidem in primordiis arduam extorquens, nihil deo 
 indignum est, quod efficit deo credere. satis et tunc pusillus 
 deus in ipsa etiam ferocia sua, cum ob uituli consecrationem 
 efferatus in populum de famulo suo postulat Moyse: sine me. 
 et indignatus ira disperdam illos et faciam te in nationem 
 magnam. unde meliorem soletis adfirmare Moysen deo 
 suo, deprecatorem, immo et prohibitorem irae. non facies 
 enim, inquit, istud, aut et me una cum eis impende. 
 miserandi uos quoque cum populo, qui Christum non agnoscitis, 
 in persona Moysi figuratum, patris deprecatorem et oblatorem 
 animae suae pro populi salute. sed sufficit, si et Moysi 
 proprie donatus est populus ad praesens. quod ut famulus 
 postulare posset a domino, id dominus a se postulauit. ad hoc 
 enim famulo dixit: sine me, et disperdam illos, ut ille. 
 postulando et semetipsum offerendo non sineret, atque ita 
 disceres, quantum liceat fideli et prophetae apud deum.

Iam nunc, ut et cetera compendio absoluam, quaecumque 
 adhuc ut pusilla et infirma et indigna colligitis ad destructionem 
 creatoris, simplici et certa ratione proponam: deum 
 non potuisse humanos congressus inire, nisi humanos et sensus 
 et adfectus suscepisset, per quos uim maiestatis suae, intolerabilem 
 utique humanae mediocritati, humilitate temperaret. I 
 sibi quidem indigna, homini autem necessaria, et ita iam deo 
 digna, quia nihil tam dignum deo quam salus hominis. de 
 isto pluribus retractarem, si cum ethnicis agerem, — quamquam 
 et cum haereticis non multo diuersa congressio — sed

 

 
 
 
 quatenus et ipsi deum in figura et in reliquo ordine humanae 
 condicionis deuersatum iam credidistis, non exigetis utique 
 diutius persuaderi deum conformasse semetipsum humanitati, 
 sed de uestra fide reuincimini. si enim deus, et quidem sublimior, 
 tanta humilitate fastigium maiestatis suae strauit, ut 
 etiam morti subiceretur, et morti crucis, cur non putetis nostro 
 quoque deo aliquas pusillitates congruisse, tolerabiliores tamen 
 ludaicis contumeliis et patibulis et sepulcris? an hae sunt 
 pusillitates, quae iam hinc praeiudicare debebunt Christum 
 humanis passionibus obiectum eius dei esse, cui humanitates 
 exprobrantur a uobis? nam et profitemur Christum semper 
 egisse in dei patris nomine, ipsum ab initio conuersatum, 
 ipsum congressum cum patriarchis et prophetis, filium creatoris, 
 sermonem eius, quem ex semetipso proferendo filium fecit et 
 exinde omni dispositioni suae uoluntatique praefecit, diminuens 
 illum modico citra angelos, sicut apud eum scriptum est. qua 
 diminutione in haec quoque dispositus est a patre, quae ut 
 humana reprehenditis, ediscens iam inde a primordio [iam inde 
 hominem] quod erat futurus in fine. ille est, qui descendit, ille, 
 qui interrogat, ille, qui postulat, ille, qui iurat. ceterum quia 
 patrem nemini uisum etiam commune testabitur euangelium, 
 dicente Christo: nemo cognouit patrem nisi filius. ipse 
 enim et ueteri testamento pronuntiarat: deum nemo uidebit 
 et uiuet, patrem inuisibilem determinans, in cuius auctoritate 
 et nomine ipse erat deus, qui uidebatur dei filius. sed et 
 penes nos Christus in persona Christi accipitur, quia et hoc

 

 
 
 
 modo noster est. igitur quaecumque exigitis deo digna, habe- Ii 
 buntur in patre inuisibili incongressibilique et placido et, ut 
 ita dixerim, philosophorum deo, quaecumque autem ut indigna 
 reprehenditis, deputabuntur in filio et uiso et audito et congresso, 
 arbitro patris et ministro, miscente in semetipso hominem 
 et deum, in uirtutibus deum, in pusillitatibus hominem, 
 ut tantum homini conferat quantum deo detrahit. totum denique\' 
 dei mei penes uos dedecus sacramentum est humanae 
 salutis. conuersabatur deus (humane,) ut homo diuine agere 
 doceretur. ex aequo agebat deus cum homine, ut homo ex 
 aequo agere cum deo posset. deus pusillus inuentus est, ut 
 homo maximus fieret. qui talem deum dedignaris, nescie, an 
 ex fide credas deum crucifixum. quanta itaque peruersitas 
 uestra erga utrumque ordinem creatoris? iudicem eum desi-, 
 gnatis, et seueritatem iudicis secundum merita causarum 
 congruentem pro saeuitia exprobratis; deum optimum exigitis. 
 et lenitatem eius benignitati congruentem, pro captu mediocritatis 
 humanae deiectius conuersatam, ut pusillitatem depretiatis. 
 nec magnus uobis placet nec modicus, nec iudex nec amicus. 
 quid, si nunc eadem et in uestro deprehendantur? iudicem 
 quidem et illum esse iam ostendimus in libello suo et de 
 iudice necessarie seuerum et de seuero scilicet saeuum, si 
 tamen saeuum.

Nunc et de pusillitatibus et malignitatibus ceterisque 
 notis et ipse aduersus Marcionem antithesis aemulas faciam. si 
 ignorauit deus meus esse alium super se, etiam tuus omnino 
 non sciit esse alium infra se. quid enim ait Heraclitus ille 
 tenebrosus? eadem uia sursum et deorsum. denique si

 

 
 
 + 
 non ignorasset, et ab initio ei occurrisset. delictum et mortem 
 et ipsum auctorem delicti diabolum et omne malum, quod 
 deus meus passus est esse, hoc et tuus, qui illum pati passus 
 est. mutauit sententias suas deus noster. proinde quam et 
 uester. qui enim genus humanum tam sero respexit, eam 
 sententiam mutauit, qua tanto aeuo non respexit. paenituit in 
 aliquo deum nostrum. sed et uestrum. eo enim, quod tandem 
 animaduertit ad hominis salutem, paenitentiam dissimulationis 
 pristinae fecit, debitam malo facto. porro malum factum deputabitur 
 neglegentia salutis humanae, non nisi per paenitentiam 
 emendata apud deum uestrum. mandauit fraudem deus noster, 
 sed auri et argenti. quanto autem homo pretiosior auro et 
 argento, tanto fraudulentior deus uester, qui hominem domino 
 et factori suo eripit. oculum pro oculo reposcit deus noster. 
 sed et uester uicem prohibens iterabilem magis iniuriam facit. 
 quis enim non rursus percutiet non repercussus? nesciit deus 
 noster, quales adlegeret. ergo nec uester. ludam (euim) traditorem 
 non adlegisset, si praescisset. si et mentitum alicubi dicis creatorem, 
 longe maius mendacium est in tuo Christo, cuius corpus 
 non fuit uerum. multos saeuitia dei mei absumpsit. tuus 
 quoque deus quos saluos non facit utique in exitium disponit. 
 deus meus aliquem iussit occidi. tuus semetipsum uoluit 
 interfici, non minus homicida in semetipsum quam in eo, a 
 quo uellet occidi. multos autem occidisse deum eius probabo 
 Marcioni. nam fecit homicidam populum, utique periturum, 
 nisi si nihil deliquit in Christum. sed expedita uirtus ueritatis 
 paucis amat. multa mendacio erunt necessaria.

Ceterum ipsas quoque antithesis Marcionis comminus cecidissem, 
 si operosiore destructione earum egeret defensio

 
 
 creatoris, tam boni quam et iudicis secundum utriusque partis 
 exempla congruentia deo, ut ostendimus. quodsi utraque pars. 
 bonitatis atque iustitiae, dignam plenitudinem diuinitatis efficiunt 
 omnia potentis, compendio interim possum antithesis 
 retudisse, gestientes ex qualitatibus ingeniorum siue legum 
 siue uirtutum discernere atque ita alienare Christum a creatore, 
 ut optimum a iudice et mitem a fero et salutarem ab exitioso. 
 magis enim eos coniungunt, quos in eis diuersitatibus 
 ponunt, quae deo congruunt. aufer titulum Marcionis et intentionem 
 atque propositum operis ipsius, et nihil aliud praestare 
 * quam demonstrationem eiusdem dei, optimi et iudicis, 
 quia haec duo in solum deum competunt. nam et ipsum 
 studium in eis exemplis opponendi Christum creatori ad unitatem 
 magis spectat. adeo enim ipsa et una erat substantia 
 diuinitatis, bona et seuera, ut eisdem exemplis et in similibus 
 argumentis et bonitatem suam uoluerit ostendere, in quibus 
 praemiserat seueritatem, quia nec mirum erit diuersitas temporalis, 
 si postea deus mitior pro rebus edomitis, qui retro 
 austerior pro indomitis. ita per antithesis facilius ostendi potest 
 ordo creatoris a Christo reformatus quam repercussus, et 
 redditus potius quam exclusus, praesertim (cum) deum tuum 
 ab omni motu amariore secernas, utique et ab aemulatione 
 creatoris scilicet. nam si ita est, quomodo eum antithesis 
 singulas species creatoris aemulatum demonstrant? agnoscam 
 igitur et in hoc per illas deum meum zeloten, qui res suas 
 arbustiores in primordiis bona, ut rationali, aemulatione maturitati 
 praecurauerit suo iure, cuius antithesis etiam ipse mundus 
 eius agnoscet, ex contrarietatibus elementorum, summa tamen

 
 
 
 ratione, modulatus. quam ob rem, inconsiderantissime Marcion, 
 alium deum lucis ostendisse debueras alium uero tenebrarum, 
 quo facilius alium bonitatis alium seueritatis persuasisses. 
 ceterum eius erit antithesis. cuius est et in mundo.

Secundum uestigia pristini operis, quod amissum reformare 
 perseueramus, iam hinc ordo de Christo, licet ex abundanti 
 post decursam defensionem unicae diuinitatis. satis etenim 
 praeiudicatum est Christum non alterius dei intellegendum 
 quam creatoris, cum determinatum est alium deum non credendum 
 praeter creatorem, quem adeo Christus praedicauerit 
 et deinceps apostoli non alterius Christum adnuntiauerint 
 quam eius dei, quem Christus praedicauit, id est creatoris, 
 ut nulla mentio alterius dei atque ita nec alterius Christi agitata 
 sit ante scandalum Marcionis. facillime hoc probatur 
 apostolicarum et haereticarum ecclesiarum recensu, illic scilicet 
 pronuntiandam regulae interuersionem, ubi posteritas inuenitur. 
 quod etiam primo libello intexui. sed et nunc congressio ista 
 seorsus in Christum examinatura eo utique proficiet, ut, dum 
 Christum probamus creatoris, sic quoque deus excludatur Marcionis. 
 decet ueritatem totis uiribus uti suis, non ut laborantem, 
 — ceterum in praescriptionum compendiis uincit — sed 
 [decretum est] ut gestientem ubique aduersario occurrere, in 
 tantum furenti, ut facilius praesumpserit eum uenisse Christum, 
 qui numquam sit adnuntiatus, quam eum, qui semper sit prae 
 dicatus.

Hinc denique gradum consero, an debuerit tam subito 
 uenisse, primo qua et ipse dei sui filius, — hoc enim ordinis 
 fuerat, ut ante pater filium profiteretur quam patrem filius 
 et ante pater de filio testaretur quam filius de patre — dehinc 
 et qua missus, praeter filii nomen. proinde enim praecessisse 
 debuerat mittentis patrocinium in testimonium missi, quia 
 nemo ueniens ex alterius auctoritate ipse eam sibi ex sua 
 adfirmatione defendit, sed ab ipsa defendi se potius expectat 
 praeeunte suggestu eius, qui auctoritatem praestat. ceterum nec 
 filius agnoscetur quem numquam pater nuncupauit nec missus 
 credetur quem numquam mandator designauit. nuncupaturus 
 pater et designaturus mandator, si fuisset. suspectum habebitur 
 omne quod exorbitarit a regula rerum, quae principales gradus 
 non sinit posterius agnosci: patrem post filium et mandatorem 
 post mandatum et deum post Christum. nihil origine sua prius 
 est in agnitione, quia nec in dispositione. \'subito filius et subito 
 missus et subito Christus\'. atquin nihil putem a deo subitum. 
 quia nihil a deo non dispositum. si autem dispositum, cur 
 non et praedicatum, ut probari posset et dispositum ex praedicatione 
 et diuinum ex dispositione? et utique tantum opus, 
 quod scilicet humanae saluti parabatur, uel eatenus subitum 
 non fuisset, qua per fidem profuturum. in quantum enim credi 
 habebat, ut prodesset, in tantum paraturam desiderabat, ut 
 credi posset, substructum fundamentis dispositionis et praedicationis, 
 quo ordine fides informata merito et homini indiceretur 
 a deo et deo exhiberetur ab homine, ex agnitione debens credere. : 
 quia posset, quae scilicet credere didicisset ex praedicatione.

\'Non fuit\', inquis, \'ordo eiusmodi necessarius, quia statim 
 se et filium et missum et dei Christum rebus ipsis esset

 
 
 
 probaturus per documenta uirtutum\'. at ego negabo solam 
 hanc illi speciem ad testimonium competisse, quam et, ipse 
 postmodum exauctorauit. siquidem edicens multos uenturos et 
 signa facturos et uirtutes magnas edituros (ad) auersionem etiam 
 electorum, nec ideo tamen admittendos, temerariam signorum 
 et uirtutum fidem ostendit, ut etiam apud pseudochristos facillimarum. 
 aut quale est, si inde se uoluit probari et intellegi 
 et recipi, ex uirtutibus dico, unde ceteros noluit, aeque et 
 ipsos tam subito uenturos quam a nullo auctore praedicatos? 
 si quia prior eis uenit et prior uirtutum documenta signauit, 
 idcirco, quasi locum in balneis, ita fidem occupauit, posteris 
 quibusque praeripuit, uide, ne et ipse in condicione posteriorum 
 deprehendatur, posterior inuentus creatore, ante iam cognito 
 et proinde uirtutes ante operato et non aliter praefato non 
 esse aliis credendum, post eum scilicet. igitur si priorem 
 uenisse et priorem de posteris pronuntiasse hoc fidem t cludet, 
 praedamnatus erit et ipse iam ab eo, quo posterior est agnitus, 
 et solius erit auctoritas creatoris hoc in posteros constituendi, 
 qui nullo posterior * non potuit. iam nunc, cum probaturus 
 sim creatorem easdem uirtutes, quas solas ad fidem Christo 
 tuo uindicas, interdum per famulos suos retro edidisse interdum 
 per Christum suum edendas destinasse, possum et ex hoc 
 merito praescribere tanto magis Christum (tuum) non ex solis 
 uirtutibus credendum fuisse, quanto illum non alterius quam creatoris 
 interpretari potuissent, ut respondentes uirtutibus creatoris 
 et editis per famulos suos et in Christum suum repromissis. 
 quamquam, et si alia documenta inuenirentur in tuo Christo,

 

 
 
 
 noua scilicet, facilius crederemus etiam noua eiusdem esse. 
 cuius et uetera, quam cuius tantummodo noua, egentia experimentis 
 fidei uictricis uetustatis, ut sic quoque praedicatus 
 uenire debuerit tam praedicationibus propriis exstruentibus ei 
 fidem quam et uirtutibus. praesertim aduersus Christum creatoris 
 uenturus et signis et prophetiis propriis munitum, ut 
 aemulus Christi per omnes diuersitatum species reluceret. sed 
 quomodo a deo numquam praedicato Christus eius praedicaretur? 
 hoc est ergo, quod exigis: nec deum nec Christum tuum 
 credi, quia et deus ignotus esse non debuit et Christus agnosci 
 per deum debuit.,

Dedignatus, opinor, est imitari ordinem dei nostri. ut 
 displicentis, ut cum maxime reuincendi. nouus noue uenire 
 uoluit, filius ante patris professionem et missus ante mandatoris 
 auctoritatem, ut et ipsam fidem monstruosissimam induceret, 
 qua ante crederetur Christum uenisse quam sciretur 
 fuisse. competit mihi etiam illud retractare, cur non post 
 Christum uenerit. nam cum intueor deum eius tanto aeuo 
 patientissimum acerbissimi creatoris, adnuntiantis interea in 
 homines Christum suum, quacumque id ratione fecit, tam reuelationem 
 quam intercessionem suam differens, eadem ratione 
 dico illum patientiam debuisse creatori in Christo quoque suo 
 dispositiones suas executuro, ut perfecta et expleta omni 
 operatione aemuli dei et aemuli Christi tunc et ipse proprias 
 dispositiones superduceret. ceterum (si) paenitentia tantae patientiae 
 fecit, quod non in finem rerum creatoris perseuerauerit. 
 uane sustinuit praedicari Christum eius, quem non sustinuit 
 exhiberi. aut sine causa intercidit temporis alieni decursum aut 
 sine causa tam diu non intercidit. quid illum detinuit, quidue 
 turbauit? atquin in utrumque commisit, post creatorem quidem 
 tam tarde reuelatus, ante Christum uero eius tam propere.

 
 
 
 alterum [uero] iam dudum debuerat traduxisse alterum nondum, 
 ne illum quidem tam diu saeuientem sustinuisset, istum uero 
 adhuc quiescentem inquietasset, circa ambos excidens ab optimi 
 dei titulo, certe uarius et ipse et incertus, tepidus scilicet in 
 creatorem et calidus in Christum et uanus utrobique. non 
 magis enim compescuit creatorem quam obstitit Christo. manet 
 et creator, qualis omnino est; ueniet et Christus, qualis et 
 scribitur. quid uenit post creatorem, quem emendare non ualuit? 
 quid ante Christum eius reuelatus est, quem reuocare non 
 potuerit? aut si emendauit creatorem, post illum reuelatus, ut 
 emendanda praecederent, ergo et Christum eius aeque emendaturus 
 expectasse debuerat, proinde et illius posterior emendator 
 futurus sicut creatoris. aliud est, si et ipse post illum 
 rursus adueniet, ut primo quidem aduentu processerit aduersus 
 creatorem, legem et prophetas destruens eius, secundo uero 
 procedat aduersus Christum, regnum redarguens eius. tunc ergo 
 conclusurus ordinem suum, tunc, si forte, credendus est. aut 
 si iam hinc perfecta res est eius, uane ergo uenturus est, 
 nihil scilicet peracturus.

His proluserim quasi de gradu primo adhuc et quasi de 
 longinquo. sed exhinc iam ad certum et comminus dimicaturus, 
 uideo aliquas etiamnunc lineas praeducendas, ad quas 
 erit dimicandum, ad scripturas scilicet creatoris. secundum 
 eas enim probaturus Christum creatoris fuisse, ut postea 
 Christo suo adimpletas, necesse habeo ipsarum quoque scripturarum 
 formam et, ut ita dixerim, naturam demandare, ne tunc 
 in controuersiam deductae, cum adhibentur ad causas, et sua 
 et causarum defensione commixta obtundant lectoris intentionem.

 
 
 
 duas itaque causas prophetici eloquii adlego agnoscendas abhinc 
 aduersariis nostris: unam, qua futura interdum pro iam transactis 
 enuntiantur. nam et diuinitati competit quaecumque decreuerit 
 ut perfecta reputare, quia non sit apud illam differentia temporis, 
 apud quam uniformen statum temporis dirigit aeternitas 
 ipsa, et diuinationi propheticae magis familiare est id, quod 
 prospiciat, dum prospicit, iam uisum atque ita iam expunctum. 
 id est omni modo futurum, demonstrare, sicut per Esaiam: 
 dorsum meum posui in flagella, maxillas autem meas in 
 palmas, faciem meam uero non auerti a sputaminibus. 
 siue enim Christus iam tunc in semetipsum, secundum nos, 
 siue prophetes de semetipso, secundum Iudaeos, pronuntiabat, 
 nondum tamen factum pro iam transacto sonabat. alia species 
 erit, qua pleraque figurate portenduntur per aenigmata et allegorias 
 et parabolas, aliter intellegenda quam scripta sunt nam 
 et montes legimus destillaturos dulcorem, non tamen, ut sapam 
 de petris aut defrutum de rupibus speres, et terram audimus 
 lacte et melle manantem, (non tamen,) ut de glebis credas te 
 umquam placentas et Samias coacturum, quia nec statim aquilicem 
 et agricolam se deus repromisit dicens: ponam flumina 
 in regione sitienti et in solitudine buxum et cedrum; 
 sicut et praedicans de nationum conuersione: benedicent me 
 bestiae agri, sirenes et filiae passerum, non utique ab 
 hirundinum pullis et uulpeculis et illis monstruosis fabulosisque 
 cantricibus fausta omina relaturus est. et quid ego de 
 isto genere amplius? cum etiam haereticorum apostolus ipsam 
 legem indulgentem bobus terentibus os liberum non de bobus, 
 sed de nobis interpretetur, et petram, potui subministrando

 

 
 
 
 comitem, Christum adleget fuisse, docens proinde et Galatas 
 duo argumenta filiorum Abrahae allegorice cucurrisse, et 
 suggerens Ephesiis, quod in primordio de homine praedicatum 
 est, relicturo patrem et matrem et futuris duobus in unam 
 carnem, id se in Christum et ecclesiam agnoscere.

Si satis constat de istis interim duabus proprietatibus 
 Iudaicae litteraturae, memento, lector, constitisse, ut, cum tale 
 quid adhibuerimus, non retractetur de forma scripturae, sed 
 de statu causae. cum igitur haeretica dementia eum Christum 
 uenisse praesumeret, qui numquam fuerat adnuntiatus, sequebatur, 
 ut eum Christum nondum uenisse contenderet, qui 
 semper fuerat praedicatus; atque ita coacta est cum Iudaico 
 errore sociari et ab eo argumentationem sibi struere, quasi 
 Iudaei, certi et ipsi ali(en)um fuisse qui uenit, non modo 
 respuerint eum ut extraneum uerum et interfecerint eum ut 
 aduersarium, agnituri sine dubio et omni officio religionis 
 prosecuturi, si ipsorum fuisset. scilicet nauclero illi non quidem 
 Rhodia lex, sed Pontica cauerat errare Iudaeos in Christum 
 suum non licere, quando, et si nihil tale praedicatum in illos 
 inueniretur, uel sola utique humana condicio deceptui obnoxia 
 persuasisset Iudaeos errare potuisse, qua homines, nec statim 
 praeiudicium sumendum de sententia eorum, quos credibile 
 fuerit errasse. porro cum et praedicatum sit non agnituros eos 
 Christum ideoque etiam perempturos, iam ergo ipse erit et 
 ignoratus et interemptus ab illis, in quem ita admissuri praenotabantur. 
 hoc si probari exigis, non eas scripturas euoluam, 
 quae interemptibilem Christum edicentes utique et ignorabilem 
 adfirmant, — nisi enim ignoratus nihil scilicet pati posset — 
 sed reseruatis eis ad causam passionum eas praedicationes in 
 praesenti sufficiet adhibere, quae interim ignorabilem probent 
 Christum, et hoc breuiter, dum ostendunt omnem uim

 

 
 
 
 intellectus ademptam populo a creatore. auferam, inquit, sapientiam 
 sapientium illorum et prudentiam prudentiam; 
 eorum abscondam, et: aure audietis et non audietis 
 et oculis uidebitis et non uidebitis: incrassatum est 
 enim cor populi huius et auribus grauiter audierunt 
 et oculos concluserunt, ne quando auribus audiant et 
 oculis uideant et corde coniciant et conuertantur et 
 \'sanem illos. hanc enim obtusionem salutarium sensuun: 
 meruerant, labiis diligentes deum, corde autem longe absistentes 
 ab eo. igitur si Christus quidem adnuntiabatur a creatore solidante 
 tonitruum et condente spiritum et adnuntiante in homines 
 Christum suum secundum Iohelem prophetam, si omnis 
 spes Iudaeorum, ne dicam etiam gentium, in Christi reuelationem 
 destinabatur, sine dubio id demonstrabantur non agni. 
 turi et non intellecturi ablatis agnitionis et intellegentiae 
 uiribus, sapientia atque prudentia, quod adnuntiabatur, id est 
 Christus, erraturis in eum principalibus sapientibus eorum, id 
 est scribis, et prudentibus eorum, id est Pharisaeis, pariter 
 et populo auribus audituro et non audituro, utique Christum 
 docentem, et oculis uisuro et non uisuro, utique Christum 
 signa facientem, secundum quod et alibi: et quis caecus. 
 nisi pueri mei? et quis surdus, nisi qui dominatur 
 eorum? sed et cum exprobrat per eundem Esaiam: filios. 
 generaui et exaltaui, at illi me reiecerunt; agouit 
 bos possessorem suum et asinus praesepe domini sui. 
 Israhel autem me non cognouit et populus me non 
 intellexit. nos quidem certi Christum semper in prophetis 
 locutum, — spiritum scilicet creatoris, sicut propheta testatur:

 

 
 
 
 persona spiritus nostri Christus dominus — qui ab 
 initio uicarius patris in dei nomine et auditus sit et uisus, 
 scimus ipsius uoces eiusmodi fuisse, iam tunc Israheli exprobrantis 
 quae in illum commissuri praedicabantur: dereliquistis 
 dominumetin iram prouocastis sanctum Israhel. 
 si uero non in Christum, sed in ipsum potius deum uolueris 
 referre omnem Iudaicae ignorantiae de pristino reputationem, 
 nolens etiam retro sermonem et spiritum, id est Christum 
 creatoris, despectum ab eis et non agnitum, sic quoque reuinceris. 
 non negans enim filium et spiritum et substantiam 
 creatoris esse Christum eius, concedas necesse est eos, qui 
 patrem non agnouerint, nec filium agnoscere potuisse per 
 eiusdem substantiae condicionem, cuius si plenitudo intellecta 
 non est, multo magis portio certe, qua plenitudinis consors. 
 his ita dispectis iam apparet, quomodo et respuerint Iudaei 
 Christum et interemerint, non ut extraneum Christum intellegentes, 
 sed ut suum non agnoscentes, quia nec extraneum 
 intellegere potuissent de quo nihil umquam fuerat adnuntiatum, 
 cum intellegere potuissent de quo semper- fuerat praedicatum. 
 id enim intellegi uel non intellegi capit, quod habendo substantiam 
 praedicationis habebit et materiam uel agnitionis uel 
 erroris. quod uero materia (ea) caret, non admittit sapientiae 
 euentum. et adeo non qua alterius dei Christum auersati persecutique 
 sunt, sed qua solummodo hominem, quem planum 
 in signis et aemulum in doctrinis existimabant, ut et ipsum 
 hominem qua suum, id est Iudaeum, sed Iudaismi

 

 

 

 
 
 
 torem et destructorem, deduxerint in iudicium et suo iure 
 punierint, alienum scilicet non indicaturi. tanto abest, ut alienum 
 Christum intellexisse uideantur qui nec hominem eius 
 ut alienum iudicauerunt.

Discat nunc haereticus ei abundanti cum ipso licebit 
 Iudaeo rationem quoque errorum eius, a quo ducatum mutuatus 
 in hac argumentatione, caecus a caeco, in eandem decidit 
 foueam. duos dicimus Christi habitus a prophetis demonstratos 
 totidem aduentus eius praenotasse: unum in humilitate, utique 
 primum, cum tamquam ouis ad uictimam deduci habebat et 
 tamquam agnus ante tondentem sine uoce, ita non aperiens 
 os. ne aspectu quidem honestus. adnuntiauimus enim, inquit. 
 de illo: sicut puerulus, sicut radix in terra sitienti. 
 et non est species eius neque gloria, et uidimus eum. 
 et non habebat speciem neque decorem, sed species 
 eius inhonorata, deficiens citra filios hominum, homo 
 in plaga et sciens ferre infirmitatem, ut positus a patre 
 in lapidem offensionis et petram scandali, minoratus ab eo 
 modicum citra angelos, uermem se pronuntians et non hominem, 
 ignominiam hominis et nullificamen populi. quae ignobilitatis 
 argumenta primo aduentui competunt sicut sublimitatis 
 secundo, cum fiet iam non lapis offensionis nec petra 
 scandali, sed lapis summus angularis post reprobationem 
 adsumptus et sublimatus in consummationem templi, ecclesiae 
 scilicet, et petra sane illa apud Danihelem de monte praecisa, 
 quae imaginem saecularium regnorum comminuet et conteret. 
 de quo aduentu idem prophetes: et ecce cum nubibus caeli i 
 tamquam filius hominis ueniens uenit usque ad

 

 
 
 
 ueterem dierum. aderat in conspectu eius, et qui adsistebant 
 adduxerunt illum. et data est ei potestas 
 regia et omnes nationes terrae secundum genera et 
 omnis gloria famulabunda. et potestas eius usque 
 in aeuum quae non auferetur, et regnum eius quod non 
 uitiabitur. tunc scilicet habiturus est speciem honorabilem 
 et decorem indeficientem super filios hominum, - tempestiuus 
 enim, inquit, decore citra filios hominum, effusa est 
 gratia in labiis tuis; propterea benedixit te deus in 
 aeuum. accingere ensem super femur tuum, potens 
 tempestiuitate tua et pulchritudine tua — cum et pater, 
 posteaquam diminuit eum modicum quid citra angelos, gloria 
 et honore coronabit illum et subiciet omnia pedibus eius. 
 tunc et cognoscent eum qui compugerunt et caedent pectora 
 sua tribus ad tribum, utique quod retro non agnouerunt eum 
 in humilitate condicionis humanae: et homo est, inquit Hieremias, 
 et quis cognoscet illum? quia et: natiuitatem 
 eius, Esaias, quis, inquit, enarrabit? sic et apud Zachariam 
 in persona Iesu, immo et in ipso nominis sacramento, uerus 
 summus sacerdos patris, Christus Iesus, duplici habitu in 
 duos aduentus deliniatur, primo sordidis indutus, id est carnis 
 passibilis et mortalis indignitate, cum et diabolus aduersabatur 
 ei. auctor scilicet Iudae traditoris, ne dicam etiam post baptisma 
 temptator, dehinc despoliatus pristinas sordes et exornatus 
 podere et mitra et cidari munda, id est secundi aduentus 
 gloria et honore. si enim et duorum hircorum, qui ieiunio offerebantur, 
 faciam interpretationem, nonne et illi utrumque ordinem

 

 

 
 
 
 Christi figurant? pares quidem atque consimiles propter eundem 
 domini conspectum, quia non in alia uenturus est forma, ut 
 qui agnosci habeat a quibus laesus est. alter autem eorum 
 circumdatus coccino, maledictus et consputatus et conuulsus 
 et compunctus, a populo extra ciuitatem abiciebatur in perditionem, 
 manifestis notatus insignibus dominicae passionis, alter 
 uero pro delictis oblatus et sacerdotibus templi in pabulum 
 datus secundae repraesentationis argumenta signabat, qua 
 delictis omnibus expiatis sacerdotes templi spiritalis, id est 
 ecclesiae, dominicae gratiae quasi uisceratione quadam frueren 
 tur, ieiunantibus ceteris a salute. igitur quoniam primus aduentus 
 et plurimum figuris obscuratus et omni inhonestate prostratus 
 canebatur, secundus uero et manifestus et deo condignus. 
 idcirco, quem facile et intellegere et credere potuerunt, eum 
 solum intuentes, id est secundum, non inmerito decepti sunt: 
 circa obscuriorem, certe indigniorem, id est primum. atque 
 ita in hodiernum negant uenisse Christum suum, quia non 
 in sublimitate uenerit, dum ignorant etiam in humilitate fuisse 
 uenturum.

Desinat nunc haereticus a Iudaeo, aspis, quod aiunt. a 
 uipera, mutuari uenenum, euomat iam hinc proprii ingenii 
 uirus, phantasma uindicans Christum. nisi quod et in ista 
 sententia alios habebit auctores, praecocos et abortiuos quodammodo 
 Marcionitas, quos apostolus Iohannes antichristos pronuntiauit, 
 negantes Christum in carne uenisse, et tamen non. 
 ut alterius dei ius constituerent, quia et de isto notati fuissent. : 
 sed quoniam incredibile praesumpserant deum carnem. quo 
 magis antichristus Marcion sibi eam rapuit praesumptionem. 
 aptior scilicet ad renuendam corporalem substantiam Christi.

 

 
 
 
 qui ipsum deum eius nec auctorem carnis induxerat nec 
 resuscitatorem, optimum uidelicet et in isto et diuersissimum 
 a mendaciis et fallaciis creatoris. et ideo Christus eius, ne 
 mentiretur, ne falleret et hoc modo creatoris forsitan deputaretur. 
 non erat quod uidebatur et quod erat mentiebatur: caro nec 
 caro, homo nec homo. proinde deus, opinor, nec deus. cur enim 
 non etiam dei phantasma portauerit? an credam ei de interiore 
 substantia, qui sit de exteriore frustratus? quomodo uerax 
 habebitur in occulto tam fallax repertus in aperto? quomodo 
 antem, in semetipso ueritatem spiritus, fallaciam carnis 
 confundens, negatam ab apostolo lucis, id est ueritatis, et 
 tenebrarum, id est fallaciae, commisit communicationem? iam 
 nunc. cum mendacium deprehenditur Christi caro, sequitur, 
 ut et omnia, quae per carnem Christi gesta sunt, mendacio 
 gesta sint, congressus contactus conuictus ipsae quoque 
 uirtutes. si enim tangendo aliquem liberauit a uitio uel tactus 
 ab aliquo, quod corporaliter actum est non potest uere actum 
 credi sine corporis ipsius ueritate. nihil solidum ab inani, nihil 
 plenum a uacuo perfici licuit, putatiuus habitus, putatiuus 
 actus: imaginarius operator, imaginariae operae. sic nec passiones 
 Christi eius fidem merebuntur. nihil enim passus est 
 qui non uere est passus; uere autem pati phantasma non potuit. 
 euersum est igitur totum dei opus. totum Christiani nominis 
 et pondus et fructus, mors Christi, negatur, quam tam impresse 
 apostolus demandat, utique ueram, summum eam fundamentum 
 euangelii constituens et salutis nostrae et praedicationis 
 suae. tradidi enim. inquit, uobis in primis, quod Christus 
 mortuus sit pro peccatis nostris et quod sepultus 
 sit et quod resurrexerit tertia die. porro, si caro eius 
 negatur, quomodo mors eius adseueratur, quae propria carnis

 

 
 
 
 est passio, per mortem reuertentis in terram, de qua est 
 sumpta, secundum legem sui auctoris? negata uero morte. 
 dum caro negatur, nec de resurrectione constabit. eadem enim 
 ratione non resurrexit, qua mortuus non est, non habendo 
 substantiam scilicet carnis, cuius sicut et mors ita et resurrectio 
 est. proinde resurrectione Christi infirmata etiam nostra i 
 subuersa est. nec ea enim ualebit, propter quam Christus I 
 uenit, si Christi non ualebit. nam sicut illi, qui dicebant 
 resurrectionem mortuorum non esse, reuincuntur ab apostolo 
 ex resurrectione Christi, ita resurrectione Christi non consistente 
 aufertur et mortuorum resurrectio. atque ita inanis I 
 est et fides nostra, inanis et praedicatio apostolorum. inue-: 
 niuntur autem etiam falsi testes dei, quod testimonium dixerint. 
 quasi resuscitauerit Christum, quem non resuscitauit. et sumus 
 adhuc in delictis, et qui in Christo dormierunt. perierunt. 
 sane resurrecturi, sed phantasmate forsitan, sicut et Chiistus.I

In ista quaestione qui putaueris opponendos esse nobis I 
 angelos creatoris, quasi et illi in phantasmate, putatiuae utique 
 carnis, egerint apud Abraham et Loth, et tamen uere sint et 
 congressi et pasti et operati quod mandatum eis fuerat, primo non 
 admitteris ad eius dei exempla, quem destruis. nam et 
 quanto meliorem et perfectiorem deum inducis, tanto non 
 competunt illi eius exempla, quo nisi diuersus in totum n<m 
 erit omnino melior atque perfectior. dehinc scito nec illud 
 concedi tibi, ut putatiua fuerit in angelis caro, sed uerae et 
 solidae substantiae humanae. si enim difficile non fuit illi. 
 putatiuae carni ueros et sensus et actus exhibere, multo 
 facilius habuit, ueris et sensibus et actibus ueram dedisse 
 substantiam carnis, uel qua proprius auctor et artifex eius.

 

 
 
 
 tuus enim deus eo, quod carnem nullam omnino produxerit, 
 merito fortasse phantasma eius intulerit, cuius non ualuerat 
 ueritatem, meus autem deus, qui illam de limo sumptam in 
 hanc reformauit qualitatem, nondum ex semine coniugali et 
 tamen carnem, aeque potuit ex quacumque materia angelis 
 quoque adstruxisse carnem, qui etiam mundum ex nihilo in 
 tot ac talia corpora, et quidem uerbo, aedificauit. et utique, 
 si deus tuus ueram quandoque substantiam angelorum hominibus 
 pollicetur, — erunt enim, inquit, sicut angeli — 
 cur non et deus meus ueram substantiam hominum angelis 
 accommodarit (unde)unde sumptam? quia nec tu mihi respondebis, 
 unde illa apud te angelica sumatur. sufficit mihi hoc 
 definire, quod deo congruit, ueritatem scilicet eius rei, quam 
 tribus testibus sensibus obiecit: uisui tactui auditui. difficilius 
 deo mentiri quam carnis ueritatem (unde)unde producere, 
 licet non natae. ceterum et aliis haereticis, definientibus 
 carnem illam in angelis ex carne nasci debuisse, si uere fuisset 
 humana, certa ratione respondemus, qua et humana uere 
 fuerit et innata: humana uere propter dei ueritatem, a mendacio 
 et fallacia extranei, et quia non possent humanitus tractari ab 
 hominibus nisi in substantia humana; innata autem, quia 
 solus Christus in carnem ex carne nasci habebat, ut natiuitatem 
 nostram natiuitate sua reformaret atque ita etiam 
 mortem nostram morte sua dissolueret resurgendo in carne, 
 in qua natus est, ut et mori posset. ideoque et ipse cum 
 angelis tunc apud Abraham in ueritate quidem carnis apparuit, 
 sed nondum natae, quia nondum moriturae, sed ediscentis 
 iam inter homines conuersari. quo magis angeli, neque ad

 

 
 
 
 moriendum pro nobis dispositi, breuem carnis commeatum 
 non debuerunt nascendo sumpsisse, quia nec moriendo deposituri 
 eam fuerant. sed (unde)unde sumpta et quoquo modo omnino 
 demissa, mentiti eam tamen non sunt. si creator facit angelos 
 spiritus et apparitores suos ignem flagrantem, tam uere spiritus 
 quam et ignem, idem illos uere fecit et carnem, ut nunc 
 recordemur et haereticis renuntiemus eius esse promissum 
 homines in angelos reformandi quandoque, qui angelos in 
 homines formarit aliquando.

Igitur non admissus ad consortium exemplorum creatoris, 
 ut alienorum et suas habentium causas, uelim edas et ipse 
 consilium dei tui, quo Christum suum non in ueritate carnis 
 exhibuit. si aspernatus est illam ut terrenam et, ut dicitis. 
 stercoribus infersam, cur non et simulacrum eius proinde 
 despexit? nullius enim dedignandae rei imago dignanda est: 
 sequitur statum similitudo. \'sed quomodo inter homines conuersaretur, 
 nisi per imaginem substantiae humanae\'? cur ergo non 
 potius per ueritatem, ut uere conuersaretur, si necesse habebat 
 conuersari? quanto dignius necessitas fidem quam stropham 
 administrasset! satis miserum deum instituis, hoc ipso, quod 
 Christum suum non potuit exhibere nisi in indignae rei effigie. 
 et quidem alienae. aliquatenus enim indignis conueniet uti, si 
 nostris, sicut alienis non congruet uti, licet dignis. cur enim 
 non in aliqua alia digniore substantia uenit, et inprimis sua, 
 ne et indigna et aliena uideretur eguisse? si creator meus per 
 rubum quoque et ignem, idem postea per nubem et globum 
 cum homine congressus est et elementorum corporibus in 
 repraesentationibus sui usus est, satis haec exempla diuinae

 

 
 
 
 potestatis ostendunt deum non eguisse aut falsae aut etiam 
 uerae carnis paraturae. ceterum si ad certum spectamus, nulla 
 substantia digna est, quam deus induat. quodcumque induerit, 
 ipse dignum facit, absque mendacio tamen. et ideo quale est, 
 ut dedecus existimarit ueritatem potius quam mendacium 
 carnis? atquin honorauit illam fingendo. quanta iam caro est, 
 cuius phantasma necessarium fuit deo superiori!

Totas istas praestigias putatiuae in Christo corpulentiae 
 Marcion illa intentione suscepit, ne ex testimonio substantiae 
 humanae natiuitas quoque eius defenderetur atque ita Christus 
 creatoris uindicaretur, ut qui nascibilis ac per hoc carneus 
 adnuntiaretur. stultissime et hic Ponticus: quasi non facilius 
 crederetur in deo caro non nata quam falsa, praestruentibus 
 uel maxime fidem istam angelis creatoris in carne uera conuersatis 
 nec tamen nata. nam et Philumene illa magis persuasit 
 Appelli ceterisque desertoribus Marcionis ex fide quidem 
 Christum circumtulisse carnem, nullius tamen natiuitatis, utpote 
 de elementis eam mutuatum. quodsi uerebatur Marcion, ne 
 fides carnis natiuitatis quoque fidem induceret, sine dubio qui 
 homo uidebatur natus utique credebatur. nam et mulier quaedam 
 exclamauerat: beatus uenter, qui te portauit, et 
 ubera, quae hausisti. et quomodo mater et fratres eius 
 dicti sunt foris stare? certe, cum et ipse se filium hominis 
 praedicaret, natum scilicet profitebatur. et uidebimus de his 
 capitulis suo in tempore: nunc, ut haec omnia ad euangelii 
 distulerim examinationem, tamen quod supra statui: si omni 
 modo natus credi habebat qui homo uidebatur, uane natiuitatis 
 fidem consilio imaginariae carnis expugnandam putauit.

 

 
 
 
 quid enim profuit non uere fuisse quod pro uero haberetur. 
 tam carnem quam natiuitatem? aut si dixeris: uiderit opinio 
 humana, iam deum tuum honoras fallaciae titulo, si aliud se 
 sciebat esse quam quod homines fecerat opinari, iam tu 
 potuisti etiam natiuitatem putatiuam illi accommodasse, ne in 
 hanc quoque impegisses quaestionem. nam et mulierculae 
 nonnumquam praegnantes sibi uidentur, aut sanguinis tributo I 
 aut aliqua ualitudine inflatae. et utique debuerat phantasmati?I 
 scaenam decucurrisse, ne originem carnis non desaltasset qui i 
 personam substantiae ipsius egisset. plane natiuitatis merdacium 
 recusasti: ipsam enim carnem ueram edidisti. turpissimum 
 scilicet dei etiam uera natiuitas. age iam, perora in 
 illa sanctissima et reuerenda opera naturae, inuehere in totum 
 quod es; carnis atque animae originem destrue; cloacam uoca 
 uterum, tanti animalis, id est hominis, producendi officinam: 
 persequere et partus inmunda et pudenda tormenta et ipsius 
 exinde puerperii spurcos anxios ludicros exitus: tamen, cum 
 omnia ista destruxeris, ut deo indigna confirmes, non erit 
 indignior morte natiuitas et cruce infantia et natura poena 
 et caro damnatione. si uere ista passus est Christus. minus 
 fuit nasci; si mendacio passus est, ut phantasma, potuit: 
 et mendacio nasci. summa ista Marcionis argumenta. per\' 
 quae alium efficit Christum, satis, opinor, ostendimus nOli\'i 
 consistere omnino, dum docemus magis utique competere i 
 deo ueritatem quam mendacium eius habitus, in quo Christum 
 suum exhibuit. si ueritas fuit, caro fuit, si caro fuit, natus i 
 est. ea enim, quae expugnat haec haeresis, confirmantur, cum I 
 ea, per quae expugnat, destruuntur. itaque, si carneus habe-\' 
 bitur, quia natus, et natus, quia carneus, quia phantasma

 
 
 
 non fuerit, ipse erit agnoscendus, qui in carne et ex natiuitate 
 uenturus adnuntiabatur a creatoris prophetis. utpote Christus 
 creatoris.

Prouoca nunc, ut soles, t ad hanc Esaiae comparationem 
 Christi, contendens illam in nullo conuenire. \'primo enim\', 
 inquis, (Christus Esaiae Emmanuhel uocari habebit, dehinc uirtutem 
 sumere Damasci et spolia Samariae aduersus regem 
 Assyriorum\'. porro iste, qui uenit, neque sub eiusmodi nomine 
 est editus neque ulla re bellica functus est. at ego te admonebo, 
 uti cohaerentia quoque utriusque capituli recognoscas. 
 subiuncta est enim et interpretatio Emmanuhelis: nobiscum 
 deus, uti non solum sonum nominis spectes sed et sensum. 
 sonus enim Hebraicus, quod est Emmanuhel, suae gentis est, 
 sensus autem eius, quod est deus nobiscum, ex interpretatione 
 communis est. quaere ergo an ista uox (nobiscum deus\\ quod 
 est Emmanuhel, exinde quod Christus inluxit, agitetur in Christo. 
 et puto. non negabis, utpote qui et ipse dicas ( ό deun nobiscum\\ 
 [dicitur] id est Emmanuhel. aut si tam uanus es, ut, quia 
 penes te \'nobiscum deus\' dicitur, non Emmanuhel, idcirco nolis 
 uenisse illum, cuius proprium sit uocari Emmanuhel, quasi non 
 et hoc sit \'deus nobiscum\', inuenies apud Hebraeos Christianos, 
 immo et Marcionitas, Emmanuhelem nominare, cum uolunt dicere 
 \'nobiscum deus\'; sicut et omnis gens, quoquo sono dixerit \'deus 
 nobiscum\', Emmanuhelem pronuntiabit, in sensu sonum expungens. 
 quodsi Emmanuhel \'nobiscum deus\' est, deus autem nobiscum 
 Christus est, qui etiam in nobis est, — quotquot enim

 

 
 
 
 in Christum tincti estis, Christum induistis — tam 
 proprie est Christus in significatione nominis, quod est (nobiscum 
 deus\', quam in sono nominis, quod est Emmanuhel. atque 
 ita constat uenisse iam illum, qui praedicabatur Emmanuhel. 
 quia quod significat Emmanuhel uenit, id est \'nobiscum deus\'.

Aeque sono nominum duceris, cum uirtutem Damasci 
 et spolia Samariae et regem Assyriorum sic accipis, quasi 
 bellatorem portendant Christum creatoris, non animaduertens 
 quid scriptura praemittat: quoniam priusquam cognoscat 
 (puer) uocare patrem et matrem, accipiet uirtutem 
 Damasci et spolia Samariae aduersus regem Assyriorum. 
 ante est enim inspicias aetatis demonstrationem, an 
 hominem iam Christum exhibere possit, nedum imperatorem. 
 scilicet uagitu ad arma esset conuocaturus infans, et signa 
 belli non tuba sed crepitacillo daturus, nec ex equo uel de 
 curru uel de muro sed de nutricis aut gerulae suae collo siue 
 dorso hostem destinaturus, atque ita Damascum et Samariam 
 pro mammillis subacturus! aliud est, si penes Ponticos barbaricae 
 gentis infantes in proelium erumpunt, credo, ad solem 
 uncti prius, dehinc pannis armati et butyro stipendiati, qui 
 ante norint lanceare quam lancinare. enimuero, si nusquam hoc 
 natura concedit, ante militare quam uirum facere, ante uirtutem 
 Damasci sumere quam patris et matris uocabulum nosse. 
 sequitur, ut figurata pronuntiatio uideatur. sed et uirginem\'. 
 inquit, \'parere natura non patitur, et tamen creditur prophetae\'. 
 et merito. praestruxit enim fidem incredibili rei rationem 
 edendo, quod in signum esset futura: propterea, inquit, dabit 
 uobis dominus signo: ecce uirgo concipiet in utero

 

 
 
 
 et pariet filium. signum autem a deo, nisi nouitas aliqua 
 monstruosa, iam signum non fuisset. denique Iudaei, si quando 
 ad nos deiciendos mentiri audent, quasi non uirginem, sed 
 iuuenculam concepturam et parituram scriptura contineat, hinc 
 reuincuntur, quod nihil signi uideri possit res cotidiana, 
 iuuenculae scilicet praegnatus et partus. in signum ergo disposita 
 uirgo mater merito credetur, infans uero bellator non 
 aeque; non enim et hic signi ratio uersatur. sed signo natiuitati 
 nouae adscripto exinde post signum alibi ordo iam infantis 
 edicitur, meI et butirum manducaturi, — nec hoc utique in 
 signum: [est: malitiae non assentaturi] et hoc enim infantiae 
 est — sed (et) accepturi uirtutem Damasci et spolia Samariae 
 aduersus regem Assyriorum, serua modum aetatis et quaere 
 sensum praedicationis, immo redde euangelio ueritatis quae 
 posteriori detraxisti: et tam intellegitur prophetia quam renuntiatur 
 expu-ncta. maneant enim orientales illi magi infantiam 
 Christi recentem auro et ture munerantes: et accepit infans 
 uirtutem Damasci sine proelio et armis. nam praeter quod 
 omnibus notum est orientis uirtutem, id est uim et uires, auro 
 et odoribus pollere solitam, certe est creatoris uirtutem ceterarum 
 quoque gentium aurum constituere, sicut per Zachariam: 
 et ludas praetendet apud Hierusalem et congregabit 
 omnem ualentiam populorum per circuitum, aurum et

 

 
 
 
 argentum. de illo autem tunc auri munere etiam Dauid: et 
 dabitur illi ex auro Arabiae, et rursus: reges Arabum 
 et Saba munera offerent illi. nam et magos reges habuit 
 fere oriens et Damascus Arabiae retro deputabatur, antequam 
 transcripta esset in Syrophoenicen ex distinctione Syriarum, 
 cuius tunc uirtutem Christus accepit accipiendo insignia eius, 
 aurum scilicet et odores, spolia autem Samariae ipsos magos, 
 qui cum illum cognouissent et muneribus honorassent et genu 
 posito adorassent quasi deum et regem sub testimonio indicis 
 et ducis stellae, spolia sunt facti Samariae, id est idolatriae, 
 credentes uidelicet in Christum. idolatriam enim Samariae 
 nomine notauit, ut ignominiosae ob idolatriam, qua desciuerat 
 tunc a deo sub rege Hieroboam. nec hoc enim nouum est 
 creatori, figurate uti translatione nominum ex comparatione 
 criminum. nam et archontas Sodomorum appellat archontas 
 Iudaeorum et populum ipsum populum Gomorrae uocat, et idem 
 alibi: pater, inquit, tuus Amorreus et mater tua Cethea, 
 ob consimilem impietatem, quos aliquando etiam suos filios 
 dixerat: filios generaui et exaltaui. sic et Aegyptus nonnumquam 
 totus orbis intellegitur apud illum superstitionis et 
 maledictionis elogio. sic et Babylon etiam apud Iohannem nostrum 
 Romanae urbis figura est, proinde magnae et regno superbae et 
 sanctorum dei debellatricis. hoc itaque usu magos quoque Samaritarum 
 appellatione titulauit, despoliatos quod habuerant cum 
 Samaritis, ut diximus, idolatriam. aduersus regem autem Assyriorum 
 aduersus Herodem intellege, cui utique aduersati sunt magi 
 tunc non renuntiando de Christo, quem intercipere quaerebat.

Adiuuabitur haec nostra interpretatio, dum et alibi 
 bellatorem existimans Christum ob armorum quorundam uocabula 
 et eiusmodi uerba ex reliquorum quoque sensuum comparatione 
 conuinceris. accingere, inquit Dauid, ensem super

 

 
 
 ++ 
 femur. sed quid supra legis de Christo? tempestiuus 
 decore praeter filios hominum, effusa est gratia in 
 labiis tuis. rideo, si, quem ad bellum ense cingebat, ei de 
 tempestiuitate decoris et labiorum gratia blandiebatur. sic item 
 subiungens: et extende et prosperare et regna, adiecit: propter 
 ueritatem et lenitatem et iustitiam. quis enim ense 
 (ea) operabitur et non contraria potius, dolum et asperitatem 
 et iniustitiam, propria scilicet negotia proeliorum? uideamus 
 ergo, an alius sit ensis ille, cuius alius est actus. nam et 
 apostolus Iohannes in Apocalypsi ensem describit ex ore dei 
 prodeuntem, bis acutum, praeacutum, quem intellegi oportet 
 sermonem diuinum, bis acutum duobus testamentis legis et 
 euangelii, acutum sapientia, infestum diabolo, armantem nos 
 aduersus hostes spiritales nequitiae et concupiscentiae omnis, 
 amputantem etiam a carissimis ob dei nomen. quodsi Iohannem 
 agnitum non uis, habes communem magistrum Paulum, 
 praecingentem lumbos nostros ueritate et lorica iustitiae et 
 calciantem nos praeparationem euangelii pacis, non belli, adsumere 
 iubentem scutum fidei, in quo possimus omnia diaboli 
 , ignita tela extinguere, et galeam salutaris et gladium spiritus, 
 quod est, inquit, dei sermo. hanc et dominus ipse machaeram 
 uenit mittere in terram, non pacem. si tuus Christus 
 est, ergo et ipse bellator est. si bellator non est, machaeram 
 intentans allegoricam, licuit ergo et Christo creatoris 
 in psalmo sine bellicis rebus ense sermonis praecingi figurato, 
 cui supradicta tempestiuitas congruat et gratia labiorum, quem 
 tunc iam cingebatur super femur apud Dauid, quandoque missurus 
 in terram. hoc est enim, quod ait: et extende et

 

 
 
 
 prosperare et regna: extendens sermonem in omnem terram 
 ad uniuersarum gentium uocationem, prosperaturus successu 
 fidei, qua est receptus, et regnans exinde, qua mortem resurrectione 
 deuicit. et deducet te, inquit, mirifice dextera 
 tua, uirtus scilicet gratiae spiritalis, qua Christi agnitio deducitur. 
 sagittae tuae acutae, peruolantia ubique praecepta 
 et minae et traductiones cordis, compungentes et transfigentes 
 conscientiam quamque. populi sub te concident, utique 
 adorantes. sic bellipotens et armiger Christus creatoris, sic et 
 nunc accipiens spolia, non solius Samariae uerum et omnium 
 gentium. agnosce et spolia figurata, cuius et arma allegorica 
 didicisti. figurate itaque et domino eiusmodi loquente et apostolo 
 scribente, non temere interpretationibus eius utimur, 
 quarum exempla etiam aduersarii admittunt, atque ita in tantum 
 Esaiae erit Christus qui uenit, in quantum non fuit bellator. 
 quia non talis ab Esaia praedicatur.

De quaestione carnis et per eam natiuitatis et unius 
 interim nominis Emmanuhelis hucusque. de ceteris uero nominibus, 
 et inprimis Christi, quid pars diuersa respondebit? si 
 proinde commune est apud uos Christi nomen quemadmodum 
 et dei, ut sic utriusque dei filium Christum competat dici. 
 sicut utrumque patrem deum, certa ratio huic argumentationi 
 refragabitur. dei enim nomen, quasi naturale diuinitatis, potest 
 in omnes communicari, quibus diuinitas uindicatur, sicut et 
 idolis, dicente apostolo: nam et sunt qui dicuntur dii 
 siue in caelo siue in terris, Christi uero nomen, non ei 
 natura ueniens sed ex dispositione. proprium eius efficitur, a 
 quo dispositum inuenitur, nec in communicationem alii deo

 

 
 
 
 subiacet, maxime aemulo et habenti suam dispositionem. cui 
 et nomina priuata debebit. quale est enim, quod diuersas dispositiones 
 duorum commentati deorum societatem nominum 
 admittunt in discordia dispositionum, quando nulla magis 
 probatio adsisteret duorum et aemulorum deorum, quam si in 
 dispositione eorum etiam diuersitas nominum inueniretur? nullus 
 enim status differentiarum nonnisi proprietatibus appellationum 
 consignatur. quibus deficientibus, si quando, nunc Graeca 
 catachresis de alieno abutendo succurrit. apud deum autem 
 deficere, puto, nihil debet, nec de alieno instrui dispositio 
 eius. quis hic deus est, qui filio quoque suo nomina a creatore 
 uindicat, non dico aliena, sed uetera et uulgata, quae uel sic 
 non competerent deo nouo et incognito? quomodo denique 
 docet nouam plagulam non adsui ueteri uestimento nec uinum 
 nouum ueteribus utribus credi, adsutus ipse et inditus nominum 
 senio? quomodo abscidit euangelium a lege, tota lege 
 uestitus, in nomine scilicet Christi? quis illum prohibuit aliud 
 uocari, aliud praedicantem, aliunde uenientem, cum propterea 
 nec corporis susceperit ueritatem, ne Christus creatoris crederetur? 
 uane autem noluit eum se uideri, quem uoluit uocari, 
 quando et si uere corporeus fuisset, magis Christus creatoris 
 non uideretur, si non uocaretur. at nunc substantiam respuit, 
 cuius nomen accepit, etiam substantiam probaturus ex nomine. 
 si enim Christus unctus est, ungui (autem) utique corporis 
 passio est, qui corpus non habuit ungui omnino non potuit; 
 qui ungui omnino non potuit Christus uocari nullo modo 
 potuit. aliud est, si et nominis phantasma adfectauit. (sed 
 quomodo\', inquit, \'inreperet in Iudaeorum fidem, nisi per sollemne 
 apud eos et familiare nomen\'? inconstantem aut

 

 

 

 
 
 
 subdolum deum narras: aut diffidentiae aut malitiositatis consilium 
 est fallendo quid promouere. multo liberius atque 
 simplicius egerunt pseudoprophetae, aduersus creatorem in sui 
 dei nomine uenientes. sed nec effectum consilii huius inuenio, ! 
 cum facilius aut suum crediderint Christum aut planum potius 
 aliquem quam alterius dei Christum, sicut euangelium probabit. I

Nunc, si nomen Christi, ut sportulam furunculus, cap-; 
 tauit, cur etiam Iesus uoluit appellari, non tam expectabili; 
 apud Iudaeos nomine? nec enim, si nos, per dei gratiam intellectum 
 consecuti sacramentorum eius, hoc quoque nomen 
 agnoscimus Christo destinatum, ideo et Iudaeis, quibus adempta : 
 est sapientia, nota erit res. denique ad hodiernum Christum\' 
 sperant, non Iesum, et Heliam potius interpretantur Christum 
 quam Iesum. qui ergo et in eo nomine uenit, in quo Christus \' 
 non praesumebatur? potuit in eo solo nomine uenisse, quod 
 solum praesumebatur. ceterum cum duo miscuit, speratum 
 et insperatum, expugnatur utrumque consilium eius. siue enim \' 
 ideo Christus, ut interim quasi creatoris inreperet, obstrepit 
 Iesus, quia non sperabatur Iesus in Christo creatoris, siue 
 (ideo Iesus,) ut alterius haberetur, non sinit Christus, quia 
 non alterius sperabatur Christus quam creatoris. quid horum \' 
 constare possit, ignoro. constabit autem utrumque in Christo I 
 creatoris, in quo inuenitur etiam Iesus. quomodo, inquis? : 
 disce et hic cum partiariis erroris tui, Iudaeis. cum successor I 
 Moysi destinaretur Auses, filius Naue, transfertur certe de 
 pristino nomine et incipit uocari Iesus. certe, inquis. hanc 
 prius dicimus figuram futuri fuisse. nam quia Iesus Christus\' 
 secundum populum — quod sumus nos, nati in saeculi desertis 
 - introducturus erat in terram promissionis melle et lacte,

 

 
 
 
 manantem, — id est (in) uitae aeternae possessionem, qua nihil 
 dulcius — idque non per Moysen, id est non per legis disciplinam, 
 sed per Iesum, (id est) per euangelii gratiam, prouenire 
 habebat, circumcisis nobis petrina acie, id est Christi 
 (praeceptis.) — petra enim Christus — ideo is uir, qui in huius 
 sacramenti imagines parabatur, etiam nominis dominici inauguratus 
 est figura, Iesus cognominatus. hoc nomen ipse Christus 
 suum iam tunc esse testatus est, cum ad Moysen loquebatur. 
 quis enim loquebatur, nisi spiritus creatoris, qui est Christus? 
 cum ergo mandato diceret populo: ecce ego mitto angelum 
 meum ante faciem tuam. qui te custodiat in uia et 
 introducat in terram, quam paraui tibi; intendite illi 
 et exaudite eum, ne inobaudieritis eum; non enim 
 celabit te, quoniam nomen meum super illum est, 
 angelum quidem eum dixit ob magnitudinem uirtutum, quas 
 erat editurus, et ob officium prophetae, nuntiantis scilicet 
 diuinam uoluntatem, Iesum autem ob nominis sui futuri sacramentum. 
 id enim nomen suum confirmauit, quod ipse ei indiderat, 
 quia non angelum nec Ausen, sed legum eum iusserat 
 exinde uocitari. ergo si utrumque nomen competit in Christum 
 creatoris, tanto utrumque non competit in Christum non creatoris, 
 sicut nec reliquus ordo. facienda est denique iam hinc 
 inter nos certa ista et iusta praescriptio et utrique parti necessaria, 
 qua determinatum sit nihil omnino commune esse 
 debere alterius dei Christo cum Christo creatoris. nam et a 
 nobis proinde diuersitas defendenda est, sicut a nobis repugnanda 
 est, quia nec uos probare poteritis alterius dei uenisse

 

 

 
 
 
 Christum, nisi eum longe alium demonstraueritis a Christo 
 creatoris, nec nos eum creatoris uindicare, nisi talem eum 
 ostenderimus, qualis constituitur a creatore. de nominibus iam, 
 obduximus: mihi uindico Christum, mihi defendo Iesum.I

Reliquum ordinem eius cum scripturis conferamus. adest 
 rursus Esaias: adnuntiauimus, inquit, coram ipso: uelut 
 puerulus, uelut radix in terra sitienti, et non est species 
 eius neque gloria, et uidimus eum, et non habebat 
 speciem neque decorem, sed species eius inhonorata. 
 deficiens citra omnes homines, sicut et supra patris ad 
 filium uox: quemadmodum expauescent multi super te. 
 sic sine gloria erit ab hominibus forma tua. quodcumque 
 illud corpusculum sit, quonam habitu et quonam conspectu 
 fuit? si inglorius, si ignobilis, si inhonorabilis, meus 
 erit Christus. talis enim habitu et adspectu adnuntiabatur. 
 nam etsi tempestiuus decore apud Dauid citra filios 
 hominum, sed in allegorico illo statu gratiae spiritalis, cum 
 accingitur ense sermonis, qui uere species et decor et gloria 
 ipsius est. ceterum in corporali habitu apud eundem prophetam 
 uermis etiam et non homo, ignominia hominis 
 et nullificamen populi. neque interiorem qualitatem eius 
 eiusmodi adnuntia sunt. si enim plenitudo in illo spiritus constitit., 
 agnosco uirgam de radice Iesse: flos eius meus erit Christus.,\' 
 in quo requieuit secundum Esaiam spiritus sapientiae et, 
 intellectus, spiritus consilii et uigoris, spiritus agnitionis 
 et pietatis, spiritus timoris dei. neque enim ulli\'

 

 
 
 
 hominum uniuersitas spiritalium documentorum competebat 
 nisi in Christum, flori quidem ob gratiam spiritus adaequatum, 
 ex stirpe autem Iesse deputatum per Mariam, inde consemdam. 
 expostulo autem de proposito: si das ei omnis humilitatis et 
 patientiae et tranquillitatis intentionem et ex his Esaiae erit 
 Christus, — homo in plaga et sciens ferre imbecillitatem, 
 qui tamquam ouis ad uictimam adductus est 
 et tamquam agnus ante tondentem non aperuit os, 
 qui neque contendit neque clamauit nec audita est foris 
 uox eius, qui arundinem contusam, id est quassam Iudaeorum 
 fidem, non comminuit, qui linum ardens, id est momentaneum 
 ardorem gentium, non extinxit — non potest 
 alius esse, quam qui praedicebatur. oportet (et) actum eius 
 ad scripturarum regulam recognosci, duplici, nisi fallor, operatione 
 distinctum: praedicationis et uirtutis. sed de utroque 
 titulo sic disponam, ut, quoniam ipsum quoque Marcionis 
 euangelium excuti placuit, de speciebus doctrinarum et signorum 
 illuc differamus, quasi in rem praesentem, hic autem 
 generaliter expungamus ordinem coeptum, docentes praedicatorem 
 interim adnuntiari Christum per Esaiam: quis enim, 
 inquit, in uobis, qui deum metuit, [et] exaudiat uocem 
 filii eius? item medicatorem: ipse enim, inquit, 
 imbecillitates nostras abstulit et languores portauit 
 t.

De exitu plane, puto, diuersitatem temptatis inducere,

 

 
 
 
 negantes passionem crucis in Christum creatoris praedicatam 
 et argumentantes insuper non esse credendum, ut in id genus 
 mortis exposuerit creator filium suum, quod ipse maledixerat: 
 maledictus, inquit, omnis qui pependerit in ligno. 
 sed huius maledictionis sensum differo digne a sola praedicatione 
 crucis, de qua nunc maxime quaeritur, quia et alias antecedit 
 rerum probatio rationem. de figuris prius edocebo. et utique 
 uel maxime sacramentum istud figurari in praedicatione oportebat, 
 quanto incredibile, tanto magis scandalo futurum. si 
 nude praedicaretur, quantoque magnificum, tanto magis obumbrandum, 
 ut difficultas intellectus gratiam dei quaereret. itaque 
 inprimis Isaac, cum a patre in hostiam deditus lignum sibi 
 portaret ipse, Christi exitum iam tunc denotabat, in uictimam 
 concessi a patre et lignum passionis suae baiulantis. Ioseph. 
 et ipse Christum figuraturus, uel hoc solo, ne demorer cursum. 
 quod persecutionem a fratribus passus est ob dei gratiam. 
 sicut et Christus a Iudaeis carnaliter (fratribus,) cum benedicitur 
 a patre etiam in haec uerba: tauri decor eius, cornua 
 unicornis cornua eius, in eis nationes uentilabit 
 pariter ad summum usque terrae, non utique 
 rhinoceros destinabatur unicornis nec minotaurus bicornis, sed 
 Christus in illo significabatur, taurus ob utramque dispositionem, 
 aliis ferus ut iudex, aliis mansuetus ut saluator, cuius 
 cornua essent crucis extima. nam et in antemna, quae crucis 
 pars est, extremitates cornua uocantur, unicornis autem mediae 
 stipitis palus. hac denique uirtute crucis et hoc more cornutus 
 uniuersas gentes et nunc uentilat per fidem, auferens a terra

 

 
 
 
 in caelum, et tunc per iudicium uentilabit, deiciens de caelo 
 in terram. idem erit et alibi taurus apud eandem scripturam, 
 cum Iacob in Simeonem et Leui, id est in scribas et Pharisaeos, 
 — ex illis enim deducitur census. istorum — spiritaliter 
 imprecatur: Simeon et Leui perfecerunt iniquitatem 
 ex sua haeresi, qua scilicet Christum sunt 
 persecuti; in consilium eorum ne uenerit anima 
 mea et in stationem eorum ne incubuerint iecora 
 mea, quia in indignatione sua interfecerunt homines, 
 id est prophetas, et in concupiscentia sua 
 ceciderunt neruos tauro, id est Christo, quem post 
 necem prophetarum suffigendo neruos utique eius clauis 
 desaeuierunt. ceterum uanum, si post homicidia alicuius bouis 
 illis exprobrat carnificinam. iam uero Moyses, quid utique tunc 
 tantum, cum Iesus aduersus Amalech proeliabatur, expansis 
 manibus orat residens, quando in rebus tam attonitis magis 
 utique genibus depositis et manibus caedentibus pectus et 
 facie humi uolutante orationem commendare debuisset, nisi 
 quia illic, ubi nomen domini dimicabat, dimicaturi quandoque 
 aduersus diabolum, crucis quoque erat habitus necessarius, 
 per quam Iesus uictoriam esset relaturus? idem rursus Moyses 
 post interdictam omnis rei similitudinem cur aereum serpentem 
 ligno impositum pendentis habitu in spectaculum salutare 
 proposuit? an et hic dominicae crucis uim intentabat, qua 
 serpens diabolus publicabatur et laeso cuique a spiritalibus 
 colubris, intuenti tamen et credenti in eam, sanitas morsuum 
 peccatorum et salus exinde praedicabatur?

Age nunc, si legisti penes Dauid: dominus regnauit 
 a ligno, expecto quid intellegas. nisi forte lignarium aliquem 
 regem significari (putes) Iudaeorum, et non Christum, qui exinde 
 a passione ligni superata morte regnauit. etenim si mors ab 
 Adam regnauit usque ad Christum, cur Christus non regnasse 
 dicatur a ligno, ex quo crucis ligno mortuus regnum mortis 
 exclusit? proinde et Esaias: quoniam, inquit, puer natus 
 est nobis, — quid noui, si non de filio dei dicit? — et datus 
 est nobis cuius imperium factum est super humerum 
 ipsius. quis omnino regum insigne potestatis suae humero 
 praefert et non aut capite diadema aut manu sceptrum 
 aut aliquam propriae uestis notam? sed solus nouus rei 
 nouorum aeuorum Christus Iesus nouae gloriae et potestatem 
 et sublimitatem suam humero extulit, crucem scilicet, ut 
 secundum superiorem prophetiam exinde dominus regnaret a 
 ligno. hoc lignum et Hieremias tibi insinuat, (de) dicturis praedicans 
 Iudaeis: uenite, coiciamus lignum in panem eius, 
 utique in corpus. sic enim dominus in euangelio quoque uestro 
 reuelauit, panem corpus suum appellans, ut et hinc iam eum 
 intellegas corporis sui figuram pani dedisse, cuius retro corpus 
 in panem prophetes figurauit, ipso domino hoc sacramentum 
 postea interpretaturo. si adhuc quaeris dominicae crucis 
 praedicationem, satis iam tibi potest facere uicesimus primus 
 psalmus, totam Christi continens passionem, canentis iam tunc 
 gloriam suam: foderunt, inquit, manus meas et pedes. 
 quae propria atrocia sunt crucis. et rursus, cum auxilium patris

 

 
 
 
 implorat: saluum, inquit, fac me ex ore leonis, utique 
 mortis. et de cornibus unicornis humilitateru(meam.) 
 de apicibus scilicet crucis, ut supra ostendimus. quam crucem 
 nec ipse Dauid passus est nec ullus rex Iudaeorum, ne 
 putes alterius alicuius (prophetari passionem quam eius,) qui 
 solus a populo tam insigniter crucifixus est. nunc et si omnes 
 istas interpretationes respuerit et inriserit haeretica duritia, 
 concedam illi nullam Christi crucem significari [me] a creatore, 
 quia nec ex hoc probabit alium esse qui crucifixus est. nisi 
 forte ostenderit hunc exitum eius a suo deo praedicatum, ut 
 diuersitas passionum, ac per hoc etiam personarum, ex diuersitate 
 praedicationum uindicetur. ceterum nec ipso Christo eius 
 praedicato, nedum cruce ipsius, sufficit in meum Christum 
 solius mortis prophetia. ex hoc enim, quod non est edita 
 qualitas mortis, potuit et per crucem euenisse, tunc alii deputanda, 
 si in . alium fuisset praedicatum. nisi si nec mortem 
 uolet Christi mei prophetatam, quo magis erubescat, si suum 
 quidem Christum mortuum adnuntiat, quem negat natum, 
 meum uero mortalem negat, quem nascibilem confitetur. et 
 mortem autem et sepulturam et resun-ectionem Christi mei 
 una uoce Esaiae uolo ostendere dicentis: sepultura eius 
 sublata de medio est. nec sepultus enim esset nisi mortuus, 
 nec sepultura eius sublata de medio nisi per resurrectionem. 
 denique subiecit: propterea multos ipse hereditati 
 habebit et multorum diuidet spolia pro 
 eo, quod tradita est anima eius in mortem. ostensa 
 enim causa gratiae huius, pro iniuria scilicet mortis

 

 
 
 
 sandae. pariter ostensum est haec illum [propter mortem 
 consecuturum] post mortem, utique per resurrectionem, consecuturum.

Sufficit hucusque de his interim ordinem Christi decucurrisse, 
 quo talis probatus, qualiter adnuntiabatur, non alius 
 haberi debeat quam qui talis adnuntiabatur, ut iam ex ista 
 consonantia rerum eius et scripturarum creatoris illis etiam 
 restituenda sit fides ei praeiudicio maioris partis, quae a diuersa 
 sententia uel in dubium deducuntur uel negantur. amplius nunc 
 superstruimus ea quoque paria ex scripturis creatoris, quae 
 post Christum futura praecinebantur. nec (haec) enim dispositio 
 expuncta inueniretur, si non ille uenisset, post quem habebat 
 euenire. aspice uniuersas nationes de uoragine erroris humani 
 exinde emergentes ad deum creatorem, ad deum Christum. 
 et, si audes, nega prophetatum. sed statim tibi in psalmis 
 promissio patris occurret: filius meus es tu, ego hodie 
 generaui te. postula de me, et dabo tibi gentes 
 hereditatem tuam et possessionem tuam terminos 
 terrae. nec poteris magis Dauid filium eius uindicare 
 quam Christum, aut terminos terrae Dauid potius promissos. 
 qui intra unicam Iudaeorum gentem regnauit, quam Christo. 
 qui totum iam orbem euangelii sui fide cepit. sic et per 
 Esaiam: ecce dedi te in dispositionem generis, in 
 lucem nationum, aperire oculos caecorum, utique 
 errantium, exsoluere de uinculis uinctos, id est de 
 delictis liberare, et de cella carceris, id est mortis, sedentes 
 in tenebris, ignorantiae scilicet. quae si per

 

 
 
 
 Christum eueniunt, non in alium erunt prophetata quam per quem 
 eueniunt. item alibi: ecce testimonium eum nationibus 
 posui, principem et imperantem nationibus; nationes, 
 quae te non sciunt. inuocabunt te, et populi 
 confugient ad te. nec enim haec in Dauid interpretaberis, 
 quia praemisit: et disponam uobis dispositionem 
 aeternam, religiosa et fidelia Dauid. atquin hinc 
 magis Christum intellegere debebis ex Dauid deputatum carnali 
 genere ob Mariae uirginis censum. de hoc enim promisso 
 iuratur in psalmo ad Dauid: ex fructu uentris tui collocabo 
 super thronum tuum. quis iste uenter est? ipsius 
 Dauid? utique non. neque enim pariturus esset Dauid. sed 
 nec uxoris eius. non enim dixisset: ex fructu uentris tui, sed 
 potius: \'ex fructu uentris uxoris tuae.\' ipsius autem dicendo 
 uentrem superest, ut aliquem de genere eius ostenderit, cuius 
 uentris futurus esset fructus caro Christi, quae ex utero Mariae 
 floruit. ideoque et fructum uentris tantum nominauit, ut proprie 
 uentris, quasi solius uentris, non etiam uiri, et ipsum 
 uentrem ad Dauid redegit, ad principem generis et familiae 
 patrem. nam quia uiro deputare non poterat uirginis uentrem, 
 patri eum deputauit. ita quae in Christo noua dispositio inuenitur 
 hodie, haec erit, quam tunc creator pollicebatur, religiosa 
 et fidelia Dauid appellans quae erant Christi, quia Christus ex 
 Dauid. [immo ipsa erit caro eius religiosa et fidelia Dauid,

 

 
 
 
 tam sancta religione et fidelis ex resurrectione.] nam et Xathan 
 propheta in secunda Basiliarum professionem ad Dauid 
 facit semini eius: quod erit, inquit, ex uentre ipsius., 
 hoc si in Salomonem simpliciter edisseres, risum mihi incuties. 
 uidebitur enim Dauid peperisse Salomonem. an et hic Christus 
 significatur ex eo uentre semen Dauid, qui esset ex Dauid. 
 id est Mariae? quia et aedem dei magis Christus aedificaturus 
 esset, hominem scilicet sanctum, in quo potiore templo inhabitaret 
 dei spiritus, et in dei filium magis Christus haberet 
 esse quam Salomon, filius Dauid. denique et thronus in aeuum 
 et regnum in aeuum magis Christo competit quam Salomoni, 
 temporali scilicet regi. sed (et) a Christo misericordia dei non 
 abscessit, Salomoni uero etiam ira dei accessit post luxuriam 
 et idolatriam. suscitauit enim illi Satan hostem Idumaeum. 
 cum ergo nihil horum competat in Salomonem, sed in Christum, 
 certa erit ratio interpretationum nostrarum, ipso etiam 
 exitu rerum probante, quas in Christum apparet praedicatas. 
 et ita in hoc erunt sancta et fidelia Dauid; hunc deus testimonium 
 nationibus posuit, non Dauid, principem et imperantem 
 nationibus, non Dauid, qui soli Israheli imperauit. Christum 
 hodie inuocant nationes, quae eum non sciebant, et populi ad 
 Christum hodie confugiunt, quem retro ignorabant. non pote::;t 
 futurum dici quod uides fieri.

Sic nec illam iniectionem tuam potes sistere ad differentiam 
 duorum Christorum, quasi Iudaicus quidem Christus 
 populo soli ex dispersione redigendo destinetur a creatore. 
 uester uero omni humano generi liberando conlatus sit a deo

 

 
 
 
 optimo, cum postremo priores inueniantur Christiani creatoris 
 quam Marcionis, exinde uocatis omnibus populis in regno eius, 
 ex quo deus regnauit a ligno, nullo adhuc Cerdone, nedum 
 Marcione. sed [et] reuictus de nationum uocatione, conuertere 
 iam in proselytos quaeris qui de nationibus transeunt ad 
 creatorem, quando et proselyti, diuersae et propriae condicionis, 
 seorsum a propheta nominentur, — ecce, inquit Esaias, proselyti 
 per me accedent ad te, ostendens ipsos quoque 
 proselytos per Christum accessuros ad deum - et nationes, 
 quod sumus nos, proinde suam habeant nominationem: sperantes 
 in Christum: et in nomine, inquit, eius nationes sperabunt. 
 proselyti autem, quos in nationum praedicatione substituis, 
 non in Christi nomine sperare solent, sed in Moysei 
 ordine, a quo institutio illorum est. ceterum adlectio nationum 
 a nouissimis diebus exorta est. isdem uerbis Esaias: et erit, 
 inquit, in nouissimis diebus manifestus mons domini, 
 utique sublimitas dei, (et> aedes dei super summos 
 montes, utique Christus, — catholicum dei templum, in 
 quo deus colitur, constitutum super omnes eminentias 
 uirtutum et potestatum — et uenient ad eum uniuersae 
 nationes, et ibunt multi et dicent: uenite, 
 ascendamus in montem domini et in aedem dei 
 Iacob, et adnuntiabit nobis uiam suam et incedemus 
 in ea; ex Sion enim exibit lex et sermo 
 domini ex Hierusalem, - haec erit uia nouae legis, euangelium, 
 et noui sermonis, in Christo, iam non in Moyse — et 
 iudicabit inter nationes, de errore scilicet earum, et 
 reuincet populum amplum, ipsorum inprimis Iudaeorum

 

 
 
 
 et proselytorum, et concident machaeras suas in aratra 
 et zibinas in falces, id est animorum nocentium et 
 linguarum infestarum et omnis malitiae atque blasphemiae 
 ingenia conuertent in studia modestiae et pacis, et non accipiet 
 gens super gentem machaeram, utique discordiae, 
 et non discent amplius bellare, id est inimicitias perficere, 
 ut et hic discas Christum non bellipotentem, sed paciferum 
 repromissum. haec aut prophetata nega, cum coram 
 uidentur, aut adimpleta, cum leguntur, aut si non negas 
 utrumque, in eo erunt adimpleta, in quem sunt prophetata. 
 inspice enim adhuc etiam ipsum introgressum atque decursum 
 uocationis in nationes, a nouissimis diebus adeuntes ad 
 deum creatorem, non in proselytos, quorum a primis magis 
 diebus adlectio est. etenim fidem istam apostoli induxerunt.

Habes et apostolorum opus praedicatum: quam tempestiui 
 pedes euangelizantium pacem, euangelizantium 
 bona, non bellum nec mala. respondet et psalmus: 
 in omnem terram exiuit sonus eorum et in terminos 
 terrae uoces eorum, circumferentium scilicet legem 
 ex Sion profectam et sermonem domini ex Hierusalem, ut 
 fieret quod scriptum est: quique long\'e a iustitia mea. 
 adpropinquauerunt iustitiae meae et ueritati. cum 
 huic negotio accingerentur apostoli, renuntiauerunt presbyteris 
 et archontis et sacerdotibus Iudaeorum, an non? uel maxime. 
 inquit, ut alterius dei praedicatores. atquin ipsius eiusdem. 
 cuius scripturam cum maxime implebant: diuertite, diuertite, 
 inclamat Esaias, excedite illinc et inmundum ne

 

 
 
 
 attigeritis, — blasphemiam scilicet in Christum — excedite 
 de medio eius, - utique synagogae — separamini, qui 
 dominica uasa portatis. iam enim secundum supra 
 scripta reuelauerat dominus brachio suo sanctum, id est uirtute 
 sua Charistum, coram nationibus, ut uiderent uniuersae 
 nationes et summa terrae salutem. quae erat a deo. sic et ab 
 ipso Iudaismo diuertentes, cum legis obligamenta et onera 
 euangelica iam libertate mutarent, psalmum exequebantur: disrumpamus 
 uincula eorum et abiciamus a nobis 
 iugum eorum, postea certe quam tumultuatae sunt 
 gentes et populi meditati sunt inania; adstiterunt 
 reges terrae et principes congregati sunt in unum 
 aduersus dominum et aduersus Christum eius. quae 
 dehinc passi sunt apostoli? omnem, inquis. iniquitatem persecutionum, 
 ab hominibus scilicet creatoris, ut aduersarii eius, 
 quem praedicabant. et qui creator, si aduersarius erat Christi, 
 non modo praedicat hoc passuros apostolos eius uerum et 
 exprobrat? nam neque praedicaret alterius dei ordinem, quem 
 ignorabat, ut uultis, neque exprobrasset quod ipse curasset: 
 uidete, quomodo perit iustus, nec quisquam excipit 
 corde, et uiri iusti auferuntur, nec quisquam animaduertit; 
 a persona enim (in)iustitiae sublatus 
 est iustus. quis, nisi Christus? uenite, inquiunt, auferamus 
 iustum, quia inutilis est nobis. praemittens itaque 
 et subiungens proinde passum etiam Christum, aeque iustos 
 eius eadem passuros, tam apostolos quam et deinceps omnes 
 fideles, prophetauit, signatos illa nota scilicet, de qua Ezechiel: 
 dicit dominus ad me: pertransi medio portae in

 

 
 
 
 media Hierusalem et da signum Tau in frontibus 
 uirorum. ipsa est enim littera Graecorum Tau, nostra autem 
 T, species crucis, quam portendebat futuram in frontibus 
 nostris apud ueram et catholicam Hierusalem, in qua fratres 
 Christi, filios scilicet dei, gloriam fore deo relaturos psalmus 
 uicesimus primus canit ex persona ipsius Christi ad patrem: 
 enarrabo nomen tuum fratribus meis, in medio 
 ecclesiae hymnum tibi dicam, — quod enim in nomine et 
 spiritu ipsius hodie fieri habebat, merito a se futurum praedicabat 
 — et paulo infra: ate laus mihi in ecclesia magna 
 in sexagesimo septimo: in ecclesiis benedicite domi. 
 num deum, ut pariter concurreret et Micheae prophetia: 
 non est uoluntas mea, dicit dominus, et sacrificia 
 uestra non excipiam; quoniam ab ortu solis usque 
 in occasum nomen meum glorificatum est nationibus 
 et in omni loco sacrificium nomini meo offertur, 
 et sacrificium mundum, gloriae scilicet relatio 
 et benedictio et laus et hymni. quae omnia cum in te quoque 
 deprehendantur, et signaculum frontium et ecclesiarum sacramenta 
 et munditiae sacrificiorum, debes iam erumpere, uti dicas 
 spiritum creatoris tuo Christo prophetasse.

Nunc, quia cum Iudaeis negas uenisse Christum eorum. 
 recognosce et exitum ipsorum, quem post Christum relaturi 
 praedicabantur ob impietatem, qua eum et despexerunt et 
 interemerunt. primum enim ex die, qua secundum Esaiam 
 proiecit homo aspernamenta sua aurea et argentea, quae

 

 
 
 + 
 fecerunt adorandis uanis et nociuis, id est ex quo genus hominum 
 dilucidata per Christum ueritate idola proiecit, uide 
 an quod sequitur expunctum sit. abstulit enim dominus 
 Sabaoth a Iudaea et ab Hierusalem inter cetera et prophetam 
 et sapientem architectum, spiritum scilicet sanctum, 
 qui aedificat ecclesiam, templum scilicet et domum 
 et ciuitatem dei. nam exinde apud illos destitit dei gratia 
 et mandatum est nubibus, ne pluerent imbrem super uineam 
 Sorech, id est caelestibus beneficiis, ne prouenirent domui 
 Israhelis. fecerat enim spinas, ex quibus dominum coronauerat, 
 et non iustitiam, sed clamorem, quo in crucem eum extorserat. 
 et ita subtractis charismatum roribus lex et prophetae usque 
 ad Iohannem; dehinc, cum ex perseuerantia furoris et nomen 
 domini per ipsos blasphemaretur, sicut scriptum est: propter 
 uos nomen meum blasphematur in nationibus, — ab 
 illis enim coepit infamia — et tempus medium a Tiberio 
 usque ad Vespasianum non (in) paenitentiam intellexissent, 
 facta est terra eorum deserta, ciuitates eorum exustae, 
 regionem eorum sub ipsorum conspectu extranei deuorant, 
 derelicta filia Sion est tamquam specula in uinea uel in 
 cucumerario casula, ex quo scilicet Israhel dominum non 
 cognouit et populus eum non intellexit, sed dereliquit et 
 in indignationem prouocauit sanctum Israhelis. sic et machaerae 
 condicionalis comminatio: si nolueritis nec audieritis 
 mie, machaera uos comedet, probabit Christum 
 fuisse, quem non audiendo perierunt, qui et in psalmo

 

 

 

 
 
 
 quinquagesimo octauo dispersionem eis postulat a patre: disperge 
 eos in uirtute tua, qui et rursus per Esaiam in 
 exustionem eorum perorans: propter me haec, inquit, facta 
 sunt uobis, in anxietate dormietis. satis uane, si haec 
 non propter eum passi sunt, qui propter se passuros pronuntiarat, 
 sed propter Christum dei alterius. atquin Christum. 
 inquam, alterius dei dicitis a creatoris uirtutibus et potestatibus, 
 ut aemulis, in crucem actum. sed ecce defensus ostenditur 
 a creatore: et dati sunt pessimi pro sepultura 
 eius, qui scilicet subreptam eam adseuerauerant, et 
 locupletes pro morte eius, qui scilicet et a Iuda traditionem 
 redemerant et a militibus falsum testimonium cadaueris 
 subrepti. igitur aut non propter illum acciderunt ista Iudaeis 
 — sed reuinceris conspirante et sensu scripturarum cum 
 exitu rerum et ordine temporum — aut, si propter illum acciderunt, 
 non potuit creator ulcisci nisi suum Christum, remuneraturus 
 potius ludam, si aduersarium sui peremissent. 
 certe, si nondum uenit Christus creatoris, propter quem haec 
 passuri praedicantur, cum uenerit ergo, patientur. et ubi tunc 
 filia Sion derelinquenda, quae nulla hodie est? ubi ciuitates 
 exurendae, quae iam in tumulis? ubi dispersio gentis, quae 
 iam extorris? redde statum Iudaeae, quem Christus creatoris 
 inueniat, et alium contende uenisse. iam uero quale est, ut 
 per caelum suum admiserit quem in terra sua esset interempturus, 
 honestiore et gloriosiore regni sui regione uiolata. 
 ipsa aula sua et arce calcata? an hoc magis adfectauit? plane 
 deus zelotes. tamen uicit. erubesce, qui uicto deo credis. quid 
 sperabis ab eo, qui se protegere non ualuit? aut enim per

 

 
 
 
 infirmitatem oppressus est a uirtutibus et hominibus creatoris 
 aut per malitiositatem, ut tantum illis sceleris patientia 
 infigeret.

\'Immo\', inquis, \'spero ab illo, quod et ipsum faciat ad 
 testimonium diuersitatis, regnum dei aeternae et caelestis 
 possessionis. ceterum uester Christus pristinum statum Iudaeis 
 pollicetur ex restitutione terrae et post decursum uitae apud 
 inferos in sinu Abrahae refrigerium\'. (0) deum optimum, si reddit 
 placatus quod et abstulerat iratus! o deum tuum, qui et eaedit 
 et sanat, condit mala et facit pacem! o deum etiam ad inferos 
 usque misericordem! sed de sinu Abrahae suo tempore. de 
 restitutione uero Iudaeae, quam et ipsi Iudaei ita ut describitur 
 sperant, locorum et regionum nominibus inducti, quomodo 
 allegorica interpretatio in Christum et in ecclesiam et habitum 
 et fructum eius spiritaliter competat, et longum est persequi 
 et in alio opere digestum, quod inscribimus (de spe fidelium>, 
 et in praesenti uel eo otiosum, quia non de terrena, sed de 
 caelesti promissione sit quaestio. nam et confitemur in terra 
 nobis regnum promissum, sed ante caelum, sed alio statu, 
 utpote post resurrectionem in mille annos in ciuitate diuini 
 operis Hierusalem caelo delatum, quam et apostolus matrem 
 nostram sursum designat. et politeuma nostrum, id est municipatum, 
 in caelis esse pronuntians, alicui utique caelesti ciuitati 
 eum deputat. hanc et Ezechiel nouit et apostolus Iohannes 
 uidit et qui apud fidem nostram est nouae prophetiae sermo 
 testatur, ut etiam effigiem ciuitatis ante repraesentationem eius 
 conspectui futuram in signum praedicarit. denique proxime 
 expunctum est orientali expeditione. constat enim ethnicis 
 quoque testibus in Iudaea per dies quadraginta matutinis 
 momentis ciuitatem de caelo pependisse, omni moeniorum

 

 

 
 
 
 habitu euanescente de profectu diei, et alias de proximo nullam. 
 hanc dicimus excipiendis (de) resurrectione sanctis et refouendis 
 omnium bonorum, utique spiritalium, copia in compensationem 
 eorum, quae in saeculo uel despeximus uel amisimus, 
 a deo prospectam, siquidem et iustum et deo dignum 
 illic quoque exultare famulos eius, ubi sunt et adflicti in 
 nomine ipsius. haec ratio regni (sub)caelestis. post cuius mille 
 annos, intra quam aetatem concluditur sanctorum resurrectio 
 pro meritis maturius uel tardius resurgentium, tunc, et mundi 
 destructione et iudicii conflagratione commissa, demutati in 
 atomo in angelicam substantiam, scilicet per illud incorruptelae 
 superindumentum, transferemur in caeleste regnum, de quo 
 nunc sic [ideo] retractatur, quasi non praedicato apud creatorem 
 ac per hoc alterius dei Christum probante, a quo primo et 
 solo sit reuelatum. disce iam hinc illud et praedicatum a creatore 
 et sine praedicatione credendum apud creatorem. quid 
 tibi uidetur? cum Abrahae semen post primam promissionem. 
 qua in multitudinem arenae repromittitur, ad instar quoque 
 stellarum destinatur, nonne et terrenae et caelestis dispositionis 
 auspicia sunt? cum Isaac benedicens Iacob, filium suum: det 
 ait, tibi deus de rore caeli et de opimitate terrae. 
 nonne utriusque indulgentiae exempla sunt? denique animaduertenda 
 est hic etiam structura benedictionis ipsius. nam 
 circa Iacob, qui quidem posterioris et praelatioris populi figura 
 est, id est nostri, prima promissio caelestis est roris, secunda 
 terrenae opimitatis. nos enim primo ad caelestia inuitamur. 
 cum a saeculo auellimur, et ita postea inuenimur etiam terrena 
 consecuturi. et euangelium uestrum quoque habet: quaerite 
 primum regnum dei, et haec adicientur uobis. 
 ceterum ad Esau praemittit benedictionem terrenam et subicit

 

 
 
 
 caelestem, de opimitate terrae, dicens, erit inhabitatio 
 tua et a rore caeli. Iudaeorum enim dispositio in Esau, 
 priorum natu et posteriorum adfectu filiorum, a terrenis bonis, 
 imbuta per legem, postea ad caelestia per euangelium credendo 
 deducitur. cum uero Iacob somniat scalas obfirmatas in terra 
 ad caelum et angelos alios ascendentes alios descendentes et 
 innixum desuper dominum, temere, si forte, interpretabimur 
 scalis his iter ad caelum demonstrari, quo alii perueniant, 
 unde alii decidant, *** domini constitutum esse iudicium. 
 cur autem, ut euigilauit et primum loci horrore concussus 
 est, conuertitur ad interpretationem somnii? cum enim dixisset: 
 quam terribilis locus iste! non est, inquit, aliud, sed 
 aedes dei, et haec porta caeli. Christum dominum enim 
 uiderat, templum dei et portam eundem, per quem aditur in 
 caelum. et utique portam caeli non nominasset, si caelum non 
 aditur apud creatorem. sed est et porta quae recipit et quae perducit 
 (uia) strata iam a Christo, de quo Amos: qui aedificat 
 in caelum ascensum suum, utique non sibi soli sed et 
 suis. qui cum illo erunt. et circumdabis enim illos tibi, 
 inquit, tamquam ornamentum sponsae. ita per illum ascensum 
 ad caelestia regna tendentes miratur spiritus dicens: 
 uolant uelut qui sunt milui, ut nubes uolant et uelut 
 pulli columbarum ad me, scilicet simpliciter, ut columbae. 
 auferemur enim in nubes obuiam domino secundum 
 apostolum, — illo scilicet filio hominis ueniente in nubibus 
 secundum Danihelem — et ita semper cum domino erimus,

 

 
 
 
 eatenus, dum et in terra et in caelo qui ob utriusque promissionis 
 ingratos ipsa etiam elementa testatur: audi, 
 caelum, et in aures recipe, terra. et ego quidem, etiam- i 
 si nullam spei caelestis manum mihi totiens scriptura porrigente, 
 satis haberem huius quoque promissionis praeiudicium, 
 quod iam terrenam gratiam teneam; expectarem aliquid et de 
 caelo a deo caeli sicut et terrae: ita crederem Christum 
 sublimiora pollicentem eius esse, qui humiliora promiserat. 
 qui experimenta maiorum de paruulis fecerat, qui hoc inauditi, 
 si forte, regni praeconium soli Christo reseruauerat, ut per 
 famulos quidem terrena gloria, caelestis uero per ipsum dominum 
 adnuntiaretur. at tu hinc quoque alium argumentaris 
 Christum, quod regnum nouum adnuntiet. prius est, aliquod 
 exemplum indulgentiae proferas, ne merito dubitem de fide tantae 
 promissionis, quam spero — nam didici —; immo ante omnia 
 est, ut, quem caelestia praedicas repromittere, aliquod caelum 
 probes eius. at nunc uocas ad caenam nec domum ostendis: 
 adlegas regnum nec regiam monstras. an qui» Christus tuus 
 caeleste regnum repromittit non habens caelum? quomodo et 
 hominem praestitit non habens carnem? o phantasma omne! 
 o praestigia magna etiam promissionis!

Omnem sententiam et omnem paraturam impii atque 
 sacrilegi Marcionis ad ipsum iam euangelium eius prouocamus. 
 quod interpolando suum fecit. et ut fidem instrueret, dotem Ii

 

 
 
 + 
 quandam commentatus est illi. — opus ex contrarietatum oppositionibus 
 \'Antithesis\' cognominatum et ad separationem legis 
 et euangelii coactum — qua duos deos diuidens, proinde diuersos 
 ut alterum alterius instrumenti uel, quod magis usui est dicere, 
 testamenti, exinde euangelio quoque secundum antithesis credendo 
 patrocinaretur. sed et istas proprio congressu comminus, 
 id est per singulas iniectiones Pontici, cecidissem, si non 
 multo oportunius in ipso et cum ipso euangelio. cui procurant, 
 retunderentur. quamquam tam facile est praescriptiue occurrere, 
 equidem ut accepto eas faciam, ut rato habeam, ut nobiscum 
 facere dicam, quo magis de caecitate auctoris sui erubescant, 
 nostrae iam antithesis aduersus Marcionem. atque adeo 
 confiteor alium ordinem decucurrisse in ueteri dispositione apud 
 creatorem, alium in noua apud Christum. non nego distare 
 documenta eloquii, praecepta uirtutis, legis disciplinas, dum 
 tamen tota diuersitas in unum et eundem deum competat, 
 illum scilicet, a quo constat eam dispositam sicut et praedicatam. 
 olim contionatur Esaias prodituram ex Sion legem et 
 sermonem domini ex Hierusalem, aliam utique legem aliumque 
 sermonem. denique iudicabit, inquit, inter nationes et 
 traducet populum plurimum, scilicet non unius gentis 
 Iudaeorum, sed nationum, quae per nouam legem euangelii 
 et nouum sermonem apostolorum iudicantur et traducuntur 
 apud semetipsas de pristino errore, simul crediderunt, atque 
 exinde concidunt machaeras in aratra. et zibinas, quod 
 genus uenabulorum est, in falces, id est feros et saeuos 
 quondam animos conuertunt in sensus probos et bonae frugis 
 operarios. et rursus: audite me, audite, populus meus,

 

 
 
 
 et reges, auribus intendite in me, quoniam lex prodibit 
 a me et iudicium meum in lucem nationum, quo 
 iudicauerat atque decreuerat nationes quoque inluminandas 
 per euangelii legem atque sermonem. haec erit et lex apud 
 Dauid, inuituperabilis, qua perfecta, conuertens animam, 
 utique ab idolis ad deum, hic erit et sermo, de quo idem 
 Esaias: quoniam, inquit, decisum sermonem faciet dominus 
 in terra. compendiatum est enim nouum testamentum 
 et a legis laciniosis oneribus expeditum. sed quid pluribus, 
 cum manifestius et luce ipsa clarius nouatio praedicetur a 
 creatore per eundem? ne rememineritis priorum et antiqua 
 ne recogitaueritis — uetera transierunt, noua oriuntur 
 — ecce facio noua, quae nunc orientur. item per 
 Hieremiam: nouate uobis nouamen nouum et ne seueritis. 
 in spinas et circumcidimini praeputia cordis 
 uestri et alibi: ecce ueniet dies, dicit dominus, et 
 perficiam domui Iacob et domui Iudae testamentum 
 nouum, non secundum testamentum, quod disposui 
 patribus eorum in die, qua arripui dispositionem 
 eorum ad educendos eos de terra Aegypti. adeo pristinum 
 testamentum temporale significat. dum mutabile ostendit, 
 etiam dum aeternum de postero pollicetur. nam per Esaiam: 
 audite me, (inquit,) et uiuetis, et disponam uobis testamentum 
 aeternum, adiciens sancta et fidelia Dauid, 
 ut id testamentum in Christo decursurum demonstraret. ex genere 
 Dauid secundum Mariae censum. eundem etiam in uirga, ex 
 radice Iesse processura, figurate praedicabat. igitur si alias 
 leges aliosque sermones et nouas testamentorum dispositiones

 

 
 
 
 a creatore dixit futuras, ut etiam ipsorum sacrificiorum alia 
 officia potiora et quidem apud nationes destinarit, dicente 
 Malachia: non est uoluntas mea in uobis, inquit dominus, 
 et sacrificia uestra non excipiam de manibus 
 uestris, quoniam a solis ortu usque ad occasum glorificatum 
 est in nationibus nomen meum, et in omni 
 loco sacrificium nomini meo offertur et sacrificium 
 mundum, scilicet simplex oratio de conscientia pura, necesse 
 est omnis demutatio ueniens ex innouatione diuersitatem ineat 
 cum his, quorum fit, et contrarietatem ex diuersitate. sicut 
 enim nihil demutatum quod non diuersum, ita nihil diuersum 
 quod non contrarium. eiusdem ergo deputabitur etiam contrarietas 
 ex diuersitate, cuius fuerit demutatio ex innouatione. 
 qui disposuit demutationem, iste instituit et diuersitatem; 
 qui praedicauit innouationem, iste praenuntiauit et contrarietatem. 
 quid differentiam rerum ad distantiam interpretaris 
 potestatum? quid antithesis exemplorum distorques aduersus 
 creatorem, quas in ipsis quoque sensibus et adfectionibus eius 
 potes recognoscere? ego, inquit, percutiam et ego sanabo, 
 ego, inquit, occidam et ego uiuificabo, condens scilicet 
 mala et faciens pacem. quo etiam soles illum mobilitatis 
 quoque et inconstantiae nomine reprehendere, prohibentem quae 
 iubet et iubentem quae prohibet. cur ergo non et antithesis 
 ad naturalia reputasti contrarii sibi semper creatoris, nec mundum 
 saltim recogitare potuisti, nisi fallor, etiam apud Ponticos 
 ex diuersitatibus structum aemularum inuicem substantiarum? 
 prius itaque debueras alium deum luminis alium tenebrarum 
 determinasse, ut ita posses alium legis alium euangelii adseuersse. 
 ceterum praeiudicatum est ex manifestis. cuius opera

 

 
 
 
 et ingenia per antithesis constant, eadem forma constare etiam 
 sacramenta.

Habes hanc (ad) \'Antithesis\' expeditam a nobis responsionem. 
 transeo nunc ad euangelii, sane non Iudaici sed 
 Pontici, interim adulterati, demonstrationem, praestructuram 
 ordinem. quem adgredimur. constituimus inprimis euangelicum 
 instrumentum apostolos auctores habere, quibus hoc munus 
 euangelii promulgandi ab ipso domino sit impositum. si et 
 apostolicos, non tamen solos, sed cum apostolis, [et postapostolicos] 
 quoniam praedicatio discipulorum suspecta fieri posset 
 de gloriae studio, si non adsistat illi auctoritas magistrorum. 
 immo Christi, quae magistros apostolos fecit. denique nobis 
 fidem ex apostolis Iohannes et Matheus insinuant, ex apostolicis 
 Lucas et Marcus instaurant, isdem regulis exorsi, quantum 
 ad unicum deum attinet creatorem et Christum eius, natum 
 ex uirgine, subplementum legis et prophetarum. uiderit enim. 
 si narrationum dispositio uariauit, dummodo de capite fidei 
 conueniat, de quo cum Marcione non conuenit. contra Marcion 
 euangelio, scilicet suo, nullum adscribit auctorem, quasi non 
 licuerit illi titulum quoque adfingere, cui nefas non fuit ipsum 
 corpus euertere. et possem hic iam gradum figere, non agnoscendum 
 contendens opus, quod non erigat frontem, quod nullam 
 constantiam praeferat, nullam fidem repromittat de plenitudine 
 tituli et professione debita auctoris. sed per omnia congredi, 
 malumus, nec dissimulamus quod ex nostro intellegi potest 
 nam ex his commentatoribus, quos habemus, Lucam uidetur 
 Marcion elegisse, quem caederet. porro Lucas non apostolus, 
 sed apostolicus, non magister, sed discipulus, utique magistro 
 minor, certe tanto posterior, quanto posterioris apostoli sectator, 
 Pauli sine dubio, ut et si sub ipsius Pauli nomine euangelium 
 Marcion intulisset, non sufficeret ad fidem singularitas instru-,

 
 
 
 menti destituta patrocinio antecessorum. exigeretur enim id 
 quoque euangelium, quod Paulus inuenit, cui fidem dedit, cui 
 mox suum congruere gestiit, siquidem propterea Hierosolymam 
 ascendit ad cognoscendos apostolos et consultandos, ne forte 
 in uacuum cucurrisset, id est ne non secundum illos credidisset 
 et non secundum illos euangelizaret. denique ut cum 
 auctoribus contulit et conuenit de regula fidei, dexteras miscuerunt 
 et exinde officia praedicandi distinxerunt, ut illi in 
 Iudaeos, Paulus in Iudaeos et in nationes. igitur si ipse inluminator 
 Lucae auctoritatem antecessorum et fidei et praedicationi 
 suae optauit; quanto magis eam euangelio Lucae expostulem, 
 quae euangelio magistri eius fuit necessaria?

Aliud est, si penes Marcionem a discipulatu Lucae coepit 
 religionis Christianae sacramentum. ceterum si et retro decucurrit, 
 habuit utique authenticam paraturam, per quam ad 
 Lucam usque peruenit, cuius testimonio adsistente Lucas 
 quoque possit admitti. sed enim Marcion nactus epistolam 
 Pauli ad Galatas, etiam ipsos apostolos suggillantis ut non 
 recto pede incedentes ad ueritatem euangelii, simul et accusantis 
 pseudoapostolos quosdam peruertentes euangelium 
 Christi, conititur ad destruendum statum eorum euangeliorum, 
 quae propria et sub apostolorum nomine eduntur uel etiam 
 apostolicorum, ut scilicet fidem, quam illis adimit, suo conferat. 
 porro etsi reprehensus est Petrus et Iohannes et Iacobus, 
 qui existimabantur columnae, manifesta causa est: personarum 
 enim respectu uidebantur uariare conuictum. et tamen 
 cum ipse Paulus omnibus omnia fieret, ut omnes lucraretur, 
 potuit et Petro hoc in consilio fuisse aliquid aliter agendi

 

 
 
 
 quam docebat. proinde si et pseudoapostoli inrepserant, horum 
 quoque qualitas edita est, circumcisionem uindicantium et 
 Iudaicos fastus. adeo non de praedicatione, sed de conuersatione 
 a Paulo denotabantur, aeque denotaturo, si quid de deo creatore 
 aut Christo eius errassent. igitur distinguenda erunt 
 singula. si apostolos praeuaricationis et simulationis suspectos 
 Marcion haberi queritur usque ad euangelii deprauationem, 
 Christum iam accusat, accusando quos Christus elegit. si uero 
 apostoli quidem integrum euangelium contulerunt, de sola conuictus 
 inaequalitate reprehensi, pseudoapostoli autem ueritatem 
 eorum interpolauerunt et inde sunt nostra digesta, quod erit 
 germanum illud apostolorum instrumentum, quod adulteros (non) 
 passum est? quod Paulum inluminauit et ab eo Lucam? at si 
 tam funditus deletum est, ut cataclysmo quodam ita inundatione 
 falsariorum obliteratum, iam ergo nec Marcion habet uerum. 
 aut si ipsum erit uerum, id est apostolorum, quod Marcion 
 habet solus, id quomodo nostro consonat, quod non apostolorum. 
 sed Lucae refertur? aut si non statim Lucae deputandum est quo 
 Marcion utitur, quia nostro consonat, scilicet adulterato etiam 
 circa titulum, ceterum apostolorum est, iam ergo et nostrum, 
 quod illi consonat, aeque apostolorum est. sed adulteratum de 
 titulo quoque.\'

funis ergo ducendus est contentionis pari hinc 
 inde nisu fluctuante: ego meum dico uerum, Marcion suum; ego 
 Marcionis adfirmo adulteratum, Marcion meum. quis inter nos 
 determinabit, nisi temporis ratio, ei praescribens auctoritatem. 
 quod antiquius repperietur, et ei praeiudicans uitiationem, 
 quod posterius reuincetur? in quantum enim falsum corruptio

 

 
 
 
 est ueri, in tantum praecedat necesse est ueritas falsum. prior 
 erit res passione et materia aemulatione. alioquin quam absurdum, 
 ut, si nostrum antiquius probauerimus, Marcionis uero 
 posterius, et nostrum ante uideatur falsum quam habuerit de 
 ueritate materiam, et Marcionis ante credatur aemulationem 
 a nostro expertum quam et editum et postremo id uerius 
 existimetur, quod est serius, post tot ac tanta iam opera atque 
 documenta Christianae religionis saeculo edita, quae edi utique 
 non potuissent sine euangelii ueritate, id est ante euangelii 
 ueritatem. quod ergo pertinet ad euangelium interim Lucae, 
 quatenus communio eius inter nos et Marcionem de ueritate 
 disceptat, adeo antiquius Marcionis est quod est secundum 
 nos, ut et ipse illi Marcion aliquando crediderit, cum et pecuniam 
 in primo calore fidei catholicae ecclesiae contulit, proiectam 
 mox cum ipso, posteaquam in haeresim suam a nostra 
 ueritate desciit. quid nunc, si negauerint Marcionitae primam 
 apud nos fidem eius aduersus epistolam quoque ipsius? quid, 
 si nec epistolam agnouerint? certe \'Antithesis\' non modo fatentur 
 Marcionis sed et praeferunt. ex his mihi probatio sufficit. si 
 enim id euangelium, quod Lucae refertur penes nos, — uiderimus 
 an et penes Marcionem — ipsum est, quod Marcion 
 per Antithesis suas arguit ut interpolatum a protectoribus 
 ludaismi ad concorporationem legis et prophetarum, quo etiam 
 Christum inde confingerent, utique non potuisset arguere nisi 
 quod inuenerat. nemo post futura reprehendit, quae ignorat 
 futura. emendatio culpam non antecedit. emendator sane euangelii 
 a Tiberianis usque ad Antoniniana tempora euersi Marcion 
 solus et primus obuenit, expectatus tamdiu a Christo, paenitente 
 iam, quod apostolos praemisisse properasset sine praesidio 
 Marcionis. nisi quod humanae temeritatis, non diuinae 
 auctoritatis negotium est haeresis, quae sic semper emendat

 
 
 
 euangelia, dum uitiat, cum, et si discipulus Marcion, non 
 tamen super magistrum, et si apostolus Marcion, siue ego, 
 inquit Paulus, siue illi, sic praedicamus, et si prophetes 
 Marcion, et spiritus prophetarum prophetis erunt subditi; 
 non enim euersionis sunt, sed pacis, etiam si 
 angelus Marcion, citius anathema dicendus quam euangelizator 
 qui aliter euangelizauit. itaque dum emendat, utrumque confirmat: 
 et nostrum anterius, id emendans quod inuenit, et id 
 posterius, quod de nostri emendatione constituens suum et 
 nouum fecit.

In summa: si constat id uerius quod prius, id prius 
 quod (ab initio.) id ab initio quod ab apostolis, pariter utique 
 constabit id esse ab apostolis traditum, quod apud ecclesias 
 apostolorum fuerit sacrosanctum. uideamus, quod lac a Paulo 
 Corinthii hauserint, ad quam regulam Galatae sint recorrecti, 
 quid legant Philipenses Thesalonicenses Ephesii, quid etiam 
 Romani de proximo sonent, quibus euangelium et Petrus et 
 Paulus sanguine quoque suo signatum reliquerunt. habemus 
 et Iohannis alumnas ecclesias. nam etsi Apocalypsin eius 
 Marcion respuit, ordo tamen episcoporum ad originem recensus 
 in Iohannem stabit auctorem. sic et ceterarum generositas 
 recognoscitur. dico itaque apud illas, nec solas iam apostolicas, 
 sed apud uniuersas, quae illis de societate sacramenti confoederantur, 
 id euangelium Lucae ab initio editionis suae stare, 
 quod cum maxime tuemur, Marcionis uero plerisque nec notum. 
 nullis autem notum ut non eo damnatum? habet plane et 
 illud ecclesias, sed suas, tam posteras quam adulteras,

 

 
 
 
 quarum si censum requiras, facilius apostaticum inuenias quam 
 apostolicum, Marcione scilicet conditore uel aliquo de Marcionis 
 examine. faciunt fauos et uespae, faciunt ecclesias et 
 Marcionitae. eadem auctoritas ecclesiarum apostolicarum ceteris 
 quoque patrocinabitur euangeliis, quae proinde per illas et 
 secundum illas habemus, Iohannis dico atque Mathei, licet et 
 Marcus quod edidit Petri adfirmetur, cuius interpres Marcus. 
 nam et Lucae digestum Paulo adscribere solent. capit autem 
 magistrorum uideri quae discipuli promulgarint. itaque et de 
 his Marcion flagitandus, quod omissis eis Lucae potius institerit, 
 quasi non et haec apud ecclesias a primordio fuerint, 
 quemadmodum et Lucae. atquin haec magis a primordio fuisse 
 credibile est, ut priora, qua apostolica, ut cum ipsis ecclesiis 
 dedicata. ceterum quale est, si nihil apostoli ediderunt, ut 
 discipuli potius ediderint, qui nec discipuli existere potuissent • 
 sine ulla doctrina magistrorum? igitur, dum constet haec 
 quoque apud ecclesias fuisse, cur non haec quoque Marcion 
 attigit aut emendanda, si adulterata, aut agnoscenda, si integra? 
 nam et competit ut, si qui euangelium peruertebant, eorum 
 magis curarent peruersionem, quorum sciebant auctoritatem 
 receptiorem. ideo et pseudoapostoli, quod per falsum apostolos 
 imitarentur. in quantum ergo emendasset quae fuissent emendanda, 
 si fuissent corrupta, in tantum confirmauit non fuisse 
 corrupta quae non putauit emendanda. denique emendauit 
 quod corruptum existimauit. sed nec hoc merito, quia non 
 fuit corruptum. si enim apostolica integra decucurrerunt 
 Lucae autem, quod est secundum nos, adeo congruit regulae 
 eorum, ut cum illis apud ecclesias maneat, iam et Lucae 
 constat integrum decucurrisse usque ad sacrilegium Marcionis. 
 denique ubi manus illi Marcion intulit, tunc diuersum et

 
 
 
 aemulum factum est apostolicis. igitur dabo consilium discipulis 
 eius, ut aut et illa conuertant, licet sero, ad formam 
 sui, *** quo cum apostolicis conuenire uideatur. nam et 
 cotidie reformant illud, prout a nobis cotidie reuincuntur. aut 
 erubescant de magistro suo utrobique traducto, cum euangelii 
 ueritatem nunc ex conscientia tramittit nunc ex impudentia 
 euertit. his fere compendiis utimur. cum de euangelii fide aduersus 
 haereticos expedimur, defendentibus et temporum ordinem 
 posteritati falsariorum praescribentem et auctoritatem ecclesiarum 
 traditioni apostolorum patrocinantem, quia ueritasfalsum 
 praecedat necesse est et ab eis procedat, a quibus tradita est.

Sed alium iam hinc inimus gradum, ipsum, ut professi 
 sumus, euangelium Marcionis prouocantes, sic quoque probaturi 
 adulteratum. certe enim totum quod elaborauit, etiam : 
 antithesis praestruendo, in hoc cogit, ut ueteris et noui testamenti 
 diuersitatem constitu(ens constitu)at proinde Christum ! 
 suum a creatore separatum, ut dei alterius, ut alienum legis et i 
 prophetarum. certe propterea contraria quaeque sententiae suae I 
 erasit, conspirantia cum creatore, quasi (ab) adsertoribus eius in-: 
 texta, competentia autem sententiae suae reseruauit. haec conueniemus, 
 haec amplectemur: si nobiscum magis fuerint. si Marcionis 
 praesumptionem percusserint, tunc et illa constabit eodem i 
 uitio haereticae caecitatis erasa, quo et haec reseruata. sic 1 
 habebit intentio et forma opusculi nostri, sub illa utique con-i 
 dicione, quae ex utraque parte condicta sit. constituit Marcion 
 alium esse Christum, qui Tiberianis temporibus a deo quon- 1

 
 
 
 dam ignoto reuelatus sit in salutem omnium gentium, alium, 
 qui a deo creatore in restitutionem Iudaici status sit destinatus, 
 quandoque uenturus. inter hos magnam et omnem differentiam 
 scindit, quantam inter iustum et bonum, quantam inter legem 
 et euangelium, quantam inter Iudaismum et Christianismum. 
 hinc erit et nostra praescriptio, qua defigimus nihil Christo 
 dei alterius commune esse debere cum creatore: ceterum 
 creatoris pronuntiandum, si administrauerit dispositiones eius, 
 si impleuerit prophetias eius, si adiuuerit leges eius, si repraesentauerit 
 promissiones eius, si restaurauerit uirtutes eius, si 
 sententias reformauerit, si mores, si proprietates expresserit. 
 huius pacti et huius praescripti, quaeso te, lector, memineris ubique 
 et incipe recognoscere aut Marcionis Christum aut creatoris.

Anno quintodecimo principatus Tiberii proponit eum 
 descendisse in ciuitatem Galilaeae Capharnaum, utique de caelo 
 creatoris, in quod de suo ante descenderat. ecquid ergo ordinis 
 fuerat, ut prius de suo caelo in creatoris descendens describeretur? 
 cur enim non et ista reprehendam, quae non implent 
 fidem ordinariae narrationis, deficientis in mendacio semper? 
 plane semel dicta sint per quae iam alibi retractauimus: an 
 descendens per creatorem, et quidem aduersus ipsum, potuerit 
 ab eo admitti et inde tramitti in terram aeque ipsius. nunc 
 autem et reliquum ordinem descensionis expostulo, tenens 
 (descendisse) illum. uiderit enim, sicubi \'apparuisse* positum est. 
 apparere subitum ex inopinato sapit conspectum, qui semel 
 impegerit oculos in id, quod sine mora apparuit, descendisse 
 autem dum fit uidetur et subicit oculos de facto. etiam

 

 

 

 
 
 
 ordinem facit atque ita cogit exigere, quali habitu, quali suggestu, 
 quonam impetu uel temperamento, etiam quo in tempore diei 
 noctisue descenderit; praeterea, quis uiderit descendentem, 
 quis retulerit, quis adseuerauerit rem, utique nec adseueranti 
 facile credendam. indignum denique, ut Romulus quidem 
 ascensus sui in caelum habuerit Proculum adfirmatorem, 
 Christus uero dei descensus de caelo sui non inuenerit adnuntiatorem, 
 *** quasi non sic et ille ascenderit isdem mendacii 
 scalis, sicut et iste descendit. quid autem illi cum Galilaea. 
 si non erat creatoris, cui ista regio destinabatur ingressuro 
 praedicationem, dicente Esaia: hoc primum bibito, cito 
 facito, regio Zabulon et terra Nepthalim, et ceteri 
 quimaritimam, etIordanis, Galilaea nationum. populus, 
 qui sedetis in tenebris, uidete lumen magnum; qui 
 habitatis terram, sedentes in umbra mortis, lumen 
 ortum est super uos? bene autem, quod et deus Marcionis 
 inluminator uindicatur nationum, quo magis debuerit, uel de 
 caelo etsi descenderet, utique in Pontum potius descendere 
 quam in Galilaeam. ceterum et loco et inluminationis opere 
 secundum praedicationem occurrentibus Christo iam eum prophetatum 
 incipimus agnoscere, ostendentem in primo ingressu 
 uenisse se, non ut legem et prophetas dissolueret, sed ut 
 potius adimpleret. hoc enim Marcion ut additum erasit. sed 
 frustra negabit Christum dixisse quod statim fecit ex parte. 
 prophetiam enim interim de loco adimpleuit: de caelo statim. 
 ad synagogam. ut dici solet: \'ad quod uenimus, hoc age\\

 

 
 
 
 Marcion: aufer etiam illud de euangelio: non sum missus 
 nisi ad oues perditas domus Israhel, et: non est 
 auferre panem filiis et dare eum canibus, ne scilicet 
 Christus Israhelis uideatur. sufficiunt mihi facta pro dictis. 
 detrahe uoces Christi mei: res loquentur. ecce uenit in synagogam: 
 certe ad oues perditas domus Israhelis. ecce doctrinae 
 suae panem prioribus offert Israhelitis: certe, ut filios praefert. 
 ecce aliis eum nondum impertit: certe, ut canes praeterit. quibus 
 autem magis impertisset quam extraneis creatoris, si ipse 
 inprimis non fuisset creatoris? et tamen quomodo in synagogam 
 potuit admitti tam repentinus, tam ignotus, cuius 
 nemo adhuc certus de tribu, de populo, de domo, de censu 
 denique Augusti, quem testem fidelissimum dominicae natiuitatis 
 Romana archiua custodiunt? Meminerant certe, nisi circumcisum 
 scirent, non admittendum in sancta sanctorum. sed 
 etsi passim synagoga adiretur, non tamen ad docendum nisi 
 ab optime cognito et explorato et probato iam pridem in hoc 
 ipsum uel aliunde commendato cum hoc munere. stupebant 
 autem omnes ad doctrinam eius. plane. quoniam, inquit, 
 in potestate erat sermo eius, non quoniam aduersus legem 
 et prophetas docebat. utique enim eloquium diuinum et uim 
 et gratiam praestabat, magis exstruens quam destruens substantiam 
 legis et prophetarum. alioquin non stuperent, sed 
 horrerent, nec mirarentur, sed statim auersarentur destructorem 
 legis et prophetarum, et utique inprimis alterius dei praedi. 
 catorem, quia nec potuisset aduersus legem et prophetas 
 docere et hoc nomine aduersus creatorem non praemissa 
 diuersae atque aemulae diuinitatis professione. cum ergo nihil

 

 

 
 
 
 tale scriptura significet, nisi solam uim et potestatem sermonis 
 admirationi fuisse, facilius ostendit secundum creatorem 
 docuisse illum, quia non negauit, quam aduersus creatorem, 
 quia non significauit. atque ita aut eius erit agnoscendus, 
 secundum quem docuit, aut praeuaricator iudicandus, si secundum 
 eum, aduersus quem uenerat, docuit. exclamat ibidem 
 spiritus daemonis: quid nobis et tibi est, Iesu uenisti 
 perdere nos; scio qui sis, sanctus dei. hic ego non retractabo, 
 an et hoc cognomentum competierit ei, quem nec 
 Christum uocari oporteret, si non creatoris, — alibi iam de 
 nominibus expostulatum est — at nunc discepto, quomodo hoc 
 eum uocari cognouerit daemon, nulla umquam retro emissa 
 praedicatione in illum a deo ignoto et in id temporis muto, cuius 
 nec sanctum eum contestari potuit, ut ignoti (et)iam ipsi suo 
 creatori. quid autem iam tale ediderat nouae diuinitatis. per 
 quod posset alterius dei sanctus intellegi? tantum quod synagogam 
 introgressus et nec sermone operatus (erat) aliquid aduersus 
 creatorem? sicut ergo quem ignorabat nullo modo 
 poterat Iesum et sanctum dei agnoscere, ita quem norat agnouit. 
 nam et prophetam meminerat sanctum dei praedicasse et 
 Iesum nomen domini esse in filio Naue. haec et ab angelo exceperat 
 secundum nostrum euangelium: propterea quod in 
 te nascetur uocabitur sanctum, filius dei, et uocabis 
 nomen eius Iesum. sed et habebat utique sensum aliquem 
 dominicae dispositionis — licet daemon tamen — magis quam 
 alienae et nondum satis cognitae. nam et praemisit: quid 
 nobis et tibi, Iesu? non quasi in extraneum, (sed) ad quem 
 pertinent spiritus creatoris. nec enim dixit: \'quid tibi et

 

 
 
 
 nobis\'? sed \'quid nobis et tibi\'? se deplorans et sorti suae 
 exprobrans. quam iam uidens adicit: uenisti perdere nos. 
 adeo iudicis et ultoris et, ut ita dixerim, saeui dei filium 
 agnouerat Iesum, non optimi illius, et perdere et punire nescientis. 
 quorsum hunc locum praemisimus? ut Iesum et a daemone 
 non alium doceamus agnitum et a semetipso non alium 
 confirmatum quam creatoris. \'atquin\', inquis, \'increpuit illum 
 Iesus). plane, ut inuidiosum et in ipsa confessione petulantem, 
 ut male adulantem, quasi haec esset summa gloria Christi, si 
 ad perditionem daemonum uenisset et non potius ad hominum 
 salutem, qui nec discipulos de subactione spirituum, sed de 
 candida salutis gloriari uolebat. aut cur eum increpuit? si 
 quasi mentitum in totum, ergo non fuit Iesus nec dei sanctus 
 omnino; si quasi ex parte mentitum, quod eum legum quidem 
 et sanctum dei, sed creatoris, existimasset, iniustissime increpuit 
 hoc sentientem, quod sciebat sentiendum, et hoc non aestimantem, 
 quod ignorabat aestimandum: alium legum et alterius 
 dei sanctum. quodsi uerisimiliorem statum non habet increpatio 
 nisi quem nos interpretamur, iam ergo et daemon nihil mentitus 
 est, non ob mendacium increpitus; ipse enim erat Iesus, praeter 
 quem alium daemon agnouisse non poterat, et Iesus eum confirmauit, 
 quem agnouerat daemon, dum non ob mendacium 
 increpat daemonem.

Nazaraeus uocari habebat secundum prophetiam Christus 
 creatoris. unde et ipso nomine nos Iudaei Nazarenos appellant 
 per eum. nam et sumus de quibus scriptum est: Nazaraei 
 exalbati sunt super niuem, qui scilicet retro luridati 
 delinquentiae maculis et nigrati ignorantiae tenebris. Christo 
 autem appellatio Nazaraei competitura erat ex infantiae latebris,

 

 
 
 
 (in) quas apud Nazareth descendit, uitando Archelaum, filium 
 Herodis. hoc propterea non omisi, quia Christum Marcionis 
 oportuerat omne commercium eierasse etiam locorum familiarium 
 Christi creatoris, habentem tanta Iudaeae oppida non ita 
 Christo creatoris per -prophetas emancipata. ceterum prophetarum 
 erit Christus, ubicumque secundum prophetas inuenitur. 
 et tamen apud Nazareth quoque nihil noui notatur praedicasse, 
 dum alio merito [unius prouerbii] eiectus refertur. hic primum 
 manus ei iniectas animaduertens necesse habeo iam de substantia 
 eius corporali praefinire, quod non possit phantasma 
 credi qui contactum et quidem uiolentia plenum detentus et 
 captus et ad praecipitium usque protractus admiserit. nam 
 etsi per medios euasit, sed ante iam uim expertus et postea 
 dimissus, scilicet soluto, uti adsolet, tumultu, uel etiam inrupto, 
 non tamen per caliginem eluso, quae nulli omnino tactui 
 succidisset, si fuisset. tangere enim et tangi nisi corpus 
 nulla potest res etiam saecularis sapientiae digna sententia 
 est. ad summam: et ipse mox tetigit alios, quibus manus 
 imponens, utique sentiendas, beneficia medicinarum conferebat, 
 tam uera, tam non imaginaria, quam erant per quas conferebat. 
 ipse igitur est Christus Esaiae, remediator ualitudinum: hic, 
 inquit, imbecillitates nostras aufert et langores portat. 
 portare autem Graeci etiam pro eo solent ponere, quod est tollere. 
 sufficit interim mihi generalis repromissio. quodcumque curauerit 
 Iesus, meus est. ueniemus tamen et ad species curationum. 
 
 
 Ceterum et a daemoniis liberare curatio est ualitudinis. 
 itaque spiritus nequam quasi ex forma iam prioris exempli 
 cum testimonio excedebant uociferantes: tu es filius dei.

 

 
 
 
 cuius dei, uel hic pareat. (sed proinde increpabantur et 
 iubebantur tacere\'. proinde enim Christus ab hominibus, non 
 ab spiritibus inmundis uolebat se filium dei agnosci, ille 
 Christus dumtaxat, cui hoc congruebat, quia praemiserat per 
 quos posset agnosci, et utique digniores praedicatores. illius 
 erat praeconium inmundi spiritus respuere, cui sancti abundabat. 
 porro qui numquam fuerat adnuntiatus, si tamen uolebat 
 agnosci, — frustra autem uenerat, si nolebat — non esset 
 aspernatus testimonium alienae et cuiuscumque substantiae, 
 quia propriae non habebat qui in aliena descenderat. iam nunc 
 et qua destructor creatoris nihil magis gestisset quam a spiritibus 
 ipsius agnosci et diuulgari prae timore; nisi quod Marcion 
 deum suum timeri negat, defendens bonum non timeri, sed 
 iudicem, apud quem sint materiae timoris, ira saeuitia iudicia 
 uindicta damnatio. sed et daemonia timore utique cedebant, 
 — ergo timendi dei filium confitebantur, occasionem habitura 
 non cedendi, si non timendi — et ille iussu et increpitu ea 
 expellens, non suasu, qua bonus, timendum se exhibebat. aut 
 numquid ideo increpabat, quia timebatur, nolens timeri? et 
 quomodo ea uolebat excedere, quod nisi timore non facerent? 
 cecidit ergo in necessitatem, qua disparem se naturae suae 
 ageret, cum posset ut bonus semel eis parcere, cecidit et in 
 aliam praeuaricationis notam, cum se a daemoniis quasi filium 
 creatoris sustineret timeri, ut iam non propria potestate expelleret 
 daemonia, sed per creatoris auctoritatem. 
 
 
 In solitudinem procedit. sollemnis et huiusmodi regio creatoris. 
 oportebat sermonem illic quoque uideri in corpore, ubi egerat 
 aliquando et in nube. competebat et euangelio habitus loci, qui 
 placuerat et legi. capiat itaque iocunditatem solitudo; hoc

 

 
 
 
 Esaias promiserat. detentus a turbis: oportet me, inquit, et 
 aliis ciuitatibus adnuntiare regnum dei. ostenderat iam 
 alicubi deum suum? non puto adhuc usque. sed [de] his loquebatur, 
 qui alium quoque deum nouerant? nec hoc credo. ergo 
 si nec ille alium deum ediderat nec illi nouerant praeter creatorem, 
 eiusdem dei regnum portendebat, quem solum sciebat 
 notum eis, qui audiebant.

De tot generibus operum quid utique ad piscaturam 
 respexit, ut ab illa in apostolos sumeret Simonem et filios 
 Zebedaei — non enim simplex factum uideri potest de quo 
 argumentum processurum erat — dicens Petro trepidanti de 
 copiosa indagine piscium: ne time, abhinc enim homines 
 eris capiens? hoc enim dicto intellectum illis suggerebat 
 adimpletae prophetiae, se eum esse, qui per Hieremiam pronuntiarat: 
 ecce ego mittam piscatores multos, et piscabuntur 
 illos, homines scilicet. denique relictis nauclis secuti 
 sunt eum, ipsum intellegentes, qui coeperat facere quod edixerat. 
 aliud est, si adfectauit de nauiculariorum collegio adlegere, 
 habiturus apostolum quandoque nauclerum Marcionem. 
 
 Praestruximus quidem aduersus antithesis nihil proficere 
 proposito Marcionis quam putat diuersitatem legis et euangelii. 
 ut et hanc a creatore dispositam, denique praedicatam in repromissione 
 nouae legis et noui sermonis et noui testamenti. sed 
 quoniam adtentius argumentatur apud illum suum nescio quem 
 ouvTaXawutopov (commiseronem) et auvp.iao6(x=vov (coodibilem) in 
 leprosi purgatione, non pigebat ei occurrere et inprimis figuratae 
 legis uim ostendere, quae in exemplo leprosi non

 

 
 
 
 contingendi, immo ab omni commercio summouendi, communicationem 
 prohibebat hominis delictis commaculati, cum qualibus 
 et apostolus cibum quoque uetat sumere; participari enim 
 stigmata delictorum quasi ex contagione, si qui se cum 
 peccatore miscuerit. itaque dominus, uolens altius intellegi 
 legem per carnalia spiritalia significantem, et hoc nomine non 
 destruens sed magis exstruens quam pertinentius uolebat 
 agnosci, tetigit leprosum. a quo et si homo inquinari potuisset, 
 deus utique non inquinaretur, incontaminabilis scilicet: ita non 
 praescribetur illi, quod debuerit legem obseruare et non contingere 
 inmundum, quem contactus inmundi non erat inquinaturus. 
 hoc magis meo Christo competere sic doceo, dum 
 tuo non competere demonstro. si enim ut aemulus legis tetigit 
 leprosum, nihili faciens praeceptum legis per contemptum 
 inquinamenti, quomodo posset inquinari qui corpus non habebat, 
 quod inquinaretur? phantasma enim inquinari non posset. 
 qui ergo inquinari non poterat, ut phantasma, iam non uirtute 
 diuina incontaminabilis erit, sed phantasmatis inanitate, nec 
 contempsisse uideri potest inquinamentum, cuius materiam 
 non habebat: ita nec legem destruxisse qui inquinamentum 
 ex occasione phantasmatis, non ex ostentatione uirtutis euaserat. 
 
 Si autem Heliseus. prophetes creatoris, unicum leprosum 
 Naaman Syrum ex tot leprosis Israhelitis emundauit, nec hoc 
 ad diuersitatem facit Christi, quasi hoc modo melioris, dum 
 Israheliten leprosum emundat extraneus, quem suus dominus 
 emundare non ualuerat: Syro facilius emundato significat 
 t per nationes emundationis in Christo, lumine earum, quae 
 septem maculis capitalium delictorum inhorrerent: idolatria 
 blasphemia homicidio adulterio stupro falso testimonio

 

 
 
 
 fraude. quapropter septies, quasi per singulos titulos, in Iordane 
 lauit, simul ut et totius hebdomadis caneret expiationem 
 et quia unius lauacri uis et plenitudo Christo soli dicabatur, 
 facturo in terris sicut sermonem compendiatum ita et lauacrum. 
 nam et hoc opponit Marcion: Heliseum quidem materia 
 eguisse, aquam adhibuisse, et eam septies, Christum 
 uero uerbo solo, et hoc semel functo, curationem statim 
 repraesentasse. quasi non audeam et uerbum ipsum in substantiam 
 creatoris uindicare: nullius rei non ille potior auctor, 
 qui prior. incredibile plane, ut potestas creatoris uerbo remedium 
 uitii unius operata sit, quae uerbo tantam mundi molem 
 semel protulit. unde magis dinoscitur Christus creatoris quam 
 ex uerbi potestate? sed \'ideo alius Christus, quia aliter quam 
 Heliseus, quia potentior dominus famulo suo\\ quid constituis, 
 Marcion? proinde res agi a seruis, quemadmodum ab ipsis 
 dominis? non times, ne in dedecus tibi uertat, si ideo Christum 
 negas creatoris, quia potentior fuerit famulo creatoris, quia ad 
 Helisei pusillitatem maior agnoscatur, si tamen maior? par 
 enim curatio, licet distet operatio. quid amplius praestitit tuus 
 Christus quam meus Heliseus? immo quid magnum praestitit 
 Christi tui uerbum, cum id praestiterit, quod fluuius creatoris? 
 
 Secundum haec cetera quoque occurrunt. quantum enim 
 ad gloriae humanae auersionem pertinebat, uetuit eum 
 diuulgare, quantum autem ad tutelam legis, iussit ordinem 
 impleri: uade, ostende te sacerdoti et offer munus, 
 quod praecepit Moyses. argumenta enim figurata utpote 
 prophetae legis adhuc in suis imaginibus tuebatur, quae 
 significabant hominem quondam peccatorem uerbo mox

 

 
 
 
 dei emaculatum offerre debere munus deo apud templum, 
 orationem scilicet et actionem gratiarum apud ecclesiam per 
 Christum Iesum, catholicum patris sacerdotem. itaque adiecit: 
 ut sit uobis in testimonium, sine dubio quo testabatur se 
 legem non dissoluere, sed adimplere, quo testabatur se ipsum 
 esse, qui morbos et ualitudines eorum suscepturus adnuntiabatur. 
 hanc tam congruentem et debitam interpretationem 
 testimonii adulator Christi sui Marcion sub obtentu mansuetudinis 
 et lenitatis quaerit excludere. nam (ut bonus\', inquit, 
 (praeterea (ut) sciens omnem, qui lepra esset liberatus, sollemnia 
 legis executurum, ideo ita praecepit\'. in uanum ergo descendit 
 quasi legem destructurus, cum cedit obsecutoribus legis. atquin, 
 quasi sciens formam eorum, magis ab ea auertendos praeuenire 
 debuerat, si in hoc uenerat. quid tum? perseuerauitne in bonitate, 
 id est permissione legis. an non? si enim bonus perseuerauit, 
 nusquam destructor erit legis nec dei alterius habebitur, 
 cessante legis destructione, per quam alterius dei uindicatur. 
 si non perseuerauit bonus, destruendo postea legem, 
 falsum ergo testimonium [postea collocauit apud illos in curatione 
 leprosi; deseruit enim bonitatem, dum destruit legem. 
 malus iam, quando legis euersor, si bonus, cum legis indultor. 
 sed et eo, quod indulsit legi obsequium, bonam legem confirmauit. 
 nemo enim malo obsequi patitur. ergo et sic malus, 
 si obsequium legi malae indulsit, et sic deterior, si bonae 
 legis destructor aduenit. proinde si ut sciens omnem, qui lepra 
 liberatus esset, ita facturum, ideo praecepit munus offerre, 
 potuit et non praecepisse quod sciebat ultro futurum. cur 
 enim non tacuit. ut homo solo suo arbitrio legi oboediret? tunc

 

 
 
 
 enim aliquatenus posset uideri patientiae suae praestitisse. sed 
 adicit etiam auctoritatem suam exaggeratam testimonii pondere. 
 cuius iam testimonii, nisi legis adsertae? certe nihil interest. 
 quomodo firmauerit legem, siue qua bonus siue qua superuacuus, 
 siue qua patiens siue qua inconstans, dum te, Marcion, 
 de gradu pellam. ecce praecepit legem impleri. quocumque 
 modo praecepit, eodem potuit etiam illam praemisisse sententiam: 
 non ueni legem dissoluere, sed adimplere. quid 
 ergo tibi fuit de euangelio erasisse quod saluum est? confessus 
 es enim prae bonitate fecisse illum quod negas dixisse. constat 
 ergo dixisse illum, quia et fecit, et te potius uocem domini 
 de euangelio eradicasse quam nostros iniecisse.

Curatur et paralyticus, et quidem in coetu, spectante 
 populo. uidebit enim, inquit Esaias, populus sublimitatem 
 domini et gloriam dei. quam sublimitatem et quam gloriam? 
 conualescite, manus dimissae et genua dissoluta 
 — hoc erit paralysis —; conualescite. ne timete, non 
 otiose iterans (conualescite') nec uane subiungens \'ne timete\', 
 quoniam cum redintegratione membrorum uirium quoque repraesentationem 
 pollicebatur: exurge et tolle grabattum tuum, 
 simul et animi uigorem ad non timendos qui dicturi erant: 
 quis dimittet peccata nisi solus deus? habes itaque iam 
 et specialis medicinae dispunctam prophetiam et eorum, quae 
 medicinam sunt secuta. pariter et dimissorem delictorum 
 Christum recognosce apud eundem prophetam: quoniam, inquit 
 in plurimis dimittet delicta eorum, et delicta nostra 
 ipse auferet. nam et in primore ex ipsius domini persona:

 

 
 
 
 etsi fuerint delicta uestra tamquam roseum, uelut 
 niuem exalbabo, etsi tamquam coccinum, uelut lanam 
 exalbabo, in roseo sanguinem ostendens prophetarum, in 
 coccino domini, ut clariorem. etiam Micheas de uenia delictorum: 
 quis deus, quomodo tu? eximens iniquitates et 
 praeteriens iniustitias residuis hereditatis tuae; et 
 non tenuit in testimonium iram suam, quia t uoluit et 
 misericordiae; auertet et miserebitur nostri; demerget 
 delicta nostra et demerget in profundum maris 
 peccata nostra. sed et si nihil tale in Christum fuisset 
 praedicatum, haberem huius benignitatis exempla in creatore, 
 promittentia mihi et in filio patris adfectus. uideo Niniuitas 
 scelerum ueniam consecutos a creatore, ne dixerim tunc quoque 
 a Christo, qui a primordio egit in patris nomine. lego et 
 Nathan prophetam agnoscenti Dauid delictum suum in Uriam 
 dixisse: et dominus circumduxit delictum tuum et non 
 morieris; proinde et Achab regem, maritum Iezabel, reum 
 idolatriae et sanguinis Nabuthae, ueniam meruisse paenitentiae 
 nomine, (et) Ionathan, filium Saulis, resignati ieiunii 
 culpam deprecatione delesse. quid de ipso populo retexam, 
 totiens delictorum indulgentia restituto? ab eo scilicet deo, 
 qui mauult misericordiam quam sacrificium et peccatoris paenitentiam 
 quam mortem. prius est igitur, neges creatorem indulsisse 
 aliquando delicta, consequens est, ut ostendas nec in 
 Christum suum tale quid eum praedicasse: et ita probabis 
 nouam istam Christi, noui scilicet, benignitatem, si probaueris 
 nec parem creatori nec praedicatam a creatore. sed et peccata 
 dimittere an eius possit esse, qui negetur tenere, et an eius

 

 
 
 
 sit absoluere, cuius non sit etiam damnare, et an congruat 
 eum ignoscere, in quem nihil sit admissum, alibi iam congressi 
 malumus admonere quam retractare. 
 
 De filio hominis duplex est nostra praescriptio: neque mentiri 
 posse Christum, ut se filium hominis pronuntiaret, si non 
 uere erat, neque filium hominis constitui qui non sit natus 
 ex homine, uel patre uel matre. atque ita discutiendum, cuius 
 hominis filius accipi debeat, patris an matris. si ex deo patre est, 
 utique non ex homine; si non est ex homine (patre), superest, ut 
 ex homine sit matre; si ex homine (matre,) iam apparet. quia 
 ex uirgine. cui enim homo pater non datur nec uir matri eius 
 deputabitur. porro, cui uir non deputabitur uirgo est. ceterum 
 duo iam patres habebuntur, deus et homo, si non uirgo sit 
 mater. habebit enim uirum, ut uirgo non sit, et habendo 
 uirum duos patres faciet, deum et hominem, ei qui et dei et 
 hominis esset filius. talem, si forte. Castori aut Herculi natiuitatem 
 fabulae tradunt. si haec ita distinguntur, id est si ei 
 matre filius est hominis, quia ex patre non est, ex matre 
 autem uirgine, quia non ex patre homine, hic erit Christus 
 Esaiae, quem concepturam uirginem praedicat. qua igitur 
 ratione admittas filium hominis, Marcion, circumspicere non 
 possum. si patris hominis, negas dei filium; si et dei, Herculem 
 de fabula facis Christum; si matris tantum hominis, 
 meum concedis; si neque (martris neque) patris hominis, ergo 
 nullius hominis est filius, et necesse est, mendacium admiserit 
 qui se quod non erat dixit. unum potest angustiis tuis subuenire: 
 si audeas aut deum tuum, patrem Christi, hominem 
 quoque cognominare, quod de Aeone fecit Valentinus, aut 
 uirginem hominem negare. quod nec Valentinus quidem fecit. 
 quid nunc, si ipso titulo filii hominis censetur Christus apud

 

 
 
 
 Danihelem? nonne sufficiet ad probationem prophetici Christi ? 
 cum enim id se appellat, quod in Christum praedicabatur 
 creatoris, sine dubio ipsum se praestat intellegi, in quem 
 praedicabatur. nominum communio simplex, si forte, uideri 
 potest, — et tamen nec Christum nec Iesum (eum) uocari debuisse 
 defendimus diuersitatis condicionem tenentes — appellatio autem, 
 quod est filius hominis, in quantum ex accidenti obuenit, in 
 tantum difficile est, ut et ipsa concurrat super nominis communionem, 
 — ex accidenti enim proprio est — maxime cum 
 causa non conuenit, [eadem] per quam deueniat in communionem. 
 atque adeo. [si et Christus Marcionis natus ex homine 
 diceretur, tunc et ipse caperet appellationis communionem. et 
 essent duo filii hominis, sicut et duo Christi et duo Iesus. 
 ergo] cum appellatio propria est eius, in quo habet causam, 
 si et alii uindicetur, in quo est communio nominis, [non etiam 
 appellationis] suspecta iam fit communio nominis quoque in 
 eo, cui uindicatur sine causa communio appellationis, et 
 sequitur, ut unus [idemque] credatur qui et nominis et appellationis 
 capacior inuenitur, dum alter excluditur, qui non habet 
 appellationis communionem, carens causa. nec alius erit capacior 
 utriusque quam qui prior et nomen sortitus est Christi et appellationem 
 filii hominis. Iesus scilicet creatoris. hic erit uisus 
 Babylonio regi in fornace, cum martyribus suis quartus. tamquam 
 .\'-\'.......

 

 
 
 
 filius hominis, idem ipsi Daniheli reuelatus directo filius hominis, 
 ueniens cum caeli nubibus iudex, sicut et scriptura demonstrat. 
 
 Hoc dixi sufficere potuisse de nominatione prophetica 
 circa filium hominis. sed plus mihi scriptura confert, ipsius 
 scilicet domini interpretatione. nam cum Iudaei, solummodo 
 hominem eius intuentes necdum et deum certi, qua dei 
 quoque filium, merito retractarent non posse hominem delicta 
 dimittere, sed deum solum, cur non secundum intentionem 
 eorum de homine eis respondit, habere eum potestatem 
 dimittendi delicta. quando et filium hominis nominans 
 hominem nominaret, nisi quia ideo ipsa uoluit eos appellatione 
 filii hominis ex instrumento Danihelis repercutere, ut 
 ostenderet esse et hominem, qui delicta dimitteret? illum scilicet 
 solum filium hominis apud Danihelis prophetiam, consecutum 
 iudicandi potestatem ac per eam utique et dimittendi delicta, 
 — qui enim iudicat et absoluit — ut scandalo isto discusso 
 per scripturae recordationem facilius eum agnoscerent ipsum 
 esse filium hominis ex ipsa peccatorum remissione. denique 
 nusquam adhuc professus est se filium hominis quam in isto 
 loco primum, in quo primum peccata dimisit, id est in quo 
 primum iudicauit, dum absoluit. ad haec quodcumque diuersa 
 pars fuerit argumentata quale sit, dispice. nam in illam necesse 
 est amentiam tendat, ut et filium hominis defendat, ne mendacem 
 eum faciat, et ex homine neget natum, ne filium uirginis 
 concedat. quodsi et auctoritas diuina et rerum natura 
 et communis sapientia non admittunt insaniam haereticam, 
 occasio est et hic interpellandi quam breuissime de substantia 
 corporis aduersus phantasmata Marcionis. si natus ex homine 
 est, ut filius hominis, corpus ex corpore est. plane facilius 
 inuenias hominem natum cor non habere uel cerebrum, sicut

 

 
 
 
 ipsum Marcionem, quam corpus, ut Christum Marcionis. atque 
 adeo inspice cor Pontici aut cerebrum.

Publicanum adlectum a domino in argumentum deducit, 
 quasi ab aduersario legis adlectum extraneum legis et ludaismi 
 profanum. excidit ei uel de Petro, legis homine et tamen 
 non tantum adlecto sed etiam testimonium consecuto agnitionis 
 praestitae a patre; nusquam legerat lumen et spem et 
 expectationem nationum praedicari Christum. atquin probauit 
 potius Iudaeos, dicendo medicum sanis non esse necessarium, 
 sed male habentibus. si enim male ualentes uoluit intellegi 
 ethnicos et publicanos, . quos adlegebat sanos Iudaeos confirmabat, 
 quibus medicum necessarium negabat. hoc si ita est, 
 male descendit ad legem destruendam quasi ad malam ualitudinem 
 remediandam, in qua qui agebant bene ualebant, 
 quibus medicus necessarius non erat. quale est autem, ut 
 similitudinem medici proposuerit nec impleuerit? nam sicut 
 sanis medicum nemo adhibet, ita nec in tantum extraneis, 
 quantum est homo a deo Marcionis, suum habens et auctorem 
 et protectorem et ab illo potius medicum Christum. hoc similitudo 
 praeiudicat, ab eo magis praestari medicum, ad quem 
 pertinent qui languent. Unde autem et Iohannes uenit in 
 medium? subito Christus, subito Iohannes. sic sunt omnia 
 apud Marcionem, quae suum et plenum habent ordinem apud 
 creatorem. sed de Iohanne cetera alibi. ad praesentes enim 
 quosque articulos respondendum est. nunc illud tuebor, ut 
 demonstrem et Iohannem Christo et Christum Iohanni conuenire, 
 utique qua prophetae creatoris Christum creatoris, atque ita 
 erubescat haereticus, Iohannes ordinem frustra frustratus. si 
 enim nihil omnino administrasset Iohannes, secundum Esaiam

 

 

 

 
 
 
 uociferator in solitudinem et praeparator uiarum dominicarum 
 per denuntiationem et laudationem paenitentiae, si non etiam 
 ipsum inter ceteros tinxisset, nemo discipulos Christi manducantes 
 et bibentes ad formam discipulorum Iohannis adsidue 
 ieiunantium et orantium prouocasset, quia, si qua diuersitas 
 staret inter Christum et Iohannem et gregem utriusque, nulla 
 esset comparationis exactio, uacaret prouocationis intentio. 
 nemo enim miraretur et nemo torqueretur, si diuersae diuinitatis 
 aemulae praedicationes de disciplinis quoque inter ae non 
 conuenirent, non conuenientes prius de auctoritatibus disciplinarum. 
 adeo Iohannis erat Christus et Iohannes Christi, ambo 
 creatoris et ambo de lege et prophetis praedicatores et magistri. 
 si Christus - reiecisset Iohannis disciplinam, ut dei alterius, 
 et discipulos defendisset, ut merito aliter incedentes, aliam 
 scilicet et contrariam initiatos diuinitatem, — at nunc, humi 
 liter reddens rationem, quod non possent ieiunare filii sponsi 
 quamdiu cum eis esset sponsus, postea uero ieiunaturos promittens, 
 cum ablatus ab eis sponsus esset, nec discipulos 
 defendit, sed potius excusauit, quasi non sine ratione reprehensos, 
 nec Iohannis reiecit disciplinam, sed magis concessit, 
 [tempori Iohannis eam praestans] ut tempori suo eam 
 destinans, reiecturus alioquin eam et defensurus aemulos eius, 
 si non ipsius fuisset iam quae erat. teneo meum Christum 
 etiam in nomine sponsi, de quo psalmus: ipse tamquam 
 sponsus egrediens de thalamo suo: a summo caeli

 

 
 
 
 profectio eius et deuersio eius ad summum usque eius, 
 qui etiam per Esaiam gaudens ad patrem: exultet, inquit, 
 anima mea in domino; induit enim me indumentum salutaris 
 et tunicam iocunditatis, uelut sponso circumposuit 
 mihi mitram, uelut sponsae **. in se enim et ecclesiam 
 deputat, de qua idem spiritus ad ipsum: et circumpones tibi 
 omnes eos uelut ornamentum sponsae. hanc sponsam 
 Christus sibi etiam per Salomonem ex uocatione gentium arcessit, 
 si quidem legisti: ueni, sponsa, de Libano, eleganter Libani 
 utique montis mentione iniecta, qui turis uocabulo est penes Graecos; 
 de idolatria enim sibi sponsabat ecclesiam. nega nunc te 
 dementissimum, Marcion. ecce legem tui quoque dei impugnas. 
 nuptias non coniungit, coniunctas non admittit, neminem tingit 
 nisi caelibem aut spadonem, morti aut repudio baptisma seruat. 
 quid itaque Christum eius sponsum facis? illius hoc nomen est, 
 qui masculum et feminam coniunxit, non qui separauit. Errasti 
 in illa etiam domini pronuntiatione, qua uidetur noua et uetera 
 . discernere. inflatus es utribus ueteribus et excerebratus es nouo 
 uino, atque ita ueteri, id est priori euangelio, pannum haereticae 
 nouitatis adsuisti. in quo aliter creator, uelim discere. 
 cum per Hieremiam praecipit: nouato uobis nouamen 
 nouum, nonne a ueteribus auertit? cum per Esaiam edicit: 
 uetera transierunt. ecce noua, quae ego facio, nonne 
 ad noua conuertit? olim hanc statuimus destinationem pristinorum 
 a creatore potius repromissam a Christo exhiberi, sub 
 unius [dei] et eiusdem dei auctoritate, cuius sint et uetera et noua.

 

 

 
 
 
 nam et uinum nouum is non committit in ueteres utres, qui 
 nec ueteres utres habuerit, et nouum additamentum nemo 
 inicit ueteri uestimento, nisi cui non defuerit et uetus uestimentum. 
 ille non facit quid, si faciendum non est. qui (non) 
 habeat, unde faciat, si faciendum esset. itaque si in hoc dirigebat 
 similitudinem, ut ostenderet se euangelii nouitatem 
 separare a legis uetustate, suam demonstrabat et illam, a qua 
 separabat. alienorum separatio non fuisset notanda, quia nemo 
 alienis sua adiungit, ut ab alienis separare possit. separatio 
 per coniunctionem capit, de qua fit. ita quae separabat et in 
 uno ostendebat fuisse, sicut et fuissent, si non separaret. et 
 tamen, si concedimus separationem istam, per l\'eformationein, 
 per amplitudinem, per profectum. sicut fructus separatur a 
 semine, cum sit fructus ex semine, sic et euangelium separatur 
 a lege, dum prouehitur ex lege, aliud ab illa, sed non alienum. 
 diuersum, sed non contrarium. nec forma sermonis in Christo 
 noua. cum similitudines obicit, cum quaestiones refutat, de 
 septuagesimo (septimo) uenit psalmo: aperiam, inquit, in 
 parabolam os meum, id est similitudinem; eloquar problemata. 
 id est edisseram quaestiones. si hominem alterius 
 gentis probare uoluisset, utique de proprietate loquelae probaret. 
 ,

De sabbato quoque illud praemitto, nec hanc quaesti- onem consistere potuisse, si non deum sabbati circumferret 
 Christus. nec enim disceptaretur, cur destrueret sabbatum, si 
 destruere deberet. porro destruere deberet, si alterius dei esset, 
 nec quisquam miraretur facientem quod illi congruebat. mirabantur 
 ergo, quia non congruebat illi deum creatorem

 

 
 
 circumferre et sabbatum eius impugnare. et ut prima quaeque decidamus, 
 ne eadem ubique nouemus ad omnem argumentationem 
 aduersarii ex aliqua noua Christi institutione nitentem. haec 
 iam definitio stabit: ideo de nouitate institutionis cuiusque disceptatum, 
 quia de nouitate diuinitatis nihil erat usque adhuc editum, 
 sicuti nec disceptatum ***, nec posse retorqueri ex ipsa 
 nouitate institutionis cuiusque satis aliam a Christo demonstratam 
 diuinitatem, quando et ipsam nouitatem pronuntiatam a creatore 
 constiterit in Christo non esse mirandam et oportuerit utique 
 prius alium deum exponi, postea disciplinam eius induci, quia 
 deus auctoritatem praestet disciplinae, non deo disciplina; nisi 
 si et Marcion plane tam peruersas non per magistrum litteras 
 didicit, sed per litteras magistrum. cetera de sabbato ita dirigo: 
 si sabbatum Christus interuertit, secundum exemplum fecit creatoris, 
 si quidem in obsidione ciuitatis Hierichonis circumlata 
 per muros arca testamenti septem diebus, etiam sabbato, ex 
 praecepto creatoris sabbatum operatione destruxit, ut putant 
 qui hoc et de Christo existimant, ignorantes neque Christum 
 sabbatum destruxisse neque creatorem, ut mox docebimus. et 
 tamen per Iesum tunc quoque concussum est sabbatum, ut 
 et hoc in Christum renuntiaretur. etiam si odio insecutus est 
 sollemnissimum Iudaeorum diem ut Christus non Iudaeorum, 
 de odio quoque sabbati professus creatorem, ut Christus ipsius, 
 sequebatur exclamantem ore Esaiae: neomenias et sabbata 
 uestra odit anima mea. sed et haec quoque, (quo)modo dicta 
 sint, scimus. adhibenda tamen in hac specie etiam abrupta

 

 
 
 
 defensio est aduersus abruptam prouocationem. Nunc et ad 
 ipsam materiam disceptabo, in qua uisa est destruere sabbatum 
 Christi disciplina. esurierant discipuli ea die, spicas decerptas 
 manibus effrixerant, cibum operati ferias ruperant. excusat illos 
 Christus et reus est sabbati laesi; accusant Pharisaei. Marcion 
 captat statum controuersiae quasi — ut aliquid ludam cum 
 mei domini ueritate — \'scripti et uoluntatis\'. de scriptura enim 
 sumitur creatoris et de Christi uoluntate color, quasi ** de 
 exemplo Dauid, introgressi sabbatis templum et operati cibum 
 audenter fractis panibus propositionis. meminerat enim et ille 
 hoc priuilegium donatum sabbato a primordio, quo dies ipse 
 compertus est, ueniam ieiunii dico. cum enim prohibuisset 
 creator in biduum legi manna, solummodo permisit in parasceue, 
 ut sabbati sequentis ferias pridiana pabuli paratura 
 ieiunio liberaret. bene igitur, quod et causam eandem secutus 
 est dominus in sabbati, si ita uolunt dici, destructione; bene, 
 quod et adfectum creatoris expressit in sabbati non ieiunandi 
 honore. denique tunc demum sabbatum destruxisset, etiam 
 ipsum creatorem, si discipulos sabbato ieiunare mandasset 
 aduersus statum \'scripti et uoluntatis\' creatoris. sed quoniam 
 discipulos non constanter tuetur, sed excusat, quoniam humanam 
 opponit necessitatem quasi deprecatricem, quoniam potiorem 
 honorem sabbati seruat non contristandi quam uacandi, 
 quoniam Dauid comitesque eius cum discipulis suis aequat in 
 culpa et in uenia, quoniam placet illi quia creator indulsit, 
 quoniam de exemplo eius et ipse tam bonus est, ideo alienus 
 est a creatore? Exinde obseruant Pharisaei, si medicinas

 

 
 
 
 sabbatis ageret, ut accusarent eum, certe qua sabbati destructorem, 
 non qua noui dei professorem. fortasse enim hunc 
 solum articulum ubique ingeram, alium t Christum nusquam 
 praedicatum. in totum autem errabant Pharisaei circa sabbati 
 legem, non animaduertentes condicionaliter deum indicentem 
 ferias operum, sub certa specie eorum. nam cum de die sabbati 
 dicit: omne opus tuum non facies in ea, dicendo 
 (tuum) de humano opere definiit, quod quisque ex artificio uel 
 negotio suo exequitur, non de diuino. opus autem salutis et 
 incolomitatis non est hominis, sed dei proprium, sicut et rursus 
 in lege: non facies, inquit, omne opus in ea, nisi quod fiet 
 omni animae, id est in causa animae liberandae, quia opus dei 
 etiam per hominem fieri potest in salutem animae, a deo tamen. 
 quod facturus fuerat et Christus homo, qua et deus. in hunc ergo 
 sensum legis inducere uolens illos per manus arefactae restitutionem, 
 interrogat: licetne sabbatis benefacere an non? 
 animam liberare an perdere? ut id operis permittens, quod 
 pro anima facturus esset, admoneret eos quae opera lex sabbati 
 prohiberet, humana scilicet, et, quae praeciperet, diuina scilicet, 
 quae fierent animae omni, dominus sabbati dictus, quia sabbatum 
 ut rem suam tuebatur. quod etiam si destruxisset merito qua 
 dominus, magis ille, qui instituit. sed non omnino destruxit qua 
 dominus, ut hinc iam apparere possit ne tum quidem in arcae 
 circumlatione apud Hierichonem sabbatum a creatore destructum. 
 nam et illud opus dei erat, quod ipse praeceperat et quod 
 propter animas disposuerat hominum suorum in discrimine belli 
 constitutas. sed et si odium alicubi sabbatorum professus est, 
 (uestra sabbata\' dicendo, hominum ea deputans, non sua,

 

 
 
 
 quae sine dei timore celebrabat populus, plenus delictis, 
 labiis deum diligens, non corde, suis sabbatis, id est quaecumque 
 disciplina eius agerentur, alium statum fecit: quae 
 per eundem postea propheten uera et delicata et non profananda 
 pronuntiat. ita nec Christus omnino sabbatum rescindit, 
 cuius legem tenuit, et supra in causa discipulorum pro anima 
 operatus — esurientibus enim solatium cibi indulsit — et 
 nunc manum aridam curans, factis ubique ingerens: non ueni 
 dissoluere legem, sed adimplere, si Marcion hac uoce * 
 os ei obstruxit. adimpleuit enim et hic legem, dum condicionem 
 interpretatur eius, dum operum differentiam inluminat, 
 dum facit quae lex de sabbati feriis excipit, dum ipsum sabbati 
 diem benedictione patris a primordio -sanctum benefactione 
 sua efficit sanctiorem, in quo scilicet diuina praesi<dia. 
 ministrabat, quod aduersarius aliis diebus praestitisset, ne 
 sabbatum creatoris ornaret, ne opera debita sabbato redderet. 
 in quo die si et Heliseus prophetes Sunamitidis filium mortuum 
 restituit in uitam, uides, Pharisaee tuque Marcion, olim 
 creatoris esse sabbatis benefacere, animam liberare, non perdere, 
 nihil Christum noui intulisse, quod non sit ex forma. 
 ex lenitate, ex misericordia, ex praedicatione quoque creatoris. 
 nam et hic specialis medicinae prophetiam repraesentat: inualescunt 
 manus dissolutae, sicut et genua dissoluta in paralytico.

Certe euangelizat Sion et Hierusalem pacem et bona 
 omnia, certe ascendit in montem et illic pernoctat in oratione 
 et utique auditur a patre. euolue igitur prophetas et ordinem 
 totum recognosce: in montem, inquit, excelsum, Esaias, 
 ascende, qui euangelizas Sion, extolle cum uigore uocem 
 tuam, qui euangelizas Hierusalem: adhuc in uigore

 

 
 
 
 obstupescebant in doctrina. eius; erat enim docens tamquam 
 uirtutem habens. et rursus: propterea cognoscet 
 populus nomen meum in illa die, — quod nomen, nisi 
 Christi? — quod ego sim ipse qui loquor: tunc enim ipse 
 erat, qui in prophetis loquebatur, sermo filius creatoris. adsum, 
 dum hora est, in montibus, ut euangelizans auditionem 
 pacis, ut euangelizans bona; item Naum ex duodecim: 
 quoniam ecce ueloces pedes in monte euangelizantis 
 pacem. de uoce autem nocturnae orationis ad patrem 
 manifeste psalmus: deus meus, clamabo per diem, et (non) 
 exaudies, et nocte, et non in uanitatem mihi. et alibi 
 de loco et uoce eadem psalmus: uoce mea ad dominum 
 exclamaui, et exaudiuit me de monte sancto suo. habes 
 nominis repraesentationem, habes actum euangelizantis, habes 
 locum montis et tempus noctis et sonum uocis et auditum 
 patris, habes Christum prophetarum. Cur autem duodecim 
 apostolos elegit et non alium quemlibet numerum? ne (non)et ex 
 hoc meum Christum interpretari possem, non tantum uocibus 
 prophetarum, sed et argumentis rerum praedicatum. huius 
 enim numeri figuras apud creatorem deprehendo: duodecim 
 fontes Elim, et duodecim gemmas in tunica sacerdotali Aaronis, 
 et duodecim lapides ab Iesu de Iordane electos et in 
 aream testamenti conditos. totidem enim apostoli portendebantur, 
 proinde ut fontes et amnes rigaturi aridum retro et 
 desertum a notitia (dei) orbem nationum, — sicut et per 
 Esaiam: ponam in terra inaquosa flumina — proinde ut 
 gemmae inluminaturi sacram ecclesiae uestem, quam induit 
 Christus, pontifex patris, proinde ut et lapides solidi fide, quos

 

 
 
 
 de lauacro Iordanis Iesus uerus elegit et in sacrarium testamenti 
 sui recepit. quid tale de numeri defensione competit 
 Christo Marcionis? non potest simpliciter factum ab illo quid 
 uideri, quod potest uideri non simpliciter factum a meo. eius 
 erit res, apud quem inuenitur rei praeparatura. Mutat at Petro 
 nomen de Simone, quia et creator Abrahae et Sarrae et Ausae 
 nomina reformauit, hunc uocando Iesum, illis syllabus adiciendo. 
 sed cur et Petrum? si ob uigorem fidei, multae materiae, 
 solidae aeque, nomen de suo accommodarent. an quia et petra 
 et lapis Christus? siquidem et legimus positum eum in lapidem 
 offendiculi et in petram scandali. omitto cetera. itaque 
 adfectauit carissimo discipulorum de figuris suis peculiariter 
 nomen communicare, puto propius quam de non suis. Conueniunt 
 a Tyro et ex aliis regionibus multitudo, etiam transmarina. 
 hoc spectabat psalmus: et ecce allophyli et Tyrus 
 et populus Aethiopum, isti fuerunt illic. mater Sion, 
 dicet homo, et homo natus est in illa — quoniam deus 
 homo natus est — et aedificauit eam — uoluntate patris —, 
 ut scias ad eum tunc gentiles conuenisse, qui deus homo 
 erat natus, aedificaturus ecclesiam ex uoluntate patris ex allophylis 
 quoque. sic et Esaias: ecce isti ueniunt de longinquo, 
 isti autem ueniunt ab aquilone et mari, alii 
 autem de terra Persarum. de quibus et rursus: attolle 
 per circuitum oculos tuos et uide: omnes congregati 
 sunt; de quibus et infra, uidens ignotos et extraneos: et 
 dices cordi tuo: quis istos genuit mihi? porro: hos 
 quis mihi educauit? at hi mihi ubi fuerunt? hic erit 
 Christus non prophetarum? et quis erit Christus Marcionitarum? 
 si peruersitas placet: qui non fuerit prophetarum.

Venio nunc ad ordinarias sententias eius, per quas proprietatem 
 doctrinae suae inducit, ad edictum, ut ita dixerim, 
 Christi: beati mendici, — sic enim exigit interpretatio 
 uocabuli, quod in Graeco est — quoniam illorum est 
 dei regnum. iam hoc ipsum, quod a benedictionibus coepit, 
 creatoris est, qui uniuersa, prout edidit, nulla alia uoce quam 
 benedictionis dedicauit: eructauit, inquit, cor meum sermonem 
 optimum. hic erit sermo optimus, benedictionis 
 scilicet, qui et noui quoque testamenti initiator agnoscitur de 
 ueteris exemplo. quid ergo mirum, si et ab adfectibus creatoris 
 ingressus est per huiusmodi dictionem, semper mendicos 
 et pauperes et hnmiles ac uiduas et pupillos usque diligentis 
 consolantis adserentis uindicantis, ut hanc Christi quasi 
 priuatam benignitatem riuulum credas de fontibus saluatoris? 
 reuera quo dirigam nescio in tanta frequentia eiusmodi uocum, 
 tamquam in silua uel in prato uel in nemore pomorum. passim 
 prout incidit res petenda est. inclamat psalmus: iudicate 
 pupillo et mendico et humilem et pauperem iuste 
 tractate, liberate pauperem et mendicum de manu 
 peccatoris eruite. item psalmus septuagesimus primus: 
 iustitia iudicabit mendicos populi et faciet saluos 
 filios pauperum, et in sequentibus de Christo: omnes 
 nationes seruient ei, — Dauid autem uni genti Iudaicae 
 praefuit, ne qui in Dauid putet dictum, quia et ille susceperat 
 humiles et necessitatibus laborantes — quod liberauerit, 
 inquit, a dynasta mendicum; parcet mendico et pauperi 
 et animas pauperum saluas faciet, ex usura et

 

 
 
 
 iniustitia redimet eorum animas, et honoratum nomen 
 eorum in conspectu ipsius. item: auertantur peccatores 
 in inferosomnes nationes, quae dei obliuiscuntur, 
 quoniam non in finem obliuioni habebitur mendicus: 
 tolerantia pauperum non peribit in finem. item: quis 
 sicut deus noster, qui habitat in excelsis et humilia prospectat 
 in caelo et in terra, qui suscitat mendicum de 
 terra et de stercore exaltat pauperem, uti sedere eum 
 faciat cum principibus populi, utique in regno suo? sic 
 et retro in Basiliis Anna, mater Samuhelis, spiritu gloriam deo 
 reddens: qui, inquit, excitat pauperem de terra et (de 
 stercore eleuat) mendicum, uti sedere eum faciat cum 
 dynastis populi et in thronis gloriae, utique regalibus. 
 per Esaiam uero quomodo inuehitur in uexatores egenorum! uos 
 autem, ad quid incendistis uineam meam et rapina 
 mendici in domibus uestris? cur uos laeditis populum 
 meum et faciem mendicorum confunditis? et 
 rursus: uae qui scribunt nequitiam! scribentes enim 
 scribunt nequam, uitantes iudicia mendicorum et 
 diripientes iudicata pauperum populi mei. quae iudicia 
 pupillis quoque et uiduis exigit, ut et ipsis egenis solatii: 
 iudicate pupillo et iuste tractate uiduam, et uenite, 
 conciliemur, dicit dominus. cui tantus adfectus in omnem 
 condicionem humilitatis [creatoris] est, eius erit et regnum, 
 quod a Christo repromittitur. ad cuius adfectum iam dudum 
 pertinent ii, quibus repromittitur. nam et si putas creatoris 
 quidem terrenas promissiones fuisse, Christi uero caelestes. 
 bene, quod caelum nullius alterius usque adhuc dei apparet. 
 nisi cuius et terra, bene, quod creator uel minora promisit,

 

 
 
 
 ut facilius illi et de maioribus credam quam qui numquam 
 de minoribus prius fidem liberalitatis suae struxit. Beati esurientes, 
 quoniam saturabuntur. possem hunc titulum in 
 superiorem transmisisse, quod non alii sunt esurientes quam 
 pauperes et mendici, si non et hanc promissionem creator 
 specialiter, in euangelii scilicet sui praestructionem, destinasset; 
 siquidem per Esaiam de eis, quos uocaturus esset a summo 
 terrae, utique nationes: ecce, inquit, uelociter, leuiter 
 aduenient, — uelociter, qua properantes sub finibus temporum, 
 leuiter, qua sine oneribus pristinae legis — non esurient 
 neque sitient. ergo saturabuntur, quod utique nisi 
 esurientibus et sitientibus non promittitur. et rursus: ecce, 
 inquit, qui seruiunt mihi saturabuntur, uos autem esurietis; 
 ecce qui seruiunt mihi bibent, uos autem sitietis. 
 uidebimus et contraria ista, an Christo praeministrentur. 
 interim quod esurientibus saturitatem repromittit, de creatoris 
 est. Beati plorantes, quia ridebunt. decurre sententiam 
 Esaiae: ecce qui seruiunt mihi oblectabuntur, uos 
 autem confundemini; ecce qui seruiunt mihi exultabunt 
 in iocunditate, uos autem clamabitis prae dolore 
 cordis. et haec contraria apud Christum recognoscemus. certe 
 oblectatio et exultatio in iocunditate illis promittitur, qui in 
 diuersa condicione sunt, maestis et tristibus et anxiis. scilicet 
 etiam psalmus centesimus uicesimus quintus dicit: qui 
 seminant in lacrimis in exultatione metent. porro 
 tam exultantibus et iocunditatem capientibus risus accedit

 

 
 
 
 quam maerentibus et dolentibus fletus. ita creator materias 
 risus et fletus praedicans risuros plorantes prior dixit. igitur 
 qu.i a consolatione pauperum et humilium et esurientium et 
 flentium exorsus est, statim se illum repraesentare gestiuit, 
 quem demonstrauerat per Esaiam: spiritus domini super 
 me, propter quod unxit me ad euangelizandum pa pauperibus 
 — beati mendici, quoniam illorum est regnum 
 caelorum —; misit me curare obtritos corde 
 — beati qui esuriunt, quoniam saturabuntur —; aduocare 
 languentes — beati qui plorant, quoniam ridebunt 
 —; dare lugentibus Sionis gloriam et pro cinere 
 unguenti iocunditatem et gloriae habitum pro spiritu 
 taedii. haec si statim admissus Christus administrauit, aut 
 ipse est, qui se ad haec uenturum praedicauit, aut si nondum 
 uenit qui praedicauit, — ridicule, sed necessarie dixerim — 
 fortasse mandauerit Christo Marcionis. Beati eritis, cum 
 uos odio habebunt homines et exprobrabunt et eicient 
 nomen uestrum uelut nequam propter filium hominis. 
 hac pronuntiatione sine dubio ad tolerantiam exhortatur. quid 
 minus creator per Esaiam? ne metueritis ignominiam ab 
 hominibus et nullificatione eorum ne minuamini. quae 
 ignominia, quae nullificatio? quae futura erat propter filium 
 hominis. quem istum? qui est secundum creatorem. unde probabimus? 
 ex odio in ipsum quoque praedicato, sicut per 
 Esaiam ad auctores odii Iudaeos: propter uos blasphematur 
 nomen meum in nationibus, et alibi: sancite eum, qui 
 circumscribit animam suam, qui aspernamento habetur 
 a nationibus, famulis et magistratibus. si enim

 

 
 
 
 odium in illum filium hominis praedicabatur, qui secundum 
 creatorem est, euangelium autem nomen Christianorum, utique 
 a Christo deductum, odio futurum contestatur propter filium 
 hominis, quod est Christus, eum filium hominis in causa odii 
 constituit, qui erat secundum creatorem, in quem odium praedicabatur. 
 et utique, si nondum uenisset, non potuisset nominis 
 odium, quod agitur hodie, personam nominis antecessisse. nam 
 et sancitur penes nos et animam suam circumscribit, propter 
 nos eam ponens, et aspernamento habetur a nationibus. ergo 
 qui natus est, ipse erit filius hominis, propter quem et nomen 
 nostrum recusatur.

Secundum haec, inquit, faciebant prophetis 
 patres eorum. o Christum uersipellem, nunc destructorem 
 nunc adsertorem prophetarum! destruebat ut aemulus, conuertens 
 discipulos eorum sibi, adserebat ut amicus, suggillans 
 insectatores eorum. porro, in quantum (non) congruisset Christo 
 Marcionis adsertio prophetarum, ad quorum uenerat destructionem, 
 in tantum congruit Christo creatoris suggillatio in 
 insectatores prophetarum, quos in omnibus adimplebat, uel 
 quia magis creatoris est delicta patrum filiis exprobrare quam 
 eius dei, qui nec propria cuiusque castiget. 'sed non statim\', 
 inquis,\'prophetas tuebatur, si iniquitatem Iudaeorum adfirmatam 
 uolebat, quod nec cum prophetis suis pie egissent\'. atquin 
 nulla hic iniquitas exprobranda erat Iudaeis, laudandis potius 
 et probandis, si eos suggillauerunt, ad quorum destructionem 
 post tantum aeui deus optimus motus est. sed, puto, iam et 
 non optimus, iam aliquid et cum creatore moratus nec in 
 totum Epicuri deus. ecce enim demutat in maledictionem et

 

 
 
 
 ostendit eum se esse, qui nouit offendi et irasci. (uae\' enim 
 dicit sed fit nobis quaestio de uerbi istius qualitate, quasi non 
 tam maledictionis sit quam admonitionis. et quid causae interest. 
 quando et admonitio non sit sine aculeo comminationis, maxime 
 per 'uae\' amarior facta? et admonitio autem et comminatio 
 eius erunt, qui norit irasci. nemo enim admonebit et nemo comminabitur, 
 ne quid (quis) faciat, nisi qui factum uindicabit; 
 nemo uindicarit, nisi qui norit irasci. alii adcognoscunt quidem 
 uerbum maledictionis, sed uolunt Christum sic \'uae\' pronuntiasse, 
 non quasi ex sententia sua proprie, sed quod 'uae\' a creatore 
 sit et uoluerit illis asperitatem creatoris opponere, quo suam 
 supra in benedictionibus sufferentiam commendaret. quasi non 
 creatori competat, qua utrumque praestanti, et bonum deum 
 et iudicem, ut, quia praemiserat in benedictionibus benignitatem, 
 subiceret etiam in maledictionibus seueritatem, amplitudinem 
 disciplinae utriusque instruendo, tam ad benedictionem 
 sectandam quam ad maledictionem praecauendam. nam 
 et ita praemiserat: ecce posui ante uos benedictionem 
 et maledictionem. quod etiam in hanc euangelii dispositionem 
 portendebat. alioquin qualis est ille, qui, ut suam 
 insinuaret bonitatem, creatoris opposuit asperitatem? infirma 
 commendatio est, quae de alterius destructione fulcitur. atquin 
 opponens asperitatem creatoris timendum eum confirmauit. si 
 timendum, magis utique obaudiendum quam neglegendum, et 
 incipit iam Christus Marcionis creatori docere. tunc, si \'uae\' 
 creatoris est, quod in diuites spectat, ergo Christus non est 
 diuitibus offensus, sed creator, et ratas habet Christus diuitum 
 causas, superbiam dico et gloriam et saeculi studia et dei

 

 
 
 
 incuriam, per quae 'uae\' merentur a creatore. sed quomodo non 
 eiusdem sit diuites reprobare, qui supra mendicos probarit? 
 nemo non contrarium eius, quod probauerit, reprobat. itaque 
 si creatori deputabitur maledictio in diuites, eiusdem defendetur 
 benedictio in mendicos, et totum iam opus Christi creatoris 
 est. si deo Marcionis adscribetur benedictio in mendicos, eidem 
 imponetur et maledictio in diuites, et erit par iam creatoris, 
 tam bonus quam et iudex, nec erit iam discrimini locus, 
 quo duo dei fiunt, sublatoque discrimine supererit unum deum 
 renuntiari, creatorem. igitur \'uae* si et uox maledictionis est 
 uel alicuius austerioris inclamationis et a Christo dirigitur in 
 diuites, debeo.creatorem diuitum quoque aspernatorem probare, 
 sicut probaui mendicorum aduocatorem, ut Christum in hac 
 quoque sententia creatoris ostendam. locupletat is quidem 
 Salomonem, sed quia permissa sibi optione maluit ea postulare, 
 quae sciebat deo grata, sapientiam et (intellegentiam,) meruerat 
 etiam diuitias consequi, quas non magis uoluit. quamquam et 
 diuitias praestare non incongruens deo sit, per quas et diuites 
 solatio iuuantur — quoniam, inquit, recepistis aduocationem 
 uestram, utique ex diuitiis, de gloria earum et 
 saecularibus fructibus — et multa inde opera iustitiae et 
 dilectionis administrantur. sed accidentia diuitiis uitia illa in 
 euangelio quoque \'uae\' diuitibus adscribunt, uti in Deuteronomio 
 Moysei: ne, inquit, cum manducaueris et repletus 
 fueris et domus magnas aedificaueris, pecoribus

 

 

 

 
 
 
 et bobus tuis multificatis et pecunia et auro exaltetur 
 cor tuum et obliuiscaris domini dei tui, 
 quemadmodum et Ezechiam regem, thesauris inflatum et de 
 eis potius quam de deo gloriatum apud illos, qui ex Perside 
 aduenerant, insilit per Esaiam: ecce dies ueniunt, et 
 auferentur omnia, quae in domo tua sunt, et quae 
 patres tui congesserunt in Babylonem transferentur. 
 sic et per Hieremiam quoque edicit: ne glorietur 
 diues in diuitiis suis, et qui gloriatur, scilicet in 
 deo glorietur. sic et in filias Sionis inuehitur per Esaiam. 
 ex diuitiarum abundantia inflatas, comminabundus et 
 alibi nobilibus et superbis: dilatauit orcus animam suam 
 et aperuit os suum, et descendent incliti et magni 
 et diuites — hoc erit Christi uae'- super diuites — et 
 humiliabitur homo, utique exaltatus diuitiis, et (de)honorabitur 
 uir, utique ob substantiam honorabilis. de quibus 
 et rursus: ecce dominus uirtutum conturbabit gloriosos 
 cum ualentia, et elati comminuentur et ruent 
 gladio sublimes. qui magis quam diuites? quia receperunt 
 scilicet aduocationem suam, gloriam et honorum sublimitatem, 
 ex diuitiis. a quibus auertens nos et in psalmo quadragesimo 
 octauo: ne timueris, inquit, cum diues factus 
 fuerit homo et cum abundabit gloria eius, quoniam 
 cum morietur non tollet omnia nec descendet 
 cum illo gloria sua, item in sexagesimo primo: ne desideraueritis 
 diuitias, etsi relucent, ne adieceritis

 

 
 
 
 cor. id ipsum postremo uerbum (uae) olim per Amos in 
 diuites affluentes deliciis destinatur: uae, inquit, qui dormiunt 
 in lectis eburnaciis et deliciis fluunt in 
 toris suis, qui edunt haedos de gregibus caprarum 
 et uitulos de gregibus boum lactantes, complaudentes 
 ad sonum organorum: tamquam perseuerantia 
 deputauerunt et non tamquam fugientia, qui 
 bibunt uinum liquatum et unguentis primariis 
 unguuntur. igitur et si tantummodo dehortantem a diuitiis 
 ostenderem creatorem, non etiam praedamnantem diuites, etiam 
 uerbo ipso quo et Christus, nemo dubitaret ab eodem adiectam 
 in diuites comminationem per (uae) Christi, a quo ipsarum 
 materiarum, id est diuitiarum, dehortatio praecucurrrisset. 
 comminatio enim dehortationis accessio est. Ingerit \'uae\' 
 etiam saturatis, quia esurient, etiam ridentibus nunc, quia 
 lugebunt. his respondebunt illa, quae supra benedictionibus 
 opposita sunt apud creatorem: ecce qui mihi seruiunt 
 saturabuntur, uos autem esurietis, utique qui saturati 
 estis, et: ecce qui mihi seruiunt oblectabuntur, uos 
 autem confundemini, utique ploraturi, qui nunc ridetis. 
 sicut enim in psalmo qui ueminant in lacrimis in laetitia 
 metent, ita in euangelio qui in risu seminant, 
 scilicet ex laetitia, in lacrimis metent. haec olim creator 
 simul posuit, Christus solummodo distinguendo, non mutando, 
 renouauit. Vae, cum uobis benedixerint homines! 
 secundum haec faciebant et pseudoprophetis patres 
 illorum. aeque creator benedictionis et laudis humanae 
 sectatores incusat per Esaiam: populus meus, qui uos 
 beatos dicunt seducunt uos et uias pedum

 

 

 
 
 
 uestrorum disturbant. prohibet et alias fidere omnino in 
 hominem, sicut in laudem hominis, ut per Hieremiam: maledictus 
 homo, qui spem habet in homine. nam et in 
 psalmo centesimo decimo septimo dicit: bonum est confidere 
 in deum quam confidere in hominem, et bonum 
 est sperare in deum quam sperare in principes. ita 
 totum, quod ab homine captatur, abdixit creator, nedum benedictionem. 
 pseudoprophetas autem laudatos siue benedictos a 
 patribus eorum tam eius est exprobrare quam prophetas uexatos 
 et recusatos: sicut iniuriae prophetarum non pertinuissent (nisi) 
 ad deum ipsorum, ita nec gratiae pseudoprophetarum displicuissent 
 nisi deo prophetarum..

Sed uobis dico, inquit, qui auditis — ostendens hoc 
 olim mandatum a creatore: loquere in aures audientium 
 —-.diligiteinimicosuestrosetbenediciteeos, 
 qui uos oderunt, et orate pro eis, qui uos calumniantur. 
 haec creator una pronuntiatione clusit per Esaiam: 
 dicite \'fratres nostri estis\' eis, qui uos oderunt. si 
 enim qui inimici sunt et oderunt et maledicunt et calumniantur 
 fratres appellandi sunt, utique et benedici odientes et 
 orari pro calumniatoribus iussit qui eos fratres deputari praecepit. 
 \'Nouam plane patientiam docet Christus, etiam uicem 
 iniuriae cohibens permissam a creatore, oculum exigente pro 
 oculo et dentem pro dente, contra ipse alteram amplius maxillam 
 offerri iubens et super tunicam pallio quoque cedi.\' plane. 
 (ni) haec Christus adiecerit ut supplementa consentanea disciplinae 
 creatoris. atque adeo hoc statim renuntiandum est: an

 

 
 
 
 disciplina patientiae praedicatur penes creatorem? si per Zachariam 
 praecepit: ne unusquisque malitiae fratris sui 
 meminerit, — sed nec proximi; nam et rursus: malitiam, 
 inquit, proximi sui unusquisque ne recogitet multo 
 magis patientiam indixit iniuriae qui indixit obliuionem. 
 sed et cum dicit: mihi uindictam, et ego uindicabo, 
 proinde patientiam docet, uindictae expectatricem. in quantum 
 ergo fidem non capit, ut idem uideatur oculum pro oculo et 
 dentem pro dente in uicem iniuriae exigere, qui non modo 
 uicem sed etiam ultionem, etiam recordationem et recogitationem 
 iniuriae prohibet, in tantum aperitur nobis, quomodo 
 oculum pro oculo et dentem pro dente censuerit: non ad 
 secundam iniuriam talionis permittendam, quam prohibuerat 
 interdicta ultione, sed ad primam coercendam [quam prohibuerat] 
 opposito talione, ut unusquisque respiciens licentiam 
 secundae iniuriae a prima semetipsum contineret. facilius enim 
 uim comprimi sciit repraesentatione talionis quam repromissione 
 ultionis. utrumque autem constituendum fuit pro natura 
 et fide hominum, ut qui deo crederet, ultionem a deo expectaret, 
 qui minus fideret, legis taliones timeret. hanc legis 
 uoluntatem de intellectu laborantem dominus et sabbati et 
 legis et omnium paternarum dispositionum, Christus, et reuelauit 
 et compotem fecit, mandans alterius quoque maxillae 
 oblationem, ut tanto magis uicem iniuriae extingueret, quam 
 et lex et per talionem uoluerat impedisse, certe quam prophetia

 

 
 
 
 manifeste coercuerat, et memoriam iniuriae prohibens et ultionem 
 ad deum redigens. ita si quid Christus intulit, non aduersario 
 sed adiutore praecepto, non destruxit disciplinas creatoris. 
 denique si in ipsam rationem patientiae praecipiendae, et quidem 
 tam plenae atque perfectae, consideremus, non consistet, 
 si non est creatoris, qui uindictam repromittit, qui iudicem 
 praestat. alioquin si tantum patientiae pondus non modo non 
 repercutiendi sed et aliam maxillam praebendi, et non modo 
 non remaledicendi sed etiam benedicendi, et non modo non 
 retinendi tunicam sed et amplius et pallium concedendi, is 
 mihi imponit, qui non sit me defensurus, in uacuum patientiam 
 praecipit, non exhibens mihi mercedem praecepti, patientiae 
 dico fructum, quod est ultio, quam mihi permisisse 
 debuerat, si ipse non praestat, aut, si mihi non permittebat. 
 ipse praestare, quoniam et disciplinae interest iniuriam uindicari. 
 metu enim ultionis omnis iniquitas refrenatur, ceterum 
 passim emissa libertate dominabitur, utrumque oculum effossura 
 et omnem dentem excitatura prae impunitatis securitate. 
 sed hoc est dei optimi et tantum boni, patientiae iniuriam 
 facere, uiolentiae ianuam pandere, probos non defendere, improbos 
 non coercere. Omni petentitedato, utique indigenti, 
 uel tanto magis indigenti, si etiam et abundanti. ne quis ergo 
 indigeat datorem, imperatam habes in Deuteronomio formam 
 creatoris: non erit, inquit, in te indigens, uti benedicens 
 benedicat te dominus deus tuus, datorem 
 scilicet, qui fecerit non esse indigentem. et plus hic. non 
 enim petenti iubet dari, sed non sit, inquit, indigens in 
 te, id est \'cura ultro, ne sit\'. quo magis petenti praeiudicat 
 dandum, etiam in sequentibus: si autem fuerit indigens

 

 
 
 
 ex fratribus tuis, non auertes cor tuum nec constringes 
 manum tuam a fratre tuo indigente. aperiens 
 aperies illi manum, fenus fenerabis illi, 
 quantum desiderarit. fenus enim nisi petenti dari non 
 solet. sed de fenore postmodum. nunc, si qui uoluerit argumentari 
 creatorem quidem fratribus dari iussisse, Christum 
 uero omnibus petentibus, ut hoc sit nouum atque diuersum, 
 immo unum erit ex his, per quae lex creatoris erit * in 
 Christo. non enim aliud Christus in omnes praecepit quam 
 quod creator in fratres. nam etsi maior est bonitas, quae 
 operatur in extraneos, sed non prior ea, quae ante debetur in 
 proximos. quis enim poterit diligere extraneos, ***? quodsi 
 secundus gradus bonitatis est in extraneos, qui in proximos 
 primus est, eiusdem erit secundus gradus, cuius et primus, 
 facilius quam ut eius sit secundus, cuius non extitit primus. 
 ita creator et secundum naturae ordinem primum in proximos 
 docuit benignitatem, emissurus eam postea et in extraneos, 
 et secundum rationem dispositionis suae primo in Iudaeos, 
 postea et in omne hominum genus. ideoque quamdiu intra 
 Israhelem erat sacramentum, merito in solos fratres misericordiam 
 mandabat, at ubi Christo dedit gentes hereditatem 
 et possessionem terminos terrae et coepit expungi quod dictum 
 est per Osee: non populus meus populus meus, 
 et non misericordiam consecuta misericordiam 
 consecuta, natio scilicet, exinde Christus in omnes legem 
 paternae benignitatis extendit, neminem excipiens in

 

 
 
 
 miseratione, sicut in uocatione. ita et si quid amplius docuit, hoc 
 quoque in hereditatem gentium accepit. Et sicut uobis 
 fieri uultis ab hominibus, ita et uos facite 
 illis. in isto praecepto utique alia pars eius subauditur: et 
 sicut uobis fieri non uultis ab hominibus, ita et uos 
 ne faciatis illis. hoc si nouus deus et ignotus retro et 
 nondum plane editus praecepit, qui me nulla antehac institutione 
 formauerit, qua prius scirem, quid deberem mihi uelle 
 uel nolle atque ita et aliis facere quae et mihi uellem, non 
 facere quae et mihi nollem, passiuitatem sententiae meae permisit 
 nec adstrinxit me ad conuenientiam uoluntatis et facti, 
 ut id aliis faciam, quod mihi uelim, et id nec aliis faciam, 
 quod mihi nolim. non enim definiit, quid mihi atque aliis 
 debeam uelle uel nolle, ut ad legem uoluntatis parem factum. 
 et possum (iam) alii non praestare quod ab alio mihi uelim 
 praestitum, amorem obsequium solatium praesidium et eiusmodi 
 bona, proinde et alii facere quod ab alio fieri mihi 
 nolim, uim iniuriam contumeliam fraudem et eiusmodi mala. 
 denique hac inconuenientia uoluntatis et facti agunt ethnici 
 nondum a deo instructi. nam etsi natura bonum et malum a 
 notum est, non tamen dei disciplina, qua cognita tunc demum 
 conuenientia uoluntatis et facti ex fide, ut sub metu dei, agitur. 
 itaque deus Marcionis cum maxime reuelatus, si tamen 
 reuelatus, non potuit huius praecepti, de quo agitur, tam 
 strictum et obscurum et caecum adhuc et facilius pro meo s 
 potius arbitrio interpretandum compendium emittere, cuius 
 nullam praestruxerat distinctionem. at enim creator meus olim 
 et ubique praecepit indigentes pauperes et pupillos et uiduas

 

 
 
 
 protegi iuuari refrigerari, sicut et per Esaiam: infringito 
 panem tuum mendicis, et qui sine tecto sunt in 
 domum tuam inducito, et nudum si uideris, tegito; 
 item per Ezechielem de uiro iusto: panem suum dabit 
 esurienti et nudum conteget. satis ergo iam tunc me 
 docuit ea facere aliis, quae mihi uelim fieri. proinde denuntians: 
 non occides, non adulterabis, non furaberis, 
 non falsum testimonium dices, docuit, ne faciam aliis 
 quae fieri mihi nolim. et ideo ipsius erit praeceptum in euangelio, 
 qui illud retro et praestruxit et distinxit et ad arbitrium 
 disciplinae suae disposuit et merito iam compendio substrinxit, 
 quoniam et alias recisum sermonem facturus in terris dominus, 
 id est Christus, praedicabatur.

Hic nunc de fenore, cum interponit: et si feneraueritis 
 a quibus speratis uos recepturos, quae gratia 
 est uobis? percurre sequentia Ezechielis de eodem uiro iusto: 
 pecuniam, inquit, suam fenore non dedet et quod 
 abundauerit non sumet, fenoris scilicet redundantiam, 
 quod est usura. prius igitur fuit, ut fructum fenoris eradicaret, 
 quo facilius adsuefaceret hominem ipsi quoque fenori, si forte, 
 perdendo, cuius fructum didicisset amittere. hanc etenim dicimus 
 operam legis fuisse procurantis euangelio: quorundam 
 tunc fidem paulatim ad perfectum disciplinae Christianae 
 nitorem primis quibusque praeceptis balbutientis adhuc benignitatis 
 informabat. nam et supra: et pignus, inquit, reddet 
 debenti, — utique si non sit soluendo, quia solutori [utique] 
 pignus restituendum esse utrum homo scriberet? — multo

 

 
 
 
 manifestius in Deuteronomio: non dormies super pignus 
 eius, redditione reddes illi pallium circa solis 
 occasum, et dormiet in pallio suo; adhuc clarius supra: 
 dimittes omne debitum, quod tibi proximus debet, 
 et fratrem tuum non reposces, quoniam remissio 
 domini dei tui inuocata est. porro cum debitum dimitti 
 iubet, utique non exsoluturo, — plus enim esset, si exsoluturo 
 — cum reposci uetat, quid aliud docet quam: non exsoluturo 
 feneremus, qui tantum detrimentum fenori indixit? Et 
 eritis filii dei. nihil impudentius, si ille nos sibi filios 
 faciet, qui nobis filios facere non permisit auferendo conubium. 
 quomodo in id nomen adlecturus est suos, quod iam erasit? 
 filius spadonis esse non possum, maxime qui patrem habeam 
 eundem, quem et omnia. nam tam pater omnium qui conditor 
 uniuersitatis quam spado qui nullius substantiae conditor. et 
 si marem ac feminam non miscuisset creator, et si non uniuersis 
 quoque animalibus filios concessisset, hoc eram eius 
 ante paradisum, ante delictum, ante exilium, ante duos unum 
 denuo factos: filius fui, statim cum me manibus enixus est, 
 cum de suo halitu mouit. ille nunc me rursus filium nuncupat, 
 iam non in animam sed in spiritum pariens. quia ipse, 
 inquit, suauis est aduersus ingratos et malos. euge, 
 Marcion, satis ingeniose detraxisti illi pluuias et soles, ne 
 creator uideretur. sed quis iste suauis, qui ne cognitus quidem 
 usque adhuc? quomodo suauis, a quo nulla beneficia 
 praecesserant hoc genus suauitatis, qua soles et imbres, qui 
 (non) fenerauerat non recepturus ab humano genere, ut creator, 
 qui pro tanta elementorum liberalitate facilius idolis quam

 

 
 
 
 sibi debitum gratiae referentes homines usque adhuc sustinet, 
 uere suauis etiam spiritalibus commodis: eloquia enim 
 domini dulciora super mel et fauos? ille igitur et 
 ingratos suggillauit, qui gratos experiri merebatur, cuius soles 
 et imbres tu quoque, Marcion, ingratus habuisti. ceterum tuus 
 non poterat iam queri ingratos, qui nondum parauerat gratos. Misericordiam 
 quoque praecipiens: estote, inquit, misericordes, 
 sicut pater uester misertus est uestri. hoc 
 erit: panem infringito esurienti, et (qui) sine tecto 
 in domum tuam inducito, et nudum si uideris, tegito, 
 et: iudicate pupillo et iustificate uiduam. agnosco 
 ueterem doctrinam eius, qui mauult misericordiam quam sacrificium. 
 aut si alius nunc misericordiam praecepit, quia et ipse 
 misericors sit, cur tanto aeuo misericors mihi non fuit? Nolite 
 iudicare, ne iudicemini; nolite condemnare, necondemnemini; 
 dimittite et dimittemini; date et dabitur 
 uobis. mensuram bonam, pressam ac fluentem 
 dabunt in sinum uestrum. eadem, qua mensi eritis 
 mensura, remetietur u obis. ut opinor, haec retributionem 
 pro meritis prouocatam sonant. a quo ergo retributio? si ab 
 hominibus tantum, ergo humanam docet disciplinam et mercedem, 
 et in totum hominibus oboediemus; si a creatore, ut 
 a iudice et dispunctore meritorum, ergo illi nostrum impellit 
 obsequium, apud quem constituit retributionem captandam 
 uel timendam, prout quisque iudicauerit aut condemnauerit 
 aut dimiserit aut mensus fuerit; si ab ipso, ergo et ille iam 
 iudicat, quod Marcion negat. eligant itaque Marcionitae, ne

 

 
 
 
 tanti sit de magistri regula excidere, quanti Christum aut 
 hominibus aut creatori docentem habere. sed caecus caecum 
 ducit in foueam. Corrigunt aliqui Marcionem. sed non est 
 discipulus super magistrum. hoc meminisse debuerat 
 Appelles, Marcionis de discipulo emendator. eximat et de oculo 
 suo trabem haereticus, tunc in oculo Christiani si quam putat 
 stipulam reuincat. proinde ut arbor bona non proferat malum 
 fructum, quia nec ueritas haeresim, nec mala bonum, quia 
 nec haeresis ueritatem, sic nec Marcion aliquid boni de thesauro 
 Cerdonis malo protulit nec Appelles de Marcionis. multo enim 
 haec congruentius in ipsos interpretabimur, quae Christus in 
 homines allegorizauit, non in duos deos secundum scandalum 
 Marcionis. Puto me non temere huic usque adhuc lineae insistere, 
 qua definio nusquam omnino alium deum a Christo reuelatum 
 — in hoc solo adulterium Marcionis manus stupuisse miror, 
 nisi quod etiam latrones timent; nullum maleficium nec (sine) 
 formidine est, quia nec sine conscientia sui —: tamdiu ergo et 
 Iudaei non alium deum norant quam praeter quem neminem 
 adhuc norant, nec alium dominum appellabant quam quem 
 solum norant. si ita est, quis uidebitur dixisse: quid uocatis 
 (me) \'domine, domine\'? utrumne qui numquam hoc fuerat 
 uocatus, ut nusquam adhuc editus, an ille, qui semper dominus 
 habebatur, ut a primordio cognitus, deus scilicet Iudaeorum? 
 quis item adiecisse potuisset: et non facitis quae

 

 
 
 + 
 dico? utrumne qui cum maxime edocere temptabat an qui 
 a primordio ad illos et legis et prophetarum eloquia mandauerat? 
 qui et inobaudientiam illis exprobrare posset etiam, 
 si numquam alias exprobrasset? porro qui ante Christum: 
 populus iste me labiis diligit, cor autem eorum 
 longe absistit a me contionatus est, ueterem utique illis 
 contumaciam imputabat. alioquin quam absurdum, ut nouus deus, 
 nouus Christus, nouae tantum quod religionis inluminator contumaces 
 et inobsequentes pronuntiaret quos non potuisset experiri?

Proinde extollenda fide centurionis incredibile, si is 
 professus est talem se fidem nec in Israhele inuenisse, ad quem 
 non pertinebat fides Israhelis. sed nec exinde pertinere poterat: 
 adhuc cruda ut probaretur uel compararetur, ne dixerim 
 adhuc nulla? (sed cur non licuerit illi alienae fidei exemplo 
 uti\'? quoniam si ita esset, (dixisset) talem fidem nec in Israhele 
 umquam fuisse. ceterum dicens talem fidem debuisse (se) 
 inuenire in Israhele, *** quique ad hoc uenisset, uti eam inueniret, 
 deus scilicet et Christus Israhelis. quam non suggillasset 
 nisi exactor et sectator eius, aemulus uero etiam maluisset 
 eam talem inuentam, ad quam infirmandam et destruendam 
 magis uenerat, non ad comprobandam. Besuscitauit et mortuum 
 filium uiduae. non nouum documentum. hoc et prophetae 
 creatoris ediderant, quanto magis filius? adeo autem in illud

 

 
 
 + 
 usque momenti nullum alium deum Christus intulerat, ut 
 omnes illic creatori gloriam retulerint dicentes: magnus 
 prophetes prodiit in nobis, et respexit deus populum 
 suum. quis deus? utique cuius populus et a quo prophetae. 
 quodsi illi quidem creatorem glorificabant, Christus 
 uero et audiens et sciens non corrigebat, et quidem in tanto 
 documento mortui resuscitati creatorem adhuc orantes, sine 
 dubio aut non alium circumferebat deum quam quem in suis 
 beneficiis atque uirtutibus honorari sustinebat, aut quale est, 
 ut illos tam diu errantes sustiueret, ad hoc ueniens, ut errori 
 eorum mederetur? Sed (scandalizatur Iohannes auditis uirtutibus 
 Christi, ut alterius\'. at ego rationem scandali prius expediam, 
 quo facilius haeretici scandalum explodam. ipso iam 
 domino uirtutum, sermone et spiritu patris, operante in terris 
 et praedicante necesse erat portionem spiritus sancti, quae ex 
 forma prophetici moduli in Iohanne egerat praeparaturam 
 uiarum dominicarum, abscedere iam ab Iohanne, redactam 
 scilicet in dominum ut in massalem suam summam. itaque 
 Iohannes, communis iam homo et unus de turba, scandalizabatur 
 quidem, sed qua homo, non qua alium Christum sperans 
 uel intellegens, qui neque (haberet,) unde speraret, ut 
 nihil noui docentem uel operantem. nemo haesitabit de aliquo, 
 quem dum scit non esse nec sperat nec intellegit; Iohannes 
 autem certus erat neminem deum praeter creatorem, uel qua 
 Iudaeus, (ne dicam) etiam prophetes. plane facilius quis haesitabit : 
 de eo, quem cum sciat esse, an ipse sit, nesciat. hoc igitur metu 
 et Iohannes: tu es, inquit, qui uenis, an alium expectamus? 
 simpliciter inquirens, an ipse uenisset, quem expectabat

 

 
 
 
 [tu es, qui uenis? id est: qui uenturus es; an alium 
 expectamus? id est: an alius est quem expectamus, si non 
 tu es quem uenturum expectamus?] sperabat enim, sicut omnes 
 opinabantur, ex similitudine documentorum potuisse et prophetam 
 interim missum esse, a quo alius esset, id est maior, 
 qui uenturus expectabatur, ipse scilicet dominus. atque adeo 
 hoc erat Iohannis scandalum, quod dubitabat ipsum uenisse 
 quem expectabant, quem ex praedicatis operationibus agnouisse 
 debuerat. (aut) ut dominus per easdem operationes agnoscendum 
 se nuntiauerit Iohanni? quae cum constent praedicata in Christum 
 creatoris, sicut ad singula ostendimus, satis peruersum, 
 ut Christum non creatoris per ea renuntiarit intellegendum, 
 per quae magis Christum creatoris agnosci compellebat. multo 
 peruersius, si et testimonium Iohanni perhibet non Iohannis 
 Christus, propheten eum confirmans, immo et supra, ut angelum, 
 ingerens etiam scriptum super illo: ecce ego mitto angelum 
 meum ante faciem tuam, qui praeparet uiam 
 tuam, eleganter ad superiorem sensum scandalizati Iohannis 
 commemorans prophetiam, ut confirmans praecursorem Iohannem 
 iam aduenisse extingueret scrupulum interrogationis illius: tu 
 es, qui uenis, an alium expectamus? praecursore enim 
 iam functo officium, praeparata uia domini, ipse erat intellegendus, 
 cui praecursor ministrauerat. maior is quidem omnibus

 

 
 
 
 natis mulierum, sed non ideo subiectus ei, qui minor 
 fuerit in regno dei, quasi alterius sit dei regnum, in quo 
 modicus quis maior erit Iohanne, alterius Iohannes, qui omnibus 
 natis mulierum maior sit. siue enim de quocumque dicit 
 modico siue de semetipso per humilitatem, quia minor Iohanne 
 habebatur, omnibus scilicet in solitudinem concurrentibus ad 
 Iohannem potius quam ad Christum, — quid existis uidere 
 in solitudinem? — tantundem est: creatori competit et 
 Iohannem ipsius esse, maiorem natis mulierum, et Christum uel 
 quem(cum)que modicum, qui maior Iohanne futurus sit in regno 
 (dei,) — aeque creatoris — et qui sit maior tanto propheta, quia 
 non fuerit scandalizatus in Christum, quod tunc Iohannem minuit. 
 Diximus de remissa peccatorum. illius autem peccatricis 
 feminae argumentum eo pertinebit, ut cum pedes domini osculis 
 figeret, lacrimis inundaret, crinibus detergeret, unguento perduceret, 
 solidi corporis ueritatem, non phantasma inane tractauerit, 
 et ut peccatricis paenitentia secundum creatorem meruerit 
 ueniam, praeponere solitum sacrificio. sed et si paenitentiae 
 stimulus ex fide acciderat, per paenitentiam ex fide 
 iustificata ab eo audiit: fides tua te saluam fecit, qui 
 per Abacuc pronuntiarat: iustus ex fide sua uiuet.

Quod diuites Christo mulieres adhaerebant, quae et de 
 facultatibus suis ministrabant ei, inter quas et uxor regis procuratoris, 
 de prophetia est. has enim uocabat per Esaiam: 
 mulieres diuites, exsurgite et audite uocem meam. 
 ut discipulas primo, dehinc ut operarias et ministras

 

 
 
 
 ostenderet: filiae in spe, audite sermones (meos.) diei anni 
 mementote cum labore in spe; cum labore enim prosequebantur 
 et ob spem ministrabant. Aeque de parabolis 
 semel sufficiat probatum hoc genus eloquii a creatore promissum. 
 at nunc illa quoque pronuntiatio eius ad populum: aure 
 audietis et non audietis dedit Christo frequenter inculcare: 
 qui habet aures audiat, non quasi ei diuersitate 
 auditum permitteret Christus, quem ademisset creator, sed 
 quia comminationem exhortatio sequebatur. [primo: aureaudietis 
 et non audietis, dehinc: qui habet aures audiat.] 
 non enim audiebant ultro qui aures habebant, sed ostendebant 
 aures cordis necessarias, quibus illos audituros negarat creator, 
 et ideo per Christum adicit: uidete, quomodo audiatis, 
 id est: ne aure audiatis et non audiatis, non corde scilicet 
 audientes, sed aure. si dignum sensum pronuntiationi accommodes 
 pro sensu eius, qui auditui suscitabat, etiam dicendo: 
 uidete, quomodo audiatis non audituris minabatur. sane 
 non minatur mitissimus deus, quia nec iudicat nec irascitur. 
 hoc probat etiam subiacens sensus: ei, qui habet, dabitur, 
 ab eo autem, qui non habet, etiam quod habere se 
 putat auferetur ei. quid dabitur? adiectio fidei uel intellectus 
 uel salus ipsa. quid auferetur? utique quod dabitur. a 
 quo dabitur auferetur? si a creatore auferetur, ab eo et 
 dabitur; si a deo Marcionis dabitur, ab eo et auferetur. quoquo 
 tamen nomine comminatur ablationem, non erit eius dei, 
 qui nescit comminari, qui non nouit israci. miror autem, cum 
 lucernam negat abscondi solere qui se tanto saeculo absconderat, 
 maius et necessarius lumen, cum omnia de occulto in

 

 

 

 
 
 
 apertum repromittit qui deum suum usque adhuc obumbrat, 
 expectans, opinor, nasci Marcionem. Venimus ad constantissimum 
 argumentum omnium, qui domini natiuitatem in controuersiam 
 deferunt. \'ipBe/ inquiunt, \'contestatur se non esse natum 
 dicendo: quae mihi mater et qui mihi fratres\'? ita sem. 
 per haeretici aut nudas et simplices uoces coniecturis quo uolunt 
 rapiunt aut rursus condicionales et rationales simplicitatis condicione 
 dissoluunt, ut hoc in loco. nos contrario dicimus primo 
 non potuisse illi adnuntiari, quod mater et fratres eius foris 
 starent quaerentes uidere eum, si nulla illi mater et fratres nulli 
 fuissent, quos utique norat qui adnuntiarat, uel retro notos uel 
 tunc ibidem compertos, dum eum uidere desiderant uel dum 
 ipsi nuntium mandant. ad hanc primam propositionem nostram 
 solet ex diuerso responderi: (quid enim, si temptandi gratia nuntiatum 
 est ei\'? sed hoc scriptura non dicit, quae quanto significare 
 solet ex temptatione quid factum, — ecce legis doctor 
 adsurrexit temptans eum, et de tributi consultatione: et 
 accesserunt ad eum Pharisaei temptantes eum — 
 tanto, ubi non facit temptationis mentionem, non admittit temptationis 
 interpretationem. et tamen ex abundanti causas temptationis 
 expostulo, cui rei temptauerint illum per nominationem 
 matris et fratrum. si, ut scirent, natusne esset an non, quando 
 de hoc fuit quaestio, quam ex ist temptatione discuterent? quis 
 autem dubitaret natum quem uideret hominem? quem audisset 
 filium se hominis professum? quem de conspectu omnis humanae 
 qualitatis dubitaret deum aut filium dei credere, propheten 
 facilius existimans, licet magnum aliquem, utique tamen 
 natum? etiam si in explorationem natiuitatis temptandus fuisset, 
 quodcumque aliud argumentum temptationi competisset, quam

 

 
 
 
 per earum personarum mentionem, quas potuit etiam natus 
 non habere. dic mihi, omnibus natis mater aduiuit? omnibus 
 natis adgenerantur et fratres? non licet patres magis et sorores 
 habere uel et neminem? sed et census constat actos sub 
 Augusto tunc in Iudaea per Sentium Saturninum, apud quos 
 genus eius inquirere potuissent. adeo nullo modo consistit 
 ratio temptationis istius, et uere mater et fratres eius foris 
 stabant, et superest dispicere sensum non simpliciter pronuntiantis: 
 \'quae mihi mater aut fratres\'? quasi ad generis 
 et natiuitatis negationem, sed [et] ex causae necessitate et condicione 
 rationali. tam proximas enim personas foris stare, extra.. 
 neis intus defixis ad sermones eius, amplius et auocare eum 
 a sollemni opere t quaerentes merito indignatus est non tam 
 negauit quam abdicauit. atque adeo cum praemisiss et: quis mihi 
 mater et qui mihi fratres? Subiungens: nisi quiaudiunt 
 uerba mea et faciunt ea, transtulit sanguinis nomina in alios, 
 quos magis proximos prae fide iudicaret. nemo autem transfert 
 quid, nisi [ab eo] qui habet id, quod transfert. si ergo matrem et 
 fratres eos fecit, qui non erant, quomodo negauit eos, qui erant? 
 ceterum ex boc magis matrem et fratres confitebatur, quod illos 
 nolebat agnoscere, meritorum scilicet condicione, non ex proximorum 
 negatione, in semet ipso docens qui patrem aut matrem 
 aut fratres praeponeret uerbo dei non esse dignum discipulum. 
 quod alios adoptabat, confirmabat quos ex offensa negauit, 
 quibus non ut ueriores substituit, sed ut digniores. denique 
 nihil magnum, si fidem sanguini praeposuit, quem non habebat.

Quis autem iste est, qui uentis et mari imperat? (nimirum 
 nouus - dominator atque possessor elementorum subacti 
 iam et exclusi creatoris.\' non ita est. sed agnorant substantiae 
 auctorem suum, quae famulis quoque eius obaudire consuei 
 uerant. inspice Exodum, Marcion aspice mari rubro, uastiorsuper 
 omnia stagna Iudaeae, uirgam Moysi imperantem, ut funditus 
 proscissum et pari utrimque stupore discriminis fixum sicco 
 populum pede intestino itinere transmitteret, rursusque sub 
 eiusdem uirgae nutu redeunte natura Aegyptium exercitum undarum 
 concordia obrueret, in quod opus et austri seruierunt. lege et 
 t sorte familiae dirimendae in transitu eius Iordanis machaeram 
 fuisse, cuius impetum atque decursum plane et Iesus docuerat 
 prophetis transmeantibus stare. (quid ad haec\'? si tuus Christus 
 est, non erit potentior famulis creatoris. sed his solis 
 exemplis usus essem, si non etiam praedicatio marinae istius 
 expeditionis Christum antecessisset nam cum transfretat, 
 psalmus expungitur: dominus, inquit, super aquas multas; 
 cum undas freti discutit, Abacuc adimpletur: dispargens, 
 inquit, aquas itinere; cum ad minas eius eliditur 
 mare, Naum quoque absoluitur: comminans, inquit, mari i 
 et arefaciens illud, utique cum uentis, quibus inquietabatur. 
 unde uis meum uindicem Christum? de exemplis an 
 de. prophetis creatoris? Age nunc, qui militarem et armatum

 

 
 
 
 bellatorem praedicari putas, non - figurate nec allegorice, qui 
 bellum spiritale aduersus spiritales hostes spiritali militia et 
 spiritalibus armis spiritaliter debellaturus esset, cum inuenis 
 in uno homine multitudinem daemonum legionem se professam, 
 utique spiritalem, disce et Christum expugnatorem spiritalium 
 hostium, spiritaliter armatum et spiritaliter bellicosum intellegendum, 
 atque ita ipsum esse, qui cum legione quoque 
 daemonum erat dimicaturus, ut et de hoc bello psalmus possit 
 uideri pronuntiasse: dominus ualidus, dominus potens 
 in bello. nam cum ultimo hoste, morte, proeliaturus per tropaeum 
 crucis triumphauit. cuius autem dei filium Iesum \'legio* 
 testatus est? sine dubio cuius tormenta et abyssum nouerant 
 et timebant. nec enim uidentur posse ignorasse adhuc quod 
 noui et ignoti dei uirtus operaretur in terri, quia uerisimile 
 non est creatorem ignorasse. si enim alium supra se deum 
 ignorauerat aliquando, tamen iam infra caelum suum agentem 
 utique compererat. quod autem dominus comperisset, iam et 
 uniuersae familiae innotuisse ** in eodem mundo et intra 
 eundem ambitum caeli, quo peregrina diuinitas, conuersaretur. 
 in quantum ergo et creator scisset eam et substantiae eius, 
 si fuisset, in tantum nulla fuit, quia non alium daemones 
 sciebant quam dei sui Christum. non enim depeterent, ab 
 alio quod meminissent petendum sibi, a creatore, ueniam scilicet 
 abyssi creatoris. denique impetrauerunt. quo merito? quia 
 mentiti erant, quia saeui dei filium eum fecerant? et qualis 
 erit qui mentitos iuuabat, qui infamantes sustinebat? sed enim 
 quia mentiti non erant, quia deum abyssi et suum cognouerant,

 

 
 
 
 ita eum se et ipse confirmauit, quem adcognouerunt daemones, 
 Iesum, iudicis et ultoris dei filium. Ecce aliquid et de illis 
 pusillitatibus et infirmitatibus creatoris in Christo - ignorantiam 
 enim et ego adscribere ei uolo; permittite mihi aduersus 
 haereticum —: tangitur a femina, quae sanguine fluitabat, et 
 nesciuit a qua. quis me, inquit, tetigit? etiam excusantibus 
 discipulis perseuerat in ignorantiae uoce: tetigit me aliquis, 
 idque de argumento adfirmat: sensi enim uirtutem 
 ex me profectam. quid dicit haereticus? sciebatne personam? 
 et cur quasi ignorans loquebatur? ut confessionem certe 
 prouocaret, ut timorem (re)probaret. sic et Adam aliquando 
 quaesierat (creator) quasi ignorans: Adam ubi e s ? habes et 
 creatorem cum Christo excusatum et Christum creatori adaequatum. 
 (sed et hoc, qua aduersarius legis, ut, quia lex a 
 contactu sanguinantis feminae summouet, idcirco gestierit non 
 tantum contactum eius admittere, sed etiam sanitatem donare\'. 
 o deum non natura beneficum, sed aemulatione! at enim, si 
 fidem mulieris inuenimus ita meruisse, cum dixit: fides tua 
 te saluam fecit, quis es, ut aemulationem legis interpreteris 
 in isto facto, quod ipse dominus ex fidei remuneratione editum 
 ostendit? sed hanc uis mulieris fidem constituere, qua contempserat 
 legem. et cui credibile, ut mulier nullius adhuc 
 (noui) dei conscia, nullius adhuc nonae legis initiata, legem 
 inrumperet eam, cui adhuc tenebatur? qua denique fide inrupit? 
 in quem deum credens? cui spernens creatorem? certe enim 
 ei fide tetigit. si ex fide creatoris, quae alium deum ignorabat, 
 quomodo legem eius inrupit? tam enim inrupit, si inrupit.

 

 
 
 
 quam ex fide creatoris. quomodo autem utrumque conueniet, 
 ut et inruperit et ei fide eam inruperit, propter quam inrupisse 
 non debuit? dicam. fides haec fuit primo, qua deum 
 suum confidebat misericordiam malle quam ipsum sacrificium, 
 qua eum deum certa erat operari in Christo. qua si eum tetigit, 
 non ut hominem sanctum nec ut prophetam, quem contaminabilem 
 pro humana substantia sciret, sed ut ipsum deum, quem 
 nulla spurcitia pollui posse praesumpserat. itaque non temere 
 interpretata est sibi legem, ea contaminari significantem, quae 
 essent contaminabilia, non deum, quem in Christo confidebat. 
 sed et illud recogitauit, ordinarium et sollemnem menstrui uel 
 partualis sanguinis fluxum in lege taxari, qui ueniat ex officio 
 naturae, non ex uitio ualitudinis; ille autem ex uitio ualitudinis 
 redundabat, cui non modum temporis, sed diuinae misericordiae 
 auxilium necessarium sciebat, atque ita potest uideri 
 legem non inrupisse, sed distinxisse. haec erit fides, quae contulerat 
 etiam intellectum: nisi credideritis, inquit, non 
 intellegetis. hanc fidem probans Christus eius feminae, 
 quae solum credebat creatorem, eius fidei se deum respondit. 
 quam probauit. nec illud omittam, quod, dum tangitur uestimentum 
 eius, utique corpori, non phantasmati inditum, corpus 
 quoque demonstrabatur; non quasi iam de hoc retractemus, 
 sed quia ad praesentem conspirat quaestionem. si enim non 
 erat ueritas corporis, phantasma utique contaminari, qua res 
 uacua, non posset. qui ergo non potest contaminari prae inanitate 
 substantiae, quomodo uoluisset ut aemulus legis? mentiebatur. 
 batur, qui non uere polluebatur.

Dimittit discipulos, ad praedicandum dei regnum.

 

 
 
 
 numquid uel hic editit, cuius? prohibet eos uictui aut uestitui 
 quid in uiam ferre. quis hoc mandasset, nisi qui et coruos 
 alit et flores agri uestit, qui boui quoque terenti libertatem 
 oris ad ueniam pabuli ex opere summouendi ante praecepit, quia 
 dignus operarius mercede sua? haec Marcion deleat, dum sensui 
 salua sint. at cum iubet puluerem excutere de pedibus in eos, 
 a quibus excepti non fuissent, et hoc in testimonium mandat 
 fieri. nemo testatur quod non iudicio destinatur: inhumanitatem 
 qui in testationem redigi iubet iudicem comminatur. 
 nullum deum nouum a Christo probatum illa etiam opinio 
 omnium declarauit, qua Christum Iesum alii Iohannem alii 
 Heliam alii unum aliquem ex ueteribus prophetis Herodi adse-\' 
 uerabant. ex quibus quicumque fuisset, non utique hoc esset 
 suscitatus, ut alium deum post resurrectiouem praedicaret. Pascit 
 populum in solitudine, de pristino scilicet more. aut si 
 non eadem est maiestas, ergo iam minor est creatore, qui 
 non uno die, sed annis quadraginta, nec de inferioribus materiis 
 panis et piscis, sed de manna caelesti, nec quinque circiter, 
 sed sexcenta milia hominum protelauit. adeo autem 
 ea<dem>) fuit maiestas, ut et pabuli exiguitatem non tantum 
 sufficere, uerum etiam exuberare de pristino uoluerit exemplo. 
 sic enim et in tempore famis sub Helia uiduae Sareptensis 
 modica et suprema alimenta ex prophetae benedictione per 
 totum famis tempus redundauerant. habes tertiam Basiliarum. 
 si et quartam reuoluas, inuenies totum hunc ordinem Christi 
 circa illum dei hominem, qui oblatos sibi decem ordiacios

 

 
 
 
 panes cum populo distribui iussisset et minister eius proinde 
 comparata multitudine et pabuli mediocritate respondisset: quid 
 ergo?hoc dem in(con)spectu centum[milibus]hominum? 
 da inquit, et manducabunt, quoniam haec dicit dominus: 
 manducabunt et relinquent reliquias secundum 
 dictum domini. o Chritum et in nouis ueterem! Haec 
 itaque qui uiderat Petrus et cum pristinis compararat et non 
 tantum retro facta sed et in futurum iam tunc prophetantia 
 recognouerat, interroganti domino, quisnam illis uideretur, 
 cum pro omnibus responderet: tu es Christus, non potest 
 non eum sensisse Christum, [nisi] quem nouerat in scripturis. 
 quem iam recensebat in factis. hoc et ipse confirmat usque 
 adhuc patiens, immo et silentium indicens. si enim Petrus 
 quidem non poterat alium eum confiteri quam creatoris, ille 
 autem praecepit, ne cui hoc dicerent, utique id noluit prouulgari, 
 quod Petrus senserat. \'immo\', inquis, \'quia non recte senserat, 
 noluit mendacium disseminari'*. sed aliam silentii causam 
 edixit, quia oporteret filium hominis multa pati et reprobari 
 a presbyteris et scribis et sacerdotibus et interfici et post 
 tertium diem resurgere. qua cum praedicata sunt et ipsa in 
 Christum creatoris, sicut suis locis implebimus, sic quoque 
 ipsum se ostendit esse, in quem praedicabantur. certe et si 
 non essent praedicata, eam causam indicti silentii protulit, 
 quae non Petri errorem demonstraret: obeundarum passionum 
 necessitatem. Qui u oluerit, inquit, animam suam saluam 
 facere perdet illam, et qui perdiderit eam propter 
 me saluam faciet eam. certe filius hominis hanc sententiam 
 emisit. perspice igitur et tu cum rege Babylonio fornacem

 

 
 
 
 eius ardentem et inuenies illic tamquam filium hominis — nondum 
 enim uere erat, nondum scilicet natus ex homine — iam 
 tunc istos exitus constituentem. saluas facit animas trium 
 fratrum, qui eas pro deo perdere conspirauerant, Chaldaeorum 
 uero perdidit, quas illi per idolatriam saluas facere maluerant. 
 quae est ista noua doctrina, cuius uetera documenta 
 sunt? quamquam et praedicationes martyriorum tam futurorum 
 quam a deo mercedem relaturorum decucurrerunt: uide, inquit 
 Esaias, quomodo periit iustus, et nemo excipit corde, 
 et uiri iusti auferuntur, et nemo considerat. quando 
 magis hoc fit quam in persecutione? *** sanctorum eius, 
 utique non simplex, nec de naturae lege communis, sed illa 
 insignis et pro fide militaris, in qua qui animam suam propter 
 deum perdit seruat illam. ut et hic tamen iudicem adcognoscas, 
 qui malum animae lucrum perditione eius et bonum 
 animae detrimentum salute eius remuneraturus sit, et zeloten 
 deum mihi exhibet, malum malo reddentem: qui confusus, 
 inquit, mei fuerit, et ego confundar eius, *** quando 
 nec confusionis materia conueniat nisi meo Christo, cuius ordo 
 magis pudendus, ut etiam haereticorum conuiciis pateat, omnem 
 natuitatis et educationis foeditatem et ipsius etiam carnis 
 indignitatem, quanta amaritudine possunt, perorantibus. ceterum 
 quomodo ille erit obnoxius confusionis, qui eam non capit? 
 non uulua, licet uirginis tamen feminae, ** coagulatus, et si

 

 
 
 
 non ex semine, tamen lege. substantiae corporalis ex sanguine et 
 humore, non caro habitus ante formam, non pecus dictus post 
 figuram, non decem mensium cruciatu deliberatus, non subita 
 dolorum concussione cum tanti temporis caeno per corporis 
 cloacam effusus ad terram, nec statim lucem lacrimis auspicatus 
 ex primo retinaculi sui uulnere, nec multum ablutus, nec sale ac 
 melle medicatus, nec pannis iam sepulturae inuolucrum initiatus, 
 nec exinde per inmunditias inter sinus uolutatus, molestus uberibus, 
 diu infans, uix puer, tarde homo, sed de caelo expositus, 
 semel grandis, semel totus, statim Christus, spiritus et uirtus et 
 deus tantum; ceterum, (at) non uerus, qui non uidebatur, ita nec 
 de crucis maledicto erubescendus, cuius carebat ueritate carens 
 corpore. non poterat itaque dixisse: qui mei confusus fuerit. 
 noster hoc debuit pronuntiasse, minoratus a patre modico 
 citra angelos, uermis et non homo, ignominia hominis 
 et nullificamen populi, quatenus ita uoluit, ut 
 liuore eius sanaremur, ut dedecore eius salus nostra constaret. et 
 merito se pro suo homine deposuit, pro imagine et similitudine 
 sua, non aliena, [tunc] ut, quoniam homo (non) erubuerat lapidem 
 et lignum adorans, eadem constantia non confusus de Christo 
 pro impudentia idolatriae satis deo faceret per impudentiam 
 fidei. quid horum Christo tuo competit, Marcion, ad meritum 
 confusionis? plane pudere te debet, quod illum ipse finxisti.

Iam et hoc uel maxime erubescere debuisti, quod illum 
 cum Moyse et Helia in secessu montis conspici pateris quorum 
 destructor aduenerat. hoc scilicet intellegi uoluit uox illa de 
 caelo: hic est filius meus dilectus, hunc audite, id 
 est non Moysen iam et Heliam. ergo sufficiebat uox sola sine 
 ostentatione Moysei et Heliae. definiendo enim, quem audirent,

 

 
 
 
 quoscumque alios uetuisset audiri. aut numquid Esaiam et 
 Hieremiam ceterosque, quos non ostendit, permisit audiri, si 
 uetuit quos ostendit? nunc et si praesentia illorum fuit necessaria, 
 non utique in conloquio ostenderentur, quod familiaritatiindicium 
 est, nec in consortio claritatis, quod dignationis et 
 gratiae exemplum est, sed in sordibus aliquibus, quod destructionis 
 argumentum est, immo in tenebris creatoris, quibus discutiendis 
 erat missus, longe etiam discreti a claritate Christi, 
 qui uoces et litteras ipsas eorum ab euangelio suo erat separaturus. 
 sicin alienos demonstrat illos, dum secum habet? sic 
 relinquendos decet quos sibi iungit? sic destruit quos de radiis 
 suis exstruit? quid faceret Christus ipsorum? credo, secundum 
 peruersitatem tales eos reuelasset, quales Christus Marcionis 
 debuisset, aut quoscumque alios secum <ostendisset) quam 
 prophetas suos. sed quid tam Christi creatoris quam secum 
 ostendere praedicatores suos? cum illis uideri, quibus in reuelationibus 
 erat uisus? cum illis loqui, qui eum fuerant locuti? 
 cum eis gloriam suam communicare, a quibus dominus gloriae 
 nuncupabatur? cum principalibus suis, quorum alter populi 
 informator aliquando alter reformator quandoque, alter initiator 
 ueteris testamenti alter consummator noui. igitur et Petrus, 
 meritum contubernium Christi sui agnoscens, (in) indiuiduitatem 
 eius suggerit consilium: bonum est hic nos esse, - bonum 
 plane, ubi Moyses scilicet et Helias — et faciamus hic 
 tria tabernacula, unum tibi et Moysi unum et He- 
 liaeunum. (sed nesciens, quid diceret.\' quomodo nesciens? 
 utrumne simplici errore an ratione, qua defendimus in causa 
 nouae prophetiae gratiae exstasin, id est amentiam, conuenire?

 

 
 
 
 in spiritu enim homo constitutus, praesertim cum gloriam dei 
 conspicit uel cum per ipsum deus loquitur, necesse est excidat 
 sensu, obumbratus scilicet uirtute diuina. de quo cum inter 
 nos et psychicos quaestio est, interim facile est amentiam 
 Petri probare. quomodo enim Moysen et Heliam cognouisset, 
 [nisi in spiritu?] - nec enim imagines eorum uel statuas populus 
 habuit. nec similitudines, lege prohibente - nisi quia in spiritu 
 uiderat? et ita quod dixit, scilicet in spiritu non in sensu constitutus, 
 scire non poterat. ceterum, si sic nesciit quasi errans, eo 
 quod putaret illorum esse Christum, ergo iam constat et supra 
 Petrum interrogatum a Christo, quem se existimarent, ut de 
 creatoris dixisse: tu es Christus, quia, si tunc alterius dei 
 illum cognouisset, hic quoque non errasset. quodsi ideo et hic 
 errauit quia et supra, ergo certus es in illum diem quoque 
 nullam nouam diuinitatem a Christo reuelatam et usque adhuc 
 non errasse Petrum, Christo usque adhuc nihil eiusmodi reuelante, 
 et tamdiu non alterius deputandum Christum quam 
 creatoris, cuius omnem et hic ordinem expressit. tres de discentibus 
 arbitros futurae uisionis et uocis adsumit. et hoc 
 creatoris est: in tribus, inquit, testibus stabit omne 
 uerbum. in montem secedit. agnosco formam loci. nam et 
 pristinum populum apud montem et uisione et uoce sua 
 creator initiarat. oportebat in eo suggestu consignari nouum 
 testamentum, in quo conscriptum uetus fuerat, sub eodem etiam 
 ambitu nubis, quem nemo dubitabit de aere creatoris conglobatum, 
 — nisi (si) et nubes suas ille deduxerat — quia et

 

 
 
 
 ipse per caelum creatoris uiam ruperat. aut proinde et nubilo 
 creatoris precario usus est? itaque nec nunc muta nubes fuit, 
 sed uox solita de caelo et patris nonum testimonium super 
 filio, ad quem in secundo psalmo: filius meus es tu, ego 
 hodie genui te, de quo et per Esaiam: quis deum 
 metuens? audiat uocem filii eius. itaque iam repraesentans 
 eum - hic est filius 1 meus me U B - utique subaudit: quem 
 l\'epromisi. si enim repromisit aliquando et postea dicit: hic 
 est, eius est exhibentis uoce uti in demonstratione promissi, 
 qui aliquando promisit, non eius, cui possit responderi: 'ipse 
 enim tu quis es qui dicas: hic est filius meus, de quo 
 non magis praemisisti quam te ipsum, quod prius eras, reuelasti\'? 
 hunc igitur audite! quem? (nisi quem) ab initio edixerat 
 audiendum in nomine prophetae quoniam et prophetes existimari 
 habebat a populo: prophetam, inquit Moyses, suscitabit 
 nobis deus ex filiis uestris, secundum carnalem 
 scilicet censum, tamquam me audietis illum. omnis 
 autem qui illum non audierit, exterminabitur 
 anima eius de populo suo. sic et Esaias: quis in uobis 
 metuens (deum?) exaudiat uocem filii eius, quam et 
 ipse pater commendaturus erat: sistens enim, inquit, uerba 
 filii sui, dicendo scilicet: hic est filius meus dilectus, 
 hunc audite. itaque et si facta translatio sit auditionis a 
 Moyse et Helia in Christum, sed non ut ab alio deo nec ad 
 alium Christum, sed a creatore in Christum eius, secundum 
 decessionem ueteris et successionem noui testamenti: non 
 legatus, inquit Esaias, nec nuntius, sed ipse deus

 

 
 
 
 saluos eos faciet, ipse iam praedicans et implens legem et 
 prophetas. traditit igitur pater filio discipulos nouos, ostensis 
 prius cum illo Moyse et Helia in claritatis praerogatiua atque 
 ita dimissis, quasi iam et officio et honore dispunctis, ut hoc 
 ipsum confirmaretur propter Marcionem, societatem esse etiam 
 claritatis Christi cum Moyse et Helia. totum autem habitum 
 uisionis istius habemus etiam apud Abacuc, ubi spiritus ex 
 persona interdum apostolorum: domine, audiui auditum 
 tuum et extimui - quem magis quam uocis caelestis illius: 
 hic est filius meus dilectus, hunc audite? — consideraui 
 operam tuam (et) excidi mente - quando magis quam cum 
 uisa claritate eius nesciit quid diceret Petrus? — in medio 
 duorum animalium cognosceris, Moysi et Heliae, de 
 quibus et Zacharias uidit in figura duarum olearum et duorum 
 ramulorum oleae. nam hi sunt, de quibus dictum est illi: 
 duo filii opimitatis adsistunt domino uniuersae terrae. 
 et rursus idem Abacuc: operuit caelos uirtus, utique nubilo 
 illo, et splendor eius ut lux erit, utique qua etiam uestitus 
 eius refulsit. et si commemoremur promissionis Moysi, hic 
 inuenietur expuncta. cum enim desiderasset conspectum domini 
 Moyses dicens: si ergo inueni gratiam coram te, manifesta 
 mihi te, ut cognoscenter uideam te, eum conspectum 
 desiderans, in quo hominem esset acturus, quod propheta 
 sciebat, — ceterum dei faciem, iam audierat, nemo homo 
 uidebit et uiuet - et hunc, inquit, sermonem, quem 
 dixisti, faciam tibi. et rursus Moyses: ostende mihi

 

 
 
 
 gloriam tuam. et dominus similiter de futuro: ego praecedam 
 gloria mea, et reliqua. et in nouissimo: et tunc 
 uidebis posteriora mea, non lumbos nec suras, sed quam 
 desiderauerat gloriam in posterioribus temporibus reuelandam, 
 in qua facie ad faciem uisibilem se ei repromiserat, etiam ad 
 Aaronem dicens: et si fuerit prophetes in nobis, in 
 uisione cognoscar illi et in uisione loquar ad eum, 
 non quomodo ad Moysen; os ad os loquar ad eum, in 
 specie — utique hominis, quam erat gestaturus — non in 
 aenigmate. nam et si Marcion noluit eum conloquentem 
 domino ostensum, sed stantem, tamen et stans os ad os stabat et 
 faciem ad faciem, — cum illo, inquit, non \'extra illum\' — in 
 gloria ipsius, nedum in conspectu. de qua gloria non aliter 
 - inlustratus discessit a Christo quam solebat a creatore, proinde 
 tunc oculos percutiens filiorum Israhelis, quemadmodum et 
 nunc excaecati Marcionis, qui hoc quoque argumentum aduersus 
 se facere non uidit.

Suscipio in me personam Israhelis. stet Christus Marcionis 
 et exclamet: o genitura incredula, quousque ero 
 apud uos? quousque sustinebo uos? statim a me audire 
 debebit: \'quisquis es, o oeconome, prius ede, qui sis et a 
 quo uenias et quod in nobis tibi ius? usque adhuc creatoris 
 est totum apud te. plane, si ab illo uenis et illi agis, admittimus 
 increpationem. si uero ab alio, dicas uelim: quid nobis 
 umquam de tuo commisisti, quod credere debuissemus, ut 
 exprobres incredulitatem qui nec te ipsum aliquando nobis 
 reuelasti? quam olim apud nos agere coepisti, ut tempus

 

 
 
 
 queraris? in quibus nos sustinuisti, ut patientiam imputes? asinus 
 de Aesopi puteo modo uenis et iam exclamas*. [suscipio adhuc 
 et personam discipulorum, in quos insiliit: o natio incredula, 
 quamdiu ero uobiscum, quamdiu uos sustinebo? hanc 
 eruptionem eius utique hoc modo iustissime repercuterem: 
 quisquis es, o oeconome, prius ede, qui sis, a quo uenias, 
 quod tibi ius sit in nobis? usque adhuc, puto, creatoris es, 
 et ideo secuti sumus, recognoscentes omnia illius in te. quodsi 
 ab illo uenis, admittimus increpationem. si uero alii agis, oro 
 te, dicas: quid nobis aliquando (commisisti,) dumtaxat de tuo, 
 quod iam credidisse debuissemus, ut exprobres incredulitatem, 
 qui nec auctorem tuum usque adhuc edis? quam olim autem 
 apud nos agere coepisti, ut tempus quoque opponas? in quibus 
 autem nos sustinuisti, ut et patientiam iactes? asinus de 
 Aesopi puteo modo huc apparuit et iam exclamat.] quis non 
 ita iniustitiam increpationis retudisset, si eius eum credidisset, 
 qui nondum queri debuisset? nisi quod nec ille eos insilisset, 
 si non olim apud illos in lege, in prophetis, in uirtutibus et 
 beneficiis deuersatus incredulos semper fuisset expertus. Sed 
 \'ecce Christus diligit paruulos, tales docens esse debere qui 
 semper maiores uelint esse, creator autem ursos pueris inmisit, 
 ulciscens Heliseum propheten conuicia ab eis passum\'. satis 
 impudens antithesis, cum tam diuersa committit, paruulos et 
 pueros, innocentem adhuc aetatem et iudicii iam capacem, 
 quae conuiciari poterat, ne dicam blasphemare. qua ergo iustus 
 deus, nec pueris impiis parsit, exigens maiori aetati honorem,

 

 

 

 
 
 
 et utique magis a minore; qua uero bonus, adeo diligit paruulos, 
 ut apud Aegyptum benefecerit obstetricibus protegentibus 
 partus Hebraeos periclitantes edicto Pharaonis. ita et 
 haec adfectio Christi cum creatoris est. iam nunc deus Marcionis, 
 qui conubium aduersatur, quomodo uideri potest paruulorum 
 dilector, quorum tota causa conubium est? qui semen 
 odit, fructum quoque exsecretur necesse est. ne ille saeuior 
 habendus Aegyptio rege. nam Pharao educari non sinebat 
 infantes, iste nec nasci, auferens uitam illis etiam decem mensium 
 in utero. at enim quanto credibilius, ut eius deputetur 
 adfectio in paruulos, qui benedicendo conubium in propagationem 
 generis humani ipsum quoque fructum conubii benedicendum 
 promisit, qui de infantia primus! \'Repraesentat 
 creator ignium plagam Helia postulante in illo pseudopropheta\'. 
 agnosco iudicis seueritatem, e contrario Christi (lenitatem increpantis) 
 eandem animaduersionem destinantes discipulos 
 super illum uiculum Samaritarum: agnoscat et haereticus ab 
 eodem seuerissimo iudice promitti hanc Christi lenitatem: non 
 contendet, inquit, nec (clamabit nec) uox eius in platea 
 audietur: harundinem quassatam non comminuet et 
 linum fumigans non extinguet. talis utique multo magis 
 homines non erat crematurus. nam et tunc ad Heliam: non 
 in igni, inquit, dominus, sed in spiritu miti. At enim 
 humanissimus dominus cur recusat eum, qui se tam indiuiduum

 

 
 
 
 illi comitem offert? si quia superbe uel ex hypocrisi dixerat: 
 sequar te quocumque ieris, ergo aut superbiam aut hypocrisin 
 recusandam iudicando iudicem gessit. et utique damnauit 
 quem recusauit, non consecuturum scilicet salutem. nam sicut 
 ad salutem uocat quem non recusat uel etiam quem ultro 
 uocat, ita in perditionem damnat quem recusat illi autem 
 causato patris sepulturam cum respondet: sine mortui sepeliant 
 mortuos suos, tu autem uade et adnuntia regnum 
 dei, utramque legem creatoris manifeste confirmauit: et de 
 sacerdotio in Leuitico, prohibentem sacerdotes supremis etiam 
 parentum interesse — super omnem, inquit, animam 
 defunctam sacerdos non introibit, et super patrem 
 suum (at super matrem suam) non contaminabitur —, 
 et de deuotione in Arithmis; nam et illi, qui se deo uouerit, 
 inter cetera iubet, ne super ullam animam introeat defunctam, 
 ne super patris quidem aut matris aut fratris. puto autem, 
 et deuotioni et sacerdotio destinabat quem praedicando regno 
 dei imbuerat. aut si non ita est, satis impius pronuntiandus 
 qui nulla ratione legis intercedente sepulturas parentum despici 
 a filiis imperabat. cum uero et tertium illum prius suis 
 ualedicere parantem prohibet retro respectare, sectam creatoris 
 exequitur: hoc et ille noluerat fecisse quos ex Sodomis liberarat.

Adlegit et alios septuaginta apostolos super duodecim. 
 quo enim duodecim secundum totidem fontes in Elim, si non et 
 septuaginta secundum totidem arbusta palmarum? Antithesis 
 plurimum causarum diuersitas fecit, non potestatum. sed qui 
 diuersitatem causarum non respexit, facile eam potestatum 
 existimauit. \'profectionem filiorum Israhelis creator etiam illis 
 spoliis aureorum et argenteorum uasculorum et uestium praeter

 

 

 
 
 
 oneribus consparsionum offarcinatam educit ex Aegypto, Christus 
 autem nec uirgam discipulis in uiam ferre praescripsit'). 
 illi enim in solitudinem promouebantur, hi autem in ciuitates 
 mittebantur. considera causarum offerentiam, et intelleges 
 unam et eandem potestatem, quae secundum penuriam et 
 copiam expeditionem suorum disposuit, proinde per ciuitates 
 abundaturam circumcidens, sicut et egituram per solitudinem 
 struxerat. etiam calciamenta portare uetuit illos. ipse enim 
 erat, sub quo nec in solitudine per tot annos populus calciamenta 
 detriuerat. neminem, inquit, in uia salutaueritis. 
 o Christum destructorem prophetarum, a quibus hoc quoque 
 accepit! Heliseus, cum Gezin puerum suum mitteret in uiam 
 ad filium Sunamitidis resuscitandum de morte, puto, sic ei 
 praecepit: accinge lumbos tuos et sume bacillum meum 
 in manum et uade: quemcumque conueneris in uia, 
 ne benedixeris eum, id est ne salutaueris, et qui te benedixerit, 
 ne responderis ei, id est ne resalutaueris. quae 
 est enim inter uias benedictio nisi ex occursu mutua salutatio? 
 sic et domini istud: in quam introissent domum, pacem ei dicere(ut, 
 de) exemplo eodem est. mandauit enim et hoc Heliseus: 
 cum introisset ad Sunamitin, diceret ei: pax uiro tuo, pax 
 filio tuo. haec erunt nostrae potius antithesis, quae comparant, 
 non quae separant Christum. dignus autem operarius 
 mercede sua quis magis pronuntiarit quam deus iudex? 
 quia et hoc ipsum iudicare est, dignum facere mercede operarium. 
 nulla retributio non ex iudicatione constitit. iam nunc 
 et hic lex consignatur creatoris, etiam boues operantes dignos

 

 
 
 
 operarios mercede iudicantis: boui, inquit, terenti os non 
 colligabis. quis tam praestans in homines nisi qui et in 
 pecudes? quodsi et Christus dignos mercede pronuntiat operarios, 
 excusauit praeceptum illud creatoris de uasis aureis et 
 argenteis Aegyptiorum auferendis. qui enim uillas et urbes 
 operati fuerant Aegyptiis, digni utique operarii mercede, non 
 ad fraudem sunt instincti, sed ad mercedis compensationem, 
 quam alias a dominatoribus exigere non poterant. Regnum dei 
 neque nouum neque inauditum sic quoque confirmauit, dum 
 illud iubet adnuntiari adpropinquasse. quod enim longe fuerit 
 aliquando, id potest dici adpropinquasse. si autem numquam 
 retro fuisset, antequam adpropinquasset, nec dici potuisset 
 adpropinquasse, quod numquam longe fuisset. omne quod nouum 
 et incognitum est, subitum est. omne quod subitum est, cum 
 adnuntiatur, tunc primum speciem inducens tunc primum 
 accipit tempus. ceterum nec retro tardasse potuerit, quamdiu 
 non adnuntiabatur, nec, ex quo adnuntiari coeperit, adpropinquasse. 
 etiam adicit, ut eis, qui illos non recepissent, 
 dicerent: scitote tamen adpropinquasse regnum dei. si 
 hoc non et comminationis gratia mandat, uanissime mandat. 
 quid enim ad illos, si adpropinquaret regnum, nisi quia cum 
 iudicio adpropinquat? in salutem scilicet eorum, qui adnuntiationem 
 eius recepissent, ***. quo modo, si comminatio non 
 potest sine executione, habes deum executorem in comminatore 
 et iudicem in utroque. sic et puluerem iubet excuti in illos, 
 in testificationem eieratae etiam terrae eorum, nedum

 

 
 
 
 communicationis reliquae. si enim inhumanitas et inhospitalitas 
 nullam ab eo relaturae sunt ultionem, cui rei praemittit testificationem, 
 minas utique portendentem ? porro cum etiam 
 creator in Deuteronomio Ammonitas et Moabitas prohibeat 
 recipi in ecclesiam, quod populum Aegypto profectum inhumane 
 et inhospitaliter copiis defraudassent, ergo in Christum inde 
 manasse constabit communicationis interdictum, ubi habet 
 formam. qui uos spernet, me spernet. hoc et Moysi creator: 
 non te contempserunt, sed me. tam enim apostolus Moyses 
 quam et apostoli prophetae. aequanda erat auctoritas utriusque 
 officii ab uno eodemque domino apostolorum et prophetarum. 
 Quis nunc dabit potestatem calcandi super colubros et . 
 scorpios? utrumne omnium animalium dominus an nec unius 
 lacertae deus? sed bene, quod creator hanc potestatem etiam 
 paruulis pueris per Esaiam repromisit, conicere manum in 
 cauernam aspidum et in cubile natorum aspidum nec omnino 
 laedi. et utique scimus — salua simplicitate scripturae, nam 
 nec et ipsae bestiae nocere poterunt, ubi fides fuerit — figurate 
 scorpios et colubros portendi spiritalia malitiae, quorum 
 ipse quoque princeps in serpentis et draconis et eminentissimae 
 cuiusque bestiae nomine deputetur penes creatorem, largitum 
 hanc potestatem priori Christo suo, sicut nonagesimus psalmus 
 ad eum: super aspidem et basiliscum incedes et conculcabis 
 leonem et draconem, sicut etiam Esaias: illa 
 die superducet dominus deus machaeram sanctam, 
 magnam et fortem, Christum scilicet suum, in draconem 
 illum, colubrum magnum et tortuosum, et interficiet 
 eum illa die. sed et cum idem: uia munda et uia sancta

 

 
 
 
 uocabitur et non transibit illic inmundum nec erit 
 illic uia inmunda; qui autem dispersi erunt uadent 
 in ea et non errabunt, et non erit iam illic leo nec ex 
 bestiis pessimis quicquam ascendet in eam nec inuenietur 
 illic, cum \'uiam\' fidem demonstret, per quam ad deum 
 perueniemus, iam tunc eidem uiae, id est fidei, hanc euacuationem 
 et subiectionem bestiarum pollicetur. denique et tempora 
 promissionis congruere inuenias, si quae antecedunt legas: 
 inualescite, manus dimissae et genua resoluta: tunc 
 patefient oculi caecorum et aures exaudient surdorum; 
 tunc saliet claudus ut ceruus et clara erit lingua 
 mutorum. igitur ubi medicinarum edidit beneficia, tunc 
 et scorpios et serpentes sanctis suis subdidit, ille scilicet, qui 
 hanc potestatem, ut et aliis praestaret, prior acceperat a patre 
 et secundum ordinem praedicationis exhibuit.

Quis dominus caeli inuocabitur, qui non prius factor 
 ostenditur? gratias enim, inquit, ago et confiteor, domine 
 caeli, quod ea, quae erant abscondita sapientibus et 
 prudentibus, reuelaueris paruulis. quae ista? et cuius? 
 et a quo abscondita? et a quo reuelata? si a deo Marcionis 
 abscondita et reuelata, qui omnino nihil praemiserat, in quo 
 aliquid absconditum esse potuisset, non prophetias, non parabolas, 
 non uisiones, non ulla rerum aut uerborum aut nominum 
 argumenta per allegorias et figuras uel aenigmatum nebulas 
 obumbrata? sed \'ipsam magnitudinem sui absconderat, quam 
 cum maxime per Christum reuelabat\'. satis inique. quid enim 
 deliquerant sapientes et prudentes, ut absconderetur illis 
 deus, ad quem cognoscendum non suffecerat sapientia atque 
 prudentia illorum, nulla uia data ab ipso per aliquam operum

 

 
 
 
 praedicationem uel uestigia, per quae sapientes atque prudentes 
 . deducerentur? quamquam et si in aliquo deliquissent erga 
 deum ignotum pone, nunc notum, non tamen zeloten eum 
 experiri debuissent, qui dissimilis creatoris inducitur. igitur si 
 nec materias praemiserat, in quibus aliquid occultasset, nec 
 reos habuerat, a quibus occultasset, nec debuerat occultasse, 
 etiam si habuisset, iam nec reuelator ipse erit, qui absconditor 
 non fuit, — ita nec dominus caeli nec pater Christi — 
 sed ille, in quem competunt omnia. nam et abscondit praemisso 
 obscuritatis propheticae instrumento, cuius intellectum 
 fides mereretur — nisi enim credideritis, non intellegetis 
 — et reos habuit sapientes atque prudentes ex ipsis\' 
 operibus tot ac tantis intellegibilem deum non requirentes 
 uel perperam in illum philosophantes et ingenia haereticis 
 sumministrantes, et nouissime zelotes est. denique olim hoc 
 per Esaiam contionabatur, quod Christus gratulatur: perdam 
 sapientiam sapientium et prudentiam prudentium 
 celabo, sicut et alibi tam abscondisse (se) quam reuelaturum 
 esse significat: et dabo illis thesauros absconditos, inuisibiles 
 aperiam illis, et rursus: quis alius disiciet. 
 signa uentriloquorum et diuinationes ex corde, 
 auertens in posteriora sapientes et cogitationes 
 eorum infatuans? si autem et Christum suum inluminatorem 
 nationum designauit: posui te in lucem nationum, quas 
 interpretamur in nomine paruulorum, sensu scilicet retro 
 paruulos et imprudentia infantes, iam uero et humilitate fidei 
 pusillas, facilius utique credemus eundem etiam paruulis reuelasse 
 per Christum, qui et retro absconderit et per Christum 
 reuelationem repromiserit. aut si deus Marcionis ea, quae a

 

 
 
 
 creatore abscondita retro fuerant, patefecit, ergo iam creatori 
 negotium gessit, res eius edisserens. sed (in destructionem,\' 
 inquis, (uti traduceret eas.\' ergo illis traduxisse debuerat, quibus 
 creator abscondidit, sapientibus et prudentibus. si enim benignitate 
 faciebat, illis erat adgnitio praestanda, quibus fuerat 
 negata, non paruulis, quibus nihil creator inuiderat. et tamen 
 usque adhuc, puto, probamus extructionem potius legis et 
 prophetarum inueniri in Christo quam destructionem. Omnia 
 sibi tradita dicit a patre. credas, si creatoris est Christus, 
 cuius omnia, et quia non minori se tradidit omnia filio creator 
 quae per eum condidit, per sermonem suum scilicet. ceterum 
 si oeconomus ille, quae sunt (omnia), quae illi a patre sunt 
 tradita? quae sunt creatoris? ergo bona sunt quae pater filio 
 tradidit, et bonus iam creator, cuius \'omnia\' bona sunt, et ille 
 iam non bonus, qui in aliena bona inuasit, ut filio traderet, 
 docens alieno abstinere. certe mendicissimus qui nec filium 
 unde ditaret habuit nisi de alieno. aut si nihil de creatoris 
 traditum est ei a patre, [et quomodo hominem creatoris sibi 
 uindicat? aut si solus homo ei traditus est, \'omnia\' homo non 
 est. scriptura autem (omnium) edicit traditionem filio factam. 
 sed et si (omnia) ad hominum genera, id est ad omnes nationes, 
 interpretaberis, et has filio tradidisse creatoris est: dabo tibi 
 gentes hereditatem tuam et possessionem tuam terminos 
 terrae. aut si habebat et ipse aliqua sua (omnia), quae 
 filio traderet pariter cum homine creatoris, ostende unum aliquod 
 ex (omnibus) in fidem, in exemplum, ne tam merito non credam 
 eius esse \'omnia\', cuius nihil uideo, quam merito credam etiam 
 quae non uideo eius esse, cuius sunt uniuersa, quae uideo.

 

 
 
 
 sed \'nemo scit, qui sit pater, nisi filius, et qui sit 
 filius, nisi pater, [nemo enim scit patrem nisi filius et 
 filium nisi pater] et cuicumque filius reuelauerit, atque 
 ita Christus ignotum deum praedicauit\'. hinc enim et alii 
 haeretici fulciuntur, opponentes creatorem omnibus notum, et 
 Israheli secundum familiaritatem et nationibus secundum 
 naturam. et quomodo ipse testatur nec Israheli cognitum se
 
 — Israhel autem me non cognouit et populus me 
 non intellexit — nec nationibus? ecce enim nec de nationibus, 
 inquit, nemo. propter quod et illas stillicidium situlae 
 deputauit et Sionem tamquam speculam in uinea derelictam. 
 uide ergo, an confirmatio sit propheticae uocis exprobrantis. 
 ignorantiam in deum humanam, quae fuerit ad filium usque. 
 nam et ideo subtexuit ab eo cognosci patrem, cui filius reuelauerit, 
 quoniam ipse erat, qui positus a patre in lumen 
 nationum adnuntiabatur, utique de deo inluminandarum, etiam 
 Israhelis, utique per agnitionem dei pleniorem. - ita non proficient 
 argumenta in fidem dei alterius, quae creatori competere 
 possunt, quia quae non competent creatori, haec poterunt in 
 fidem proficere dei alterius. Si et sequentia inspicias: beati 
 oculi, qui uident quae uidetis: dico enim uobis, quia 
 prophetae non uiderunt quae uos uidetis, de superiore\' 
 sensu descendunt adeo: neminem, ut decuit, deum cognouisse, 
 quando nec prophetae uidissent quae sub Christo uidebantur.I, 
 nam si non meus esset Christus, nec prophetarum hoc in loco 
 mentionem conlocasset. quid enim mirum, si non uiderant res

 

 
 
 
 dei ignoti et tanto post aeuo reuelati, si non erant consecuti 
 repraesentationem eorum, quae numquam praedicarant? quae 
 autem fuisset felicitas eorum, qui tunc uidebant, [quae alii 
 merito uidisse non poterant] nisi quoniam qui poterant uidisse 
 qui(dem) dei sui res, quas etiam praedicauerant, non 
 tamen uiderant? haec enim felicitas erit illorum, quia uidebant 
 quae alii tantum praedicauerant. denique ostendemus et iam 
 ostendimus, ea uisa in Christo, quae fuerant praedicata, abscondita 
 tamen et ab ipsis prophetis, ut absconderentur et a sapientibus 
 atque prudentibus saeculi. In euangelio ueritatis legis doctor 
 dominum adgressus: quid faciens, inquit, uitam aeternam 
 consequar? in haeretico \'uita* solummodo posita est, sine 
 \'aeternae\' mentione, ut doctor de ea uita uideatur consuluisse, 
 quae in lege promittitur a creatore longaeua, et dominus ideo 
 illi secundum legem responsum dedisse: diliges dominum 
 deum tuum ex toto corde tuo et ex tota anima tua et 
 totis uiribus tuis, quoniam de legis uita sciscitabatur. 
 sed sciebat utique legis doctor, quo pacto uitam legalem consequi 
 posset, ut non de ea interrogasset, cuius regulas etiam 
 docebat. sed quia et mortui iam suscitabantur a Christo, et 
 suscitatus ad spem aeternae uitae per exempla recidiuae ** 
 ne plus aliquid obseruationis exigeret sublimior spes, idcirco

 

 
 
 + 
 consuluit de aeternae uitae consecutione. itaque dominus, ut 
 nec ipse alius nec aliud nouum inferens praeceptum, quam 
 quod principaliter ad omnem salutem et utramque uitam facit, 
 ipsum caput ei legis opponit, omnifariam diligendi dominum 
 deum suum. denique si de uita longaeua et ille consuluit et 
 Christus respondit, quae sit penes creatorem, non de aeterna, 
 quae sit penes Marcionis deum, quomodo consequetur aeternam? 
 non utique eodem modo, quo et longaeuam. pro 
 differentia enim mercedum operarum quoque credenda distantia 
 est. ergo non ex dilectione dei sui consequentur uitam 
 aeternam Marcionitae, sicut longaeuam dilector creatoris. sed 
 quale est, ut non magis diligendus sit qui aeternam polli- cetur, 
 si diligendus est qui longaeuam repromittit? ergo 
 eiusdem erit utraque uita, cum eadem est utrique uitae 
 captandae disciplina, — quod creator docet, idem Christo opus 
 est, diligi ut praestet, — interueniente et hic illa praescriptione, 
 qua facilius apud eum debeant credi maiora, apud quem minora 
 praecedunt, quam apud eum, cui nullam de maioribus fidem 
 aliqua minora praeparauerunt. uiderit nunc, si (aeternam) nostri 
 addiderunt: hoc mihi. satis est, quod Christus, ille aeternae. 
 non longae(uae) uitae inuitator, de longaeua consultus, quam 
 destruebat, non (ad) aeternam potius exhortatus est hominem, 
 quam inferebat. quid, oro te, fecisset Christus creatoris, si creatori 
 diligendo aedificauerat hominem qui non erat creatoris? 
 credo, negasset diligendum creatorem.

Cum in quodam loco orasset ad patrem illum superiorem, 
 - satis impudentibus et temerariis oculis suspiciens ad 
 caelum creatoris, a quo tam aspero et saeuo et grandine et

 

 
 
 
 fulmine potuisset elidi, sicut et (ad) Hierusalem suffigi ab eo 
 potuit - adgressus eum ex discipulis quidam: domine, inquit, 
 doce nos orare, sicut et Iohannes discipulos suos 
 docuit, scilicet (quia alium deum aliter existimaret orandum\'. 
 hoc qui praesumpserit, prius est, probet alium deum editum 
 a Christo. nemo enim ante uoluisset orare nosse, quam didicisset 
 quem oraret. igitur si didicerat, proba. si nusquam 
 usque adhuc probas, scito illum in creatorem formam orationis 
 postulasse, in quem etiam discipuli Iohannis orabant sed quia 
 et Iohannes nouum aliquem ordinem orationis induxerat, ideo 
 hoc et a Christo discipulus eius expostulandum non inmerito 
 praesumpserat, ut et illi de proprio magistri sui instituto non 
 alium, sed aliter deum orarent. proinde nec Christus ante 
 orationis notitiam discipulo contulisset quam dei ipsius. ita 
 et ipse in eum docuit orationem, quem discipulus usque adhuc 
 nouerat. denique sensus orationis, quem deum sapiant, recognosce. 
 cui dicam \'pater\'? ei, qui me omnino non fecit, a quo 
 originem non traho, an ei, qui me faciundo et instruendo 
 generauit? a quo spiritum sanctum postulem? a quo nec 
 mundialis spiritus praestatur an a quo fiunt etiam angeli 
 spiritus, cuius et in primordio spiritus super aquas ferebatur? 
 eius regnum optabo uenire, quem numquam regem gloriae 
 audiui, an in cuius manu etiam corda sunt regum? quia mihi 
 dabit panem cottidianum? qui nec milium mihi condit an qui 
 etiam de caelo panem angelorum cottidianum populo suo praestitit? 
 quis mihi delicta dimittet? qui ea non iudicando non 
 retinet an qui, si non dimiserit, retinebit, ut iudicet? quis 
 non sinet nos deduci in temptationem? quem poterit temptator 
 non timere an qui a primordio temptatorem angelum

 

 
 
 
 praedamnauit? hoc ordine qui alii deo supplicat et non creatori, 
 non orat illum, sed infamat. proinde a quo petam, ut accipiam? 
 apud quem quaeram, ut inueniam? ad quem pulsabo, 
 ut aperiatur mihi? quis habet petenti dare, nisi cuius omnia, 
 cuius sum etiam ipse, qui peto? quid autem perdidi apud 
 deum illum, ut apud eum quaeram et inueniam? si sapientiam 
 atque prudentiam, has creator abscondidit. apud eum ergo 
 quaeram. si salutem et uitam, et has apud creatorem. nihil 
 alibi quaeretur, ut inueniatur, quam ubi latuit, ut appareat 
 sic nec aliorsum pulsabo, quam unde sum fugatus. denique 
 si accipere et inuenire et admitti laboris et instantiae fructus 
 est illi, qui petiit et quaesiuit et pulsauit, intellege haec. 
 a creatore mandari et repromitti. ille enim deus optimus, 
 ultro ueniens ad praestandum non suo homini, nullum 
 illi laborem nec instantiam indixisset. iam enim non optimus, 
 si non ultro daret (non) petenti et inuenire praestaret non 
 quaerenti et aperiret non pulsanti. creator autem potuit indicere 
 ista per Christum, ut, quia delinquendo homo offenderat 
 deum suum, labore et instantia petendi acciperet et quaerendi 
 inueniret et pulsandi introiret. Sic et praemissa similitudo 
 nocturnum panis petitorem amicum facit, non alienum, et ad 
 amicum pulsantem, non ad ignotum. amicus autem, etiam si 
 offendit, magis creatoris est homo quam dei Marcionis. itaque 
 ad eum pulsat, ad quem ius illi erat, cuius ianuam norat, 
 quem habere panes sciebat, cubantem iam cum infantibus, 
 quos nasci uoluerat. etiam quod sero pulsatur, creatoris est: 
 tempus illius et serum, cuius saeculum et saeculi occasus;

 

 
 
 
 ad deum autem nouum nemo sero pulsasset tantum quod 
 lucescentem. creatoris est et ianua, qui olim nationibus cluserat 
 quae olim (non) pulsabatur. o deus iste! exsurgit et dat, 
 etsi iam non quasi amico, non tamen quasi extraneo homini. 
 (sed quasi molesto,\' inquit. molestum autem tam cito deus 
 recens neminem pati potuit. Agnosce igitur et patrem, quem 
 etiam appellas, creatorem. ipse est, qui scit, quid filii postulent. 
 nam et panem petentibus de caelo dedit manna et carnem 
 desiderantibus emisit ortygometram, non serpentem pro pisce 
 nec scorpium pro ouo. illius autem erit non dare malum pro 
 bono, cuius utrumque sit. ceterum deus Marcionis, non habens 
 scorpium, non poterat id se dicere non daturum, quod non 
 habebat, sed ille qui, habens et scorpium, non dat. ita et spiritum 
 sanctum is dabit, apud quem est et non sanctus. Cum 
 surdum daemonium expulisset, ut et in ista specie curationis 
 Esaiae occurrisset, in Belzebule dictus eicere daemonia: 
 si ego, inquit, in Belzebule eicio daemonia, filii uestri 
 in quo eiciunt? hac uoce quid magis portendit quam in eo 
 se eicere, in quo et filii eorum, in uirtute scilicet creatoris? 
 nam si putas sic accipiendum: si ego in Belzebule, filii 
 uestri in quo? quasi illos suggillaret in Belzebule eicientes, 
 resistet tibi prior sensus, non posse satanan diuidi aduersus 
 semetipsum. adeo nec illi in Belzebule eiciebant, sed, ut diximus, 
 in uirtute creatoris, quam ut intellegi faceret, subiungit: 
 quodsi ego in digito dei expello daemonia, ergone 
 adpropinquauit in uos regnum dei? apud Pharaonem

 

 
 
 
 enim uenefici illi, adhibiti aduersus Moysen, uirtutem creatoris 
 digitum dei appellauerunt, — digitus dei est hoc — quod 
 significant etiam modicum ualidissimum tamen. hoc et Christus 
 ostendens, commemorator, non obliterator uetustatum, scilicet 
 suarum, uirtutem dei digitum dei dixit, non alterius intellegendam 
 quam eius, apud quem hoc erat appellata. ergo et 
 regnum ipsius adpropinquauerat, cuius et uirtus digitus uocabatur. 
 Merito igitur adplicuit ad parabolam fortis illius 
 armati, quem ualidior alius oppressit, principem daemoniorum, 
 quem Belzebulem et satanan supra dixerat, significans digito 
 dei oppressum, non creatorem ab alio deo subactum. ceterum 
 quomodo adhuc staret regnum eius in suis terminis et legibus. 
 et officiis, quem, licet integro mundo, uel sic potuisset uideri 
 superasse ualidior ille deus Marcionis, si non secundum legem 
 eius etiam Marcionitae morerentur in terram defluendo, saepe 
 et a scorpio docti non esse superatum creatorem? \'Exclamat 
 mulier de turba beatum uterum, qui illum portasset, et ubera. 
 quae illum educassent, et dominus: immo beati qui sermonem 
 dei audiunt et faciunt\'. quidni? et retro sic reiecerat 
 matrem, ut et fratres. dum auditores et obsecutores dei praefert: 
 nam nec hic mater adsistebat illi. adeo nec retro negauerat 
 natum, cum, id rursus habiturus, proinde felicitatem ab 
 utero et uberibus matris suae transtulit in discipulos, a qua 
 non transtulisset, si eam non haberet.

Alibi malo purgare quae reprehendunt Marcionitae in

 

 
 
 
 creatore. hic enim sufficit, si et in Christo repperiuntur. 
 ecce inaequalis et ipse, inconstans leuis aliud docens aliud 
 faciens: iubet omni petenti dare, et ipse signum petentibus 
 non dat; tanto aeuo lucem suam ab hominibus abscondit, et 
 negat lucernam abstrudendam, sed confirmat super candelabrum 
 proponendam, ut omnibus luceat; uetat remaledicere, multo 
 magis utique maledicere, et (uae) ingerit Pharisaeis et doctoribus 
 legis. quis (is) est tam similis dei mei Christus nisi ipsius? 
 Saepe iam fiximus nullo modo potuisse illum destructorem 
 legis denotari, si alium deum prouulgasset. ideo et tunc Pharisaeus, 
 qui illum uocarat ad prandium, retractabat penes se, 
 cur non prius tinctus esset quam recubuisset secundum legem 
 qui deum legis circumferret. Iesus autem etiam interpretatus 
 est ei legem, dicens illos calicis et catini exteriora emundare, 
 interiora autem ipsorum plena esse rapina et iniquitate, ut 
 significaret uasculorum munditias hominum esse intellegendas 
 apud deum; (et) quia et Pharisaeus de homine, non de calice 
 inloto apud se tractauerat, ideo exteriora, inquit, calicis 
 lauatis, id est carnem, interiora autem uestra non emundastis, 
 id est animam, adiciens: nonne qui exteriora fecit, id est 
 carnem, et interiora fecit, id est animam? quo dicto aperte 
 demonstrauit ad eundem deum pertinere munditias hominis 
 exterioris et interioris, cuius uterque sit, praeponentis misericordiam 
 non modo lauacro hominis sed etiam sacrificio. subiungit 
 enim: date quae habetis elemosynam, et omnia 
 munda erunt uobis. quodsi et alius potest deus misericordiam 
 mandasse, non tamen ante quam cognitus. porro et hic

 

 

 

 
 
 
 apparet illos non de deo increpitos, sed de eius disciplina, a 
 quo illis et figurate uasculorum munditiae et manifeste misericordiarum 
 opera imperabantur. Sic et holuscula decimantes, 
 uocationem autem et dilectionem dei praetereuntes obiurgat. 
 cuius dei uocationem et dilectionem, nisi cuius et rutam et 
 mentam ex forma legis ex decimis offerebant? totum enim 
 exprobrationis hoc erat, quod modica curabant, ei utique, cui 
 maiora non exhibebant, dicenti: diliges dominum deum 
 tuum ex toto corde (tuo) et ex tota anima tua et ex 
 totis uiribus tuis, qui te uocauit ex Aegypto. ceterum 
 nec tempus admisisset, ut Christus tam praecocam, immo 
 tam acerbam adhuc dilectionem expostularet nouo et recenti 
 deo, ne dixerim nondum palam facto. Primatum quoque captantes 
 locorum et honorem salutationum cum incusat, sectam 
 creatoris administrat, eiusmodi principes Sodomorum archontas 
 appellantis, prohibentis etiam confidere in praepositos, immo 
 et in totum miserrimum hominem pronuntiantis, qui spem 
 habet in homine. quodsi propterea quis adfectat principatum, 
 ut de officiis aliorum glorietur, qui officia uetuit eiusmodi (interdictione) 
 sperandi et confidendi in hominem, idem et adfectatores 
 principatuum increpuit. Inuebitur et in doctores ipsos legis, 
 quod onerarent alios importabilibus oneribus, quae ipsi ne digito 
 quidem adgredi auderent, non legis onera suggillans quasi 
 detestator eius. quomodo enim detestator, qui cum maxime 
 potiora legis praetereuntes incusabat, elemosynam et

 

 
 
 
 uocationem et dilectionem dei, ne haec quidem grauia, nedum 
 decimas rutarum et munditias catinorum? ceterum excusandos 
 potius censuisset, si importabilia portare non possent. sed 
 quae onera taxat? quae ipsi de suo exaggerabant, docentes 
 doctrinas praecepta hominum commodorum suorum causa, 
 iungentes domum ad domum, ut quae proximi sunt auferrent, 
 calcantes populum, amantes munera, sectantes retributionem, 
 diripientes iudicata pauperum, uti esset illis uidua in rapinam 
 et pupillus in praedam. de quibus idem Esaias: uae qui 
 ualent in Israhele, et rursus: qui uos postulant dominantur 
 uestri. qui magis quam doctores legis? hi si et 
 Christo displicebant, ut sui displicebant. alienae enim legis 
 doctores non omnino pulsasset. Cur autem (uae) audiunt etiam, 
 quod aedificarent prophetis monimenta interemptis a patribus 
 eorum, laude potius digni, qui ex isto opere pietatis testabantur 
 se non consentire factis patrum, si non erat zelotes, 
 qualem arguunt Marcionitae, delicta patrum de filiis exigentem 
 usque in quartam natiuitatem? Quam uero clauem habebant 
 legis doctores nisi interpretationem legis? ad cuius intellectum 
 neque ipsi adibant, non credentes scilicet, - nisi enim 
 credideritis, non intellegetis — neque alios admittebant, 
 uti qui docebant praecepta potius et doctrinas hominum. qui 
 ergo nec ipsos introeuntes nec aliis aditum praestantes increpabat, 
 obtrectator habendus est legis an fautor? si obtrectator, 
 placere debebant ei praeclusores legis, si fautor, iam non et 
 aemulus legis. sed \'haec omnia ad infuscandum creatorem

 

 

 
 
 
 ingerebat, ut saeuum, erga quem delinquentes (uae) habituri 
 essent.\' et quis saeuum non potius timeret prouocare deficiendo 
 ab eo? tanto magis ergo demerendum docebat quem timendum 
 ingerebat. sic oportebat Christum creatoris.

Merito itaque non placet illi hypocrisis Pharisaeorum, 
 labiis scilicet amantium deum, non corde. cauete, inquit discipulis, 
 a fermento Pharisaeorum, quod est hypocrisis, 
 non praedicatio creatoris. odit contumaces patris filius, non 
 uult suos tales existere in illum, — non in alium — in quem 
 hypocrisis fuit et admissa, cuius exemplum a discipulis caueretur. 
 ita Pharisaeorum (cum) prohibet exemplum, in eum prohibebat 
 illud admitti, in quem admittebant Pharisaei. igitur , 
 quoniam hypocrisin eorum taxarat, utique celantem occulta 
 cordis et incredulitatis secreta superficialibus officiis obumbrantem, 
 quae clauem agnitionis habens nec [in] ipsa introiret nec 
 alios sineret, ideo adicit: nihil autem opertum, quod non 
 patefiet, et nihil absconditum, quod non dinoscetur, ne 
 quis existimet illum dei ignoti retro et occulti reuelationem et 
 adagnitionem intentare, cum subiciat etiam, quae intra se mussitarent 
 uel inter se tractarent — scilicet super ipso diceutes: hic 
 non expellit daemonia nisi in Belzebule — in apertum 
 processura et in ore hominum futura, ex euangelii promulgatione. 
 Deinde conuersus ad discipulos: dico autem, inquit, 
 uobis amicis: nolite terreri ab eis, qui uos solummodo 
 occidere possunt nec post hoc ullam in uobis habent 
 potestatem; — sed his erit Esaias praedicens: uide,

 

 
 
 
 quomodo iustus aufertur, et nemo aduertit — demonstrabo 
 autem uobis quem timeatis: timete eum, qui postquam 
 occiderit potestatem habet mittendi in gehennam 
 — creatorem utique significans —; itaque dico uobis: 
 hunc timete. et hoc in loco sufficeret mihi sic: quem timeri 
 iubet offendi uetat, et quem offendi uetat demereri iubet, et 
 qui haec mandat ipsius est, cui timendo et non offendendo 
 et demerendo procurat. sed habeo et de sequentibus sumere: 
 dico enim uobis: omnis qui confitebitur (in) me coram 
 hominibus, confitebor in illo coram deo, — qui confitebuntur 
 autem in Christo coram hominibus occidi habebunt, 
 nihil utique amplius passuri post occisionem ab illis. hi ergo 
 erunt, quos supra praemonet, ne timeant tantummodo occidi, 
 ideo praemittens non timendam occisionem, ut subiungeret 
 sustinendam confessionem — et omnis, quinegauit me coram 
 hominibus, denegabitur coram deo, ab eo utique, qui 
 illum confitentem confessurus fuisset. si enim confessorem 
 confitebitur, ipse est, qui et negatorem negabit. porro si confessor 
 est, cui nihil timendum est post occisionem, negator 
 erit, cui timendum est etiam post mortem. itaque cum creatoris 
 sit quod timendum est post mortem, gehennae scilicet 
 poena, et negator ergo creatoris est. si autem negator, et confessor, 
 qui post occisionem nihil ab homine passurus est, a 
 deo plane passurus, si negaret. atque ita Christus creatoris 
 est qui ostendit negatores suos creatoris gehennam timere 
 debere. Post deterritam itaque negationem sequitur et blasphemiae 
 formidandae admonitio: qui dixerit in filium hominis, 
 remittetur illi, qui autem dixerit in spiritum 
 sanctum, non remittetur ei. quodsi iam et remissio et

 

 
 
 
 retentio delicti iudicem deum sapiunt, huius erit (et) spiritus 
 sanctus non blasphemandus, non remissuri scilicet blasphemiam, 
 sicut et supra non negandus, occisuri scilicet etiam in gehennam. 
 quodsi et blasphemiam a creatore Christus auertit, quomodo 
 aduersarius ei uenerit, non scio. aut si et per haec 
 seueritatem eius infuscat, non remissuri blasphemiam et occisuri 
 etiam in gehennam, superest, ut et illius diuersi dei impune 
 et spiritus blasphemetur et Christus negetur et nihil intersit de 
 cultu eius deue contemptu et, sicut de contemptu nulla poena, 
 ita et de cultu nulla speranda sit merces. Perductos ad potestates 
 prohibet ad interrogationem cogitare de responsione. 
 sanctus enim, inquit, spiritus docebit uos ipsa hora. 
 quid eloqui debeatis. si eiusmodi documentum creatoris 
 est, eius erit et praeceptum, cuius praecessit exemplum. Balaam 
 prophetes in Arithmis arcessitus a rege Balac ad maledicendum 
 Israhelem, cum quo proelium inibat, simul spiritu implebatur, 
 non ad quam uenerat maledictionem, sed quam illi ipsa hora 
 spiritus suggerebat benedictionem pronuntiabat, ante professus 
 apud nuntios regis, mox etiam apud ipsum, id se pronuntiaturum. 
 quod deus ori eius indidisset. hae sunt nouae doctrinae noui 
 Christi, quas olim famuli creatoris initiauerunt. Ecce plane 
 diuersum exemplum Moysi et Christi: Moyses rixantibus 
 fratribus ultro intercedit et iniuriosum increpat: quid proximum 
 tuum percutis? et reicitur ab illo: quis te constituit 
 magistrum aut iudicem super nos? Christus uero 
 postulatus a quodam, ut inter illum et fratrem ipsius (de) diuidenda 
 hereditate componeret, operam suam, et quidem tam 
 probae causae, denegauit. iam ergo melior Moyses meus Christo

 

 
 
 
 tuo, fratrum paci studens, iniuriae occurrens. \'sed enim optimi 
 et non iudicis dei Christus: quis me, inquit, iudicem constituit 
 super uos\'? aliam uocem excusationis inuenire non 
 potuit, ne ea uteretur, qua improbus uir et impius frater 
 adsertorem probitatis atque pietatis excusserat? denique probauit 
 malam uocem utendo ea et malum factum pacis inter 
 fratres componendae declinatione. aut numquid indigne tulerit 
 hoc dicto fugatum Moysen ideoque in causa pari disceptantium 
 fratrum uoluit illos commemoratione eiusdem dicti confudisse? 
 plane ita sit. ipse enim tunc fuerat in Moyse, qui talia audierat, 
 spiritus scilicet creatoris. Puto iam alibi satis commendasse 
 nos diuitiarum gloriam damnari a deo nostro, ipsos dynastas 
 detrahente de solio et pauperes adleuante de sterquilinio. ab 
 eo ergo erit et parabola diuitis blandientis sibi de prouentu 
 agrorum suorum, cui deus dicit: stulte, hac nocte animam 
 tuam reposcent; quae autem parasti cuius erunt? sic 
 denique rex (Ezechias) de gazis et apothecis deliciarum suarum 
 apud Persas gloriatus per Esaiam male audiuit

Quis nollet curam nos agere animae de uictu et corpori 
 de uestitu, nisi qui ista homini ante prospexit et exinde praestans 
 merito curam eorum tamquam aemulam liberalitatis suae 
 prohibet, qui et substantiam ipsius animae accommodauit 
 potiorem esca et materiam ipsius corporis figurauit potiorem 
 tunica, cuius et corui non serunt nec metunt nec in apothecas 
 condunt et tamen aluntur ab ipso, cuius et lilia et foenum 
 non texunt nec neunt et tamen uestiuntur ab ipso, cuius et 
 Salomon gloriosissimus nec ullo tamen flosculo cultior? ceterum 
 nihil tam abruptum, quam ut alius praestet alius de praestantia

 

 
 
 
 eius securos agere mandet, et quidem derogator ipsius. denique, 
 si quasi derogator creatoris non uult de eiusmodi friuolis 
 cogitari, de quibus nec corui nec lilia laborent, ultro scilicet 
 pro sua uilitate subiectis, paulo post parebit. interim cur 
 illos modicae fidei incusat, id est cuius fidei? eiusne, quam 
 nondum poterant perfectam exhibere deo tantum quod (re)uelato, 
 cum maxime discentes eum, an quam hoc ipso titulo debebant 
 creatori, uti crederent haec illum ultro generi humano sumministrare 
 nec de eis cogitarent? nam et cum subicit: haec 
 enim nationes mundi quaerunt, non credendo scilicet in 
 deum conditorem omnium et praebitorem, quos pares gentium 
 nolebat in eundem deum modicos fidei increpabat, in quem 
 gentes incredulas notabat. porro cum et adicit: scit autem 
 pater opus esse haec uobis, prius quaeram, quem patrem 
 intellegi uelit Christus. si ipsorum, creatorem demonstrat et 
 bonum confirmat qui scit, quid filiis opus sit; (si) suum illum 
 alium deum, quomodo scit necessarium esse homini uictum 
 atque uestitum, quorum nihil praestitit? si enim scisset, praestitisset. 
 ceterum si sciit quae sunt homini necessaria nec 
 tamen praestitit, aut malignitate aut infirmitate non praestitit. 
 professus autem necessaria haec homini, utique bona confirmauit, 
 — nihil enim mali necessarium — et non erit iam 
 depretiator operum et indulgentiarum creatoris, ut quod supra 
 distuli expunxerim. porro, si quae necessaria scit homini alius 
 et prospexit et praestat, quomodo haec ipse promittit? an de 
 alieno bonus est? quaerite enim, inquit, regnum dei, et 
 haec uobis adicientur, utique ab ipso. quodsi ab ipso, 
 qualis est, qui aliena praestabit? si a creatore, cuius et sunt,

 

 
 
 
 quis est, ut aliena promittat? ea si regno accedent secundo 
 gradu restituenda, eius est secundus gradus, cuius et primus, 
 eius uictus atque uestitus, cuius et regnum. ita tota promissio 
 creatoris est. Parabolarum status, similitudinem peraequatio 
 si nec in alium spectant, quam cui per omnia pariauerint, et 
 sumus serui — dominum enim habemus deum —, succingere 
 debemus lumbos, id est expediti esse ab impedimentis laciniosae 
 uitae et implicitae, item lucernas ardentes habere, id est 
 mentes a fide accensas et operibus ueritatis relucentes, atque 
 ita expectare dominum, id est Christum. unde redeuntem? si 
 a nuptiis, creatoris est, cuius nuptiae; si non creatoris, nec 
 ipse Marcion inuitatus ad nuptias isset, deum suum intuens, 
 detestatorem nuptiarum. defecit itaque parabola in persona 
 domini, si non esset cui nuptiae competunt. In sequenti quoque 
 parabola satis errat qui. furem illum, cuius horam si pater 
 familiae sciret, non sineret suffodiri domum suam, in personam 
 disponit creatoris. fur enim creator quomodo uideri potest, 
 dominus totius hominis? nemo sua furatur aut suffodit, sed 
 ille potius, qui in aliena descendit et hominem a domino eius 
 alienat. porro, cum furem nobis diabolum demonstret, cuius 
 horam etiam in primordio si homo scisset, numquam ab eo 
 suffossus esset, propterea iubet, parati simus, quia qua non 
 putamus hora filius hominis adueniet, non quasi ipse sit fur, 
 sed iudex scilicet eorum, qui se non parauerint nec cauerint 
 furem. ergo si ipse est filius hominis, iudicem teneo, et in 
 iudice creatoris defendo; si uero Christum creatoris in nomine

 

 
 
 
 filii hominis hoc loco ostendit, ut eum furem portendat, qui 
 quando uenturus sit ignoremus, habes supra (prae)scriptum 
 neminem rei suae furem esse, saluo et illo, quod in quantum 
 timendum creatorem ingerit, in tantum illi negotium agens 
 creatoris est. itaque interroganti Petro, in illos an et in omnes 
 parabolam diceret, (id) est ad illos et ad uniuersos, qui ecclesiis 
 praefuturi essent, proponit actorum similitudinem: quorum qui 
 bene tractauerit conseruos absentia domini reuerso eo omnibus 
 bonis praeponetur, qui uero secus egerit, reuerso domino qua 
 die non putauerit, hora qua non scierit, illo scilicet filio 
 hominis, Christo creatoris, non fure sed iudice, segregabitur 
 et pars eius cum infidelibus ponetur. proinde igitur aut et hic 
 iudicem dominum opponit, (ut) et illic catechizat, aut si deum 
 optimum, iam et illum iudicem adfirmat, licet nolit haereticus. 
 temperare enim temptant hunc sensum, cum deo eius uindicatur, 
 quasi tranquillitatis sit et mansuetudinis segregare 
 solummodo et partem eius cum infidelibus ponere, ac si non 
 sit uocatus, ut statui suo redditus. quasi non et hoc ipsum 
 iudicato fiat! stultitia! quis erit exitus segregatorum? nonne 
 amissio salutis? siquidem ab eis segregabuntur, qui salutem, 
 consequentur. quis item infidelium status? nonne damnatio? 
 aut si nihil patientur segregati et infideles, aeque ex diuerso 
 nihil consequentur retenti et fideles. si uero consequentur 
 salutem retenti et fideles, hanc amittant necesse est ex diuerso 
 segregati et infideles. hoc erit iudicium, quod qui intendit 
 creatoris est. Quem alium intellegam caedentem seruos paucis 
 aut multis plagis et, prout commisit illis, ita et exigentem 
 ab eis, quam retributorem deum? cui me docet obsequi nisi

 

 
 
 
 remuneratori? Proclamat Christus tuus: ignem ueni mittere 
 in terram, ille optimus, nullius gehennae dominus, qui paulo 
 ante discipulos, ne ignem postularent inhumanissimo uiculo, 
 coercuerat. quando iste Sodomam et Gomorram nimbo igneo 
 exussit, quando (de eo) cantatum est: ignis ante ipsum 
 procedet et cremabit inimicos eius, quando per Osee 
 comminatus est: ignem emittam in ciuitates Iudaeae, 
 uel per Esaiam: ignis exarsit ex indignatione mea? [non] 
 mentiatur, si non est ille, qui de rubo quoque ardenti uocem 
 suam emisit. uiderit, quem ignem intellegendum contendas: 
 etiam si figura est, hoc ipso, quod de meo elemento argumenta 
 sensui suo sumit, meus est qui de meis utitur. illius 
 erit similitudo ignis, cuius et ueritas. ipse melius interpretabitur 
 ignis istius qualitatem adiciens: putatis uenisse me 
 pacem mittere in terram? non, dico uobis, sed \'separationem\'. 
 \'machaeram* quidem scriptum est, sed Marcion 
 emendat. quasi non et separatio opus sit machaerae! igitur et 
 ignem euersionis intendit qui pacem negauit. quale proelium, 
 tale et incendium, qualis machaera, talis et flamma; neutra 
 congruens domino (tuo.) denique: diuidetur, inquit, pater in 
 filium et filius in patrem, et mater in filiam et filia 
 in matrem, et nurus in socrum et socrus in nurum. 
 hoc proelium inter parentes si in ipsis uerbis tuba cecinit 
 prophetae, uereor ne Micheas Christo Marcionis praedicarit. Et 
 ideo hypocritas pronuntiabat caeli quidem et terrae faciem 
 probantes, tempus. uero illud non dinoscentes, quo scilicet,

 

 
 
 
 adimplens omnia, quae super ipso fuerant praedicata, nec aliter 
 docens debuerat agnosci. ceterum quis posset eius tempora 
 nosse, cuius per quae probaret non habebat? merito exprobrat 
 etiam, quod iustum non a semetipsis iudicarent. olim hoc 
 mandat per Ezechielem: iustum iudicium et pacatorium 
 iudicate, per Hieremiam: facite iudicium et iustitiam, 
 per Esaiam: iudicate pupillo et iustificate uiduam, 
 imputans etiam uineae Sorech, quod non iudicium fecisset, sed 
 clamorem. qui ergo docuerat, ut facerent ex praecepto, is 
 exigebat, ut facerent et ex arbitrio. qui seminauerat praeceptum, 
 ille et redundantiam eius urguebat. iam uero quam absurdum, 
 ut ille mandaret iuste iudicare, qui deum iudicem iustum 
 destruebat? nam et iudicem, qui mittit in carcerem nec ducit 
 inde nisi soluto etiam nouissimo quadrante, in persona creatoris 
 obtrectationis nomine disserunt. ad quod necesse habeo 
 eodem gradu occurrere. quotienscumque enim seueritas creatoris 
 opponitur, totiens illius est Christus, cui per timorem cogit 
 obsequium.

Quaestionem rursus de curatione sabbatis facta quomodo 
 discussit? unusquisque uestrum sabbatis non soluits 
 asinum aut bouem suum a praesepi et ducit ad potum? 
 ergo secundum condicionem legis operatus legem confirmauit, 
 non dissoluit, iubentem nullum opus fieri, nisi quod fieret 
 omni animae, quanto potius humanae? Parabolarum congruentiam 
 ubique recognoscor exigere. simile est regnum dei, 
 inquit, grano sinapis, quod accepit homo et seminauit

 

 
 
 
 in horto suo. quis in persona hominis intellegendus? utique 
 Christus, qui, licet Marcionis, filius hominis est dictus, qui 
 accepit a patre semen regni, sermonem scilicet euangelii, et 
 seminauit in horto, isto utique in mundo. puta nunc in 
 homine, sed cum in (suo) horto dixerit nec mundus autem nec 
 homo illius sit, sed creatoris, ergo qui in suum seminarit 
 creatoris ostenditur. aut si, ut hunc laqueum euadant, conuerterint 
 hominis personam a Christo in hominem accipientem 
 semen regni et seminantem in horto cordis sui, nec ipsa 
 materia alii conueniet quam creatori. De sequenti plane similitudine 
 uereor, ne forte alterius dei regnum portendat. fermento 
 enim comparauit illud, non azymis, quae familiariora sunt 
 creatori. congruit et haec coniectura mendicantibus argumenta. 
 itaque et ego uanitatem uanitate depellam, fermentationem 
 quoque congruere dicens regno creatoris, quia post illam clibanus 
 uel furnus gehennae sequatur. quale est enim, ut (sit) 
 lenissimi dei regnum quod etiam iudicii feruor lacrimosa 
 austeritate subsequitur? Quotiens adhuc se iudicem ostendit 
 et in iudice creatorem! quotiens utique reicit et damnat 
 reiciendo! sicut hic quoque: cum surrexerit, inquit, pater 
 familiae — quo? nisi quo dixit Esaias: cum surrexerit 
 comminuere terram - et cluserit ostium — utique excludendis 
 iniquis, quibus pulsantibus respondebit: nescio unde 
 sitis, et rursus, enumerantibus quod coram illo ederint et 
 biberint et in plateis eorum docuerit [adiciet]: recedite a

 

 
 
 
 me omnes, operarii iniquitatis —, illic erit fletus et 
 dentium frendor, — ubi? foris scilicet, ubi erunt exclusi ostio 
 cluso; ab eo ergo erit poena, a quo fit exclusio in poenam 
 — \'cum uidebunt iustos introeuntes in regnum dei, se 
 uero detineri foris\'. a quo? si a creatore, quis ergo erit 
 intus recipiens iustos in regnum? deus bonus? quid ergo illic 
 creatori? ut foris detineat in poenam quos aduersarius eius 
 exclusit? suscipiendos a se, si utique, magis in aduersarii 
 bilem. sed et ille, exclusurus iniquos, sciat utique creatorem 
 illos detenturum in poenam aut non sciat oportet. ergo aut 
 nolente eo detinebuntur, et minor est illo, qui detinet, cedens 
 ei nolens, aut si uult ita fieri, ipse ita faciendum iudicauit. 
 et non erit melior creatore ipse auctor infamiae creatoris. 
 haec si nulla ratione consistunt, ut alius punire alius liberare 
 credatur, unius erit tam iudicium quam et regnum, et dum 
 unius est utrumque, qui et iudicat, creatoris est.

Ad prandium uel ad cenam quales uocari iubet? quales 
 ostenderat per Esaiam: confringe panem tuum esurienti. 
 et mendicos et qui sine tecto sunt induc in domum 
 tuam, qui scilicet humanitatis istius uicem retribuere non 
 possint. hanc si Christus captari uetat, in resurrectione eam 
 repromittens, creatoris est forma, cui non placent amantes 
 munera, sectantes retributionem. Etiam inuitatoris parabola 
 cui magis parti occurrat, expende. homo quidam fecit cenam 
 et uocauit multos. utique cenae paratura uitae aeterna 
 saturitatem figurat. dico primo extraneos et nullius iuris adfines 
 inuitari ad cenam non solere, certe facilius solere domesticos 
 et familiares. ergo creatoris est inuitasse, ad quem pertinebant

 

 
 
 
 qui inuitabantur, et per Adam, qua homines, et (per) patres, 
 qua Iudaici, non eius, ad quem neque natura pertinebant neque 
 praerogatiua. dehinc si is mittit ad conuiuas, qui cenam 
 parauit, sic quoque creatoris est cena, qui misit ad conuiuas 
 admonendos, ante iam uocatos per patres, admonendos autem 
 per prophetas, non, qui neminem miserit ad monendum nec 
 qui nihil prius egerit ad uocandum, sed ipse descenderit subito, 
 tantum quod innotescens iam inuitans, tantum quod inuitans 
 iam in conuiuium cogens, eandem faciens horam cenandi et 
 ad cenam inuitandi. excusant se inuitati. si ab alio deo, 
 merito, quia subito inuitati; si non merito, ergo nec subito; 
 si autem non subito inuitati, ergo a creatore, a quo olim, 
 cuius denique declinauerant uocationem tunc, primo dicentes 
 ad Aaronem: fac nobis deos, qui praeeant nobis, atque 
 exinde aure audientes et non audientes, uocationem scilicet 
 dei, qui pertinentissime ad hanc parabolam per Hieremiam: 
 audite, inquit, uocem meam, et ero uobis in deum 
 et uos mihi in populum, et ibitis in omnibus uiis 
 meis, quascumque mandauero uobis — ecce inuitatio 
 dei — et non audierunt, inquit, et non aduerterunt aurem 
 suam m, - ecce recuaatio populi - 8 e sed i e abieruntin his, 
 quae concupiuerunt corde suo malo: \'agrum emi\' et 
 \'boues mercatus sum\' et \'uxorem duxi ? . et adhuc ingerit: et 
 emisi omnes ad uos famulos meos, prophetas, — hic 
 erit spiritus sanctus, admonitor conuiuarum — die et ante 
 lucem, et non audiit populus meus et non intendit 
 auribus suis et obdurauit collum suum. hoc ut patri 
 familiae renuntiatum est, motus tunc — bene quod et motus;

 

 
 
 
 negat enim Marcion moueri deum suum; ita et hoc meus est — 
 mandat de plateis et uicis ciuitatis facere sublectionem. uideamus 
 an eo sensu, quo rursus per Hieremiam: numquid 
 solitudo factus sum domui Israhelis aut terra in 
 incultum derelicta? — id est: numquid non habeo quos 
 adlegam aut unde adlegam? — quoniam dixit populus 
 meus: non uenimus ad te. itaque misit ad alios uocandos 
 ex eadem adhuc ciuitate. dehinc loco abundante praecepit 
 etiam de uiis et sepibus colligi, id est nos iam de extraneis 
 gentibus, illa scilicet aemulatione, qua in Deuteronomio: 
 auertam meam faciemab eis et monstrabo, quid illis 
 in nouissimis, — id est alios possessuros locum eorum — . 
 quoniam genitura peruersa est, filii in quibus 
 fides non est. illi obaemulati sunt me in non deo 
 et prouocauerunt me in iram in idolis suis, e t ego 
 obaemulabor eos in non natione, (in natione) insipienti 
 prouocabo eos in iram, in nobis scilicet, quorum 
 spem Iudaei gemunt, de qua illos gustaturos negat dominus, 
 derelicta Sione tamquam specula in uinea et in cucumerario 
 casula, posteaquam et nouissimam in Christo inuitationem 
 recusauit. quid ex hoc ordine, secundum dispositiones et praedicationes 
 creatoris recensendo, competere potest illi, cuius 
 nec ordo habet nec dispositio ad parabolae conspirationem, 
 qui totum opus semel fecit? aut quae erit prima uocatio eius, 
 et quae secundo actu admonitio? ante debent alii excusare, 
 postea alii conuenisse. nunc autem pariter utramque partem 
 inuitare uenit, de ciuitate, de sepibus, aduersus speculum 
 parabolae. nec potest iam fastidiosos iudicare quos numquam

 

 
 
 
 retro inuitauit, quos cum maxime adgreditur. aut si de futuro 
 eos iudicat contempturos uocationem, ergo et sublectionem 
 loco eorum ex gentibus de futuro portendit. plane adhuc 
 secundo uenturus est: [ut gentibus praedicet. et si] uenturus 
 est autem, puto, non quasi uocaturus adhuc conuiuas, sed 
 iam collocaturus. interea qui cenae istius uocationem in 
 caeleste conuiuium interpretaris spiritalis saturitatis et iocunditatis, 
 memento et terrenas promissiones uini et olei et frumenti 
 et ipsius ciuitatis aeque in spiritalia figurari a creatore.

Ouem et drachmam perditam quis requirit? nonne qui 
 perdidit? quis autem perdidit? nonne qui habuit? quis uero 
 habuit? nonne cuius fuit? si igitur homo non alterius est res 
 quam creatoris, is eum habuit, cuius fuit, is perdidit, qui 
 habuit, is requisiuit, qui perdidit, is inuenit, qui quaesiuit, 
 is exultauit, qui inuenit. ita utriusque parabolae argumentum 
 uacat circa eum, cuius non est ouis neque drachma, id est 
 homo. non enim perdidit, quia non habuit, nec requisiuit, quia 
 non perdidit, nec inuenit, quia nec requisiuit, nec exultauit, 
 quia non inuenit. atque adeo exultare illius est de paenitentia 
 peccatoris, id est de perditi recuperatione, qui se professus 
 est olim malle peccatoris paenitentiam quam mortem.

Quibus duobus dominis neget posse seruiri, quia alterum 
 offendi sit necesse alterum defendi, ipse declarat, deum 
 proponens et mamonam. proinde mamonam quem intellegi 
 uelit, si interpretem non habes, ab ipso potes discere. admonens 
 enim nos de saecularibus suffragia nobis prospicere

 

 

 

 
 
 
 amicitiarum secundum serui illius exemplum, qui ab actu summotus 
 dominicos debitores diminutis cautionibus releuat in 
 subsidium sibi: et ego, inquit, dico uobis, facite uobis 
 amicos de mamona iniustitiae, de nummo scilicet, de \' 
 quo et seruus ille. iniustitiae enim auctorem et dominatorem 
 totius saeculi nummum scimus omnes. cui famulatam uidens 
 Pharisaeorum cupiditatem ammentauit hanc sententiam: non 
 potestis deo seruire et mamonae. inridebant denique 
 Pharisaei pecuniae cupidi, quod intellexissent scilicet mamonam 
 de nummo dictum, ne quia existimet in mamona creatorem 
 intellegendum et Christum a creatoris illos seruitute reuocasse.. 
 quid nunc? potius ex hoc disce unum a Christo deum ostensum. 
 duos enim dominos nominauit, deum et mamonam, crea. 
 torem et nummum: denique non potestis deo seruire, 
 utique ei, cui uidebantur seruire, et mamonam, cui magis 
 destinabantur. quodsi ipse alium se ageret, non duos dominos, 
 sed tres demonstrasset — et creator enim dominus, quia deus, 
 et utique magis dominus quam mamonas magisque homini obseruandus, 
 qua magis dominus —; quale est enim, ut qui mamonam 
 dominum dixerat et cum domino iunxerat uero, ipsum 
 dominum taceret, id est deum creatorem? aut numquid tacendo 
 eo concessit seruiendum ei esse, si solummodo sibi et mamonae 
 negauit posse seruiri? ita cum unum deum ponit, nominaturus 
 et creatorem, si alius esset ipse, creatorem nominauit 
 quem [dominum] sine alio [deo non] posuit. et illud itaque 
 relucebit, quomodo dictum sit: (si) in mamona iniusto

 

 
 
 
 fideles non extitistis, quod uerum est quis uobis 
 credet? in nummo scilicet iniusto, non in creatore, quem et 
 Marcion iustum facit, et: si in alieno fideles inuenti 
 non estis, meum quis dabit uobis? alienum enim debet 
 esse a semis dei quod iniustum est. creator autem quomodo 
 alienus erat Pharisaeis, proprius deus Iudaicae gentis? si ergo 
 haec non cadunt in creatorem, sed in mamonam, \'quis uobis 
 credet quod uerius est\'? et \'quis uobis dabit quod meum 
 est\'? non potest quasi ali{en)us dixisse de alterius dei 
 gratia. tunc enim uideretur ita dixisse, si eos in creatorem, 
 non in mamonam infideles notando per creatoris mentionem 
 distinctione se fecisset dei alterius, non commissuri suam ueritatem 
 infidelibus creatoris, t quoniam tunc alterius uideri potest, 
 si non ad hoc proponatur, ut a re, de qua agitur, separetur. Si 
 autem et iustificantes se coram hominibus Pharisaei spem 
 mercedis in homine ponebant, illo eos sensu increpabat, quo 
 et propheta Hieremias: miser homo, qui spem habet in 
 homine. si et adicit: scit autem deus corda uestra, 
 illius dei uim commemorabat, (qui) lucernam se pronuntiarat 
 scrutantem renes et corda. si superbiam tangit: quod elatum 
 est apud homines perosum est deo, Esaiam ponit ante 
 oculos: dies enim domini Sabaoth in omnem contumeliosum 
 et superbum, in omnem sublimem et 
 elatum, et humiliabuntur. Possum iam colligere, cur 
 tanto aeuo deus Marcionis fuerit in occulto. expectabat, opinor, 
 donec haec omnia disceret a creatore. didicit igitur usque ad 
 Iohannis tempora atque ita exinde processit adnuntiare regnum

 

 

 
 
 
 dei dicens: lex et prophetae usque ad Iohannem; 
 ex quo regnum dei adnuntiatur. quasi non et nos limitem 
 quendam agnoscamus Iohannem constitutum inter uetera 
 et noua, ad quem desineret Iudaismus et a quo inciperet 
 Christianismus, non tamen, ut ab alia uirtute facta sit sedatio 
 legis et prophetarum et initiatio euangelii, in quo est dei 
 regnum.\' [Christus ipse.] nam id si probauimus, et uetera transitura 
 et noua successura praedicari a creatore, si et Iohannes 
 antecursor et praeparator ostenditur uiarum domini euangelium\', 
 superducturi et regnum dei promulgaturi, et ex hoc iam, quod 
 Iohannes uenit, ipse erit Christus qui Iohannem erit subsecutus 
 ut antecursorem; et, si desierunt uetera et coeperunt ! 
 noua interstite Iohanne, non erit mirum quod ex dispositione 
 est creatoris, ut unde(unde) magis probetur ** quam ex legis 
 et prophetarum in Iohannem occasu et exinde ortu regni dei. 
 transeat igitur caelum et terra citius, sicut et lex et: 
 prophetae, quam unus apexuerborum domini-nerbum 
 enim, inquit Esaias, dei nostri manet in aeuum —: nam 
 quoniam in Esaia iam tunc Christus, sermo scilicet et spiritus 
 creatoris, Iohannem praedicarat — uocem clamantis in deserto: 
 parate uiam domini — in hoc uenturum, ut legis et] 
 prophetarum ordo exinde cessaret, per adimpletionem, non 
 per destructionem, et regnum dei a Christo adnuntiaretur, I 
 ideo subtexuit facilius elementa transitura quam uerba sua,\' 
 confirmans hoc quoque, quod de Iohanne dixerat, non praeterisse.

(Sed Christus diuortium inhibet dicens: qui dimiserit

 

 
 
 
 uxorem suam et aliam duxerit, adulterium committet, 
 (et) qui dimissam a uiro duxerit, aeque adulter 
 est, - ut sic quoque prohibeat diuortium, inlicitum facit repudiatae 
 matrimonium — Moyses uero permittit repudium in 
 Deuteronomio: si sumserit quis uxorem et habitauerit 
 cum ea, et euenerit non inuenire eam apud eum 
 gratiam, eo quod inuentum sit in illa impudicum 
 negotium, scribet libellum repudii et dabit in 
 manu eius et dimittet illam de domo sua. uides 
 diuersitatem legis et euangelii, Moysi et Christi\'? plane. non 
 enim recepisti illud quoque euangelium eiusdem ueritatis et 
 eiusdem Christi, in quo prohibens diuortium propriam quaestionem 
 eius absoluit: Moyses propter duritiam cordis 
 uestri praecepit libellum repudii dare; a primordio 
 autem non fuit sic; quia scilicet qui marem et 
 feminam fecerat, erunt duo, dixerat, in carne una; 
 quod deus itaque iunxit, homo (non) disiunxerit. hoc 
 enim responso et Moysi constitutionem protexit, ut sui, et 
 creatoris institutionem direxit, ut Christus ipsius. sed quatenus 
 ex his reuincendus es, quae recepisti, sic tibi occurram, ac si 
 meus Christus (tuus:) nonne et ipse prohibens diuortium et 
 parem tamen gestans eius, qui marem et feminam iunxit, 
 excusauerit potius quam destruxerit Moysi constitutionem? 
 sed ecce sic tuus sit iste Christus contrarium docens Moysi 
 et creatori, ut, si non contrarium ostendero, meus sit. dico

 

 
 
 
 enim illum condicionaliter nunc fecisse diuortii prohibitionem, 
 si ideo quis dimittat uxoiem, ut aliam ducat: qui dimiserit, 
 inquit, uxorem et aliam duxerit, adulterium commisit, 
 et qui a marito dimissam duxerit aeque 
 adulter est, ex eadem utique causa dimissam, qua non licet 
 dimitti, ut alia ducatur; inlicite enim dimissam pro indimissa 
 ducens adulter est. manet enim matrimonium quod non rite 
 diremptum est; manente (autem) matrimonio nubere adulterium 
 est. ita si condicionaliter prohibuit dimittere uxorem, non in 
 totum prohibuit, et quod non prohibuit in totum, permisit alias, 
 ubi causa cessat, ob quam prohibuit; et iam non contrarium 
 Moysi docet, cuius praeceptum alicubi conseruat, nondum 
 dico confirmat. aut si omnino [non] negas permitti diuortium a \' 
 Christo, quomodo tu nuptias dirimis, nec coniungens marem 
 et feminam nec alibi coniunctos ad sacramentum baptismatis 
 et eucharistiae admittens, nisi inter se coniurauerint aduersus 
 fructum nuptiarum, ut aduersus ipsum creatorem? certe quid 
 faciet apud te maritus, si uxor eius commiserit adulterium? 
 habebitne illam? sed nec tuum apostolum sinere (scis) coniungi 
 prostitutae membra Christi. habet itaque et Christum 
 adsertorem iustitia diuortii. iam hinc confirmatur ab illo 
 Moyses ex eodem titulo perhibens repudium, quo et Christus: 
 si inuentum fuerit in muliere negotium impudicum. 
 nam et in euangelio Mathei: qui dimiserit, inquit, uxorem 
 suam praeter causam adulterii, facit eam

 

 
 
 
 adulterari. atque ita adulter censetur et ille, qui dimissam 
 a uiro duxerit. ceterum praeter ex causa adulterii nec creator 
 disiungit quod ipse scilicet coniunxit, eodem alibi Moyse constituente 
 eum, qui ex compressione matrimonium fecerit, non 
 posse dimittere uxorem in omne tempus. quodsi ex uiolentia 
 coactum matrimonium stabit, quanto magis ex conuenientia 
 uoluntarium? sicut ex prophetiae auctoritate: uxorem iuuentutis 
 tuae non dimittes. habes itaque Christum ultro 
 uestigia ubique creatoris ineuntem tam in permittendo repudio 
 quam in prohibendo; habes etiam nuptiarum, quoquo uelis 
 latere, prospectorem, quas nec separari uult prohibendo repudium 
 nec cum macula haberi tunc permittendo diuortium. 
 erubesce non coniungens quos tuus quoque Christus iunxit, 
 erubesce etiam disiungens sine eo merito, quo disiungi uoluit 
 et tuus Christus. debeo nunc et illud ostendere, unde hanc 
 sententiam deduxerit dominus quoue direxerit. ita enim plenius 
 constabit eum non ad Moysen destruendum spectasse per 
 repudii propositionem subito interpositam, quia nec subito 
 interposita est, habens radicem ex eadem Iohannis mentione. 
 Iohannes enim, retundens Herodem, quod aduersus legem 
 uxorem fratris sui defuncti duxisset habentis filiam ex illa, 
 — non alias hoc permittente, immo et praecipiente lege, 
 quam si frater illiberis decesserit, ut a fratre ipsius et

 

 
 
 
 ex costa ipsius supparetur semen illi — coniectus in earcerem 
 fuerat ab eodem Herode, postmodum et occisus. facta igitur 
 mentione Iohannis dominus, eo utique succensus exitu eius, 
 inlicitorum matrimoniorum et adulterii figuras iaculatus est 
 in Herodem, adulterum pronuntians etiam qui dimissam a uiro 
 duxerit, quo magis impietatem Herodis oneraret, qui non 
 minus repudio quam morte dimissam a uiro duxerat, — et hoc 
 fratre habente ex illa filiam et uel eo nomine inlicite — 
 ex libidinis, non ex legis instinctu, ac propterea propheten 
 quoque adsertorem legis occiderat. hoc mihi disseruisse proficiet 
 etiam ad subsequens argumentum diuitis apud inferos 
 dolentis et pauperis in sinu Abrahae requiescentis. nam et 
 illud quantum ad scripturae superficiem subito propositum est, 
 quantum ad intentionem sensus et ipsum cohaeret mentioni 
 Iohannis male tractati et suggillati Herodis male maritati, 
 utriusque exitum deformans, Herodis tormenta et Iohannis 
 refrigeria, ut iam audiret Herodes: habent illic Moysen 
 et prophetas, illos audiant. sed Marcion aliorsum cogit: 
 scilicet utramque mercedem creatoris siue tormenti siue refrigerii 
 apud inferos determinat, eis positam, qui legi et prophetis 
 oboedierint, Christi uero et dei sui caelestem definit sinum 
 et portum. respondebimus et (ad) haec, ipsa scriptura reuincente 
 oculos eius, qui ad inferos discerait Abrahae sinum 
 pauperi. aliud enim inferi, ut puto, aliud quoque Abrahae 
 sinus. nam et magnum ait intercidere regiones istas profundum

 

 
 
 
 et transitum utrimque prohibere. sed nec adleuasset dines 
 oculos et quidem de longinquo, nisi in superiora et de 
 altitudinis longinquo per inmensam illam distantiam sublimitatis 
 et profunditatis. unde apparet sapienti cuique, qui aliquando 
 Elysios audierit, esse aliquam localem determinationem, 
 quae sinus dicta sit Abrahae, ad recipiendas animas filiorum 
 eius, etiam ex nationibus, patris scilicet multarum nationum, 
 in Abrahae censum deputandarum [et] ex eadem fide, 
 qua et Abraham deo credidit, nullo sub iugo legis nec 
 in signo circumcisionis. eam itaque regionem, sinum dice, 
 Abrahae, etsi non caelestem, sublimiorem tamen inferis, interim 
 refrigerium praebere animabus iustorum *, donec consummatio 
 rerum resurrectionem omnium plenitudine mercedis 
 expungat, tunc apparitura caelesti promissione, — quam Marcion 
 suo (deo) uindicat, quasi non a creatore promulgatam, — 
 ad quam ascensum suum Christus aedificat in caelum 
 secundum Osee, utique suis, ubi est et locus aeternus, de 
 quo Esaias: quis adnuntiabit uobis locum aeternum? 
 nisi scilicet Christus, incedens iniustitia, loquens uiam 
 rectam, odio habens iniustitiam et iniustitiam. 
 quodsi aeternus locus repromittitur et ascensus in caelum 
 aedificatur a creatore, promittente etiam semen Abrahae \'uelut 
 stellas caeli\' futurum, utique ob caelestem promissionem, salua 
 ea promissione cur non capiat sinum Abrahae dici temporale 
 aliquod animarum fidelium receptaculum, in quo iam delinietui 
 futuri imago ac candida quaedam utriusque iudicii

 

 
 
 
 prospiciatur? admonens quoque uos haereticos, dum in uita estis, * 
 Moysen et prophetas, unum deum praedicantes creatorem et 
 unum Christum praedicantes eius, et utrumque iudicium 
 poenae et salutis aeternae apud unicum deum positum, qui 
 occidat et uiuificet. immo'\', inquit, \'nostri dei monella de caelo 
 non Moysen et prophetas iussit audiri, sed Christum: hunc 
 audite*. merito. tunc enim apostoli satis iam audierant 
 Moysen et prophetas, qui secuti erant Christum credendo 
 Moysi et prophetis. nec enim accepisset Petrus dicere: tu es 
 Christus, antequam audisset et credidisset Moysi et prophetis, 
 a quibus solis adhuc Christus adnuntiabatur. haec 
 igitur fides eorum meruerat, ut etiam uoce caelesti confirmaretur, 
 iubente illum audiri, quem agnouerant euangelizantem 
 pacem, euangelizantem bona, adnuntiantem locum aeternum. 
 aedificantem illis ascensum suum in caelum. apud inferos 
 autem de eis dictum est: habent illic Moysen et prophetas, 
 illos audiant, qui non credebant omnino uel qui 
 nec sic credebant, esse post mortem superbiae diuitiarum et 
 gloriae deliciarum supplicia adnuntiata a Moyse et prophetis. 
 decreta autem ab eo deo, qui de thronis deponit dynastas et 
 de sterculinis eleuat inopes. ita cum utriusque pronuntiationis 
 diuersitas competat creatori, non erit diuinitatum statuenda 
 distantia, sed ipsarum materiarum.j

Conuersus ibidem ad discipulos (uae\' dicit auctori scan. 
 dalorum: expedisse ei, si natus non fuisset aut si molino 
 saxo ad collum deligato praecipitatus esset in profundum, 
 quam unum ex illis modicis utique discipulis eius scandalizasset. 
 aestima, quale supplicium comminetur ille. nec enim!

 

 
 
 
 alius ulciscetur scandalum discipulorum eius. agnosce igitur 
 et iudicem et illo adfectu pronuntiantem de cura suorum, 
 quo et creator retro: qui tetigerit uos, ac si pupillam 
 oculi mei tangat. idem sensus eiusdem est. peccantem 
 fratrem iubet corripi; quod qui non fecerit, utique deliquit, 
 aut ex odio uolens fratrem in delicto perseuerare aut ex acceptione 
 personae parcens ei: habes Leuiticum: non odies 
 fratrem tuum in animo tuo, traductione traduces 
 proximum tuum, utique et fratrem, et non sumes propter 
 illum delictum. nec mirum, si ita docet qui pecora 
 quoque fratris tui, si errantia in uia inueneris, prohibet despicias, 
 quominus ea reducas fratri, nedum ipsum sibi. sed et 
 ueniam des fratri in te delinquenti iubet, etiam septies. parum 
 plane. plus est enim apud creatorem, qui nec modum statuit, 
 in infinitum pronuntians: fratris malitiae memor ne sis, 
 nec petenti eam praestes mandat, sed et non petenti. non 
 enim dones offensam uult, sed obliuiscaris. Lex leprosorum 
 quantae sit interpretationis erga species ipsius uitii et inspectationis 
 summi sacerdotis, nostrum erit scire, Marcionis, 
 morositatem legis opponere, ut et hic Christum aemulum 
 eius adfirmet, praeuenientem sollemnia legis etiam in curatione 
 decem leprosorum, quos tantummodo ire iussos, ut se ostenderent 
 sacerdotibus, in itinere purgauit, sine tactu iam et 
 sine uerbo, tacita potestate et sola uoluntate. quasi necesse 
 sit, semel remediatore languorum et uitiorum adnuntiato 
 Christo et de effectibus probato, de qualitatibus curationum 
 retractari aut creatorem in Christo ad legem prouocari, si 
 quid aliter, quam lege distinxit, ipse perfecit, cum aliter utique

 

 
 
 
 dominus per semetipsum operetur siue per filium, aliter (per) 
 prophetas famulos suos, maxime documenta uirtutis et potestatis, 
 quae ut clariora et ualidiora, qua propria, distare a 
 uicariis fas est. sed eiusmodi et alibi iam dicta sunt in documento 
 superiore. nunc, etsi praefatus est multos tunc fuisse 
 leprosos apud Israhelem in diebus Helisei prophetae et neminem 
 eorum purgatum nisi Neman Syrum, non utique et 
 numerus faciet ad differentiam deorum, in destructionem creatoris 
 unum remediantis et praelationem eius, qui decem emundarit. 
 quis enim dubitabit plures (potius) potuisse curari ab eo, 
 qui unum curasset, quam ab illo decem, qui numquam retro 
 unum? sed hac cum maxime pronuntiatione diffidentiam Israhelis 
 uel superbiam pulsat, quod cum multi essent illic leprosi 
 et prophetes non deesset, etiam edito documento nemo decucurrisset 
 ad deum operantem in prophete. igitur quoniam ipse 
 erat authenticus pontifex dei patris, inspexit illos secundum 
 legis arcanum, significantis Christum esse uerum disceptatorem 
 et elimatorem humanarum macularum. sed et quod in manifesto 
 fuit legis praecepit: ite, ostendite uos sacerdotibus. 
 cur, si illos ante erat emundaturus? an quasi legis inlusor, 
 ut in itinere curatis ostenderet nihil esse legem cum ipsis sacerdotibus? 
 et utique [uideret] uiderit, si cui tam opiniosus uidebitur 
 Christus. immo digniora sunt interpretanda et fidei iustiora: 
 ideo illos remediatos, quia secundum legem inssi abire ad 
 sacerdotes obaudierant. neque enim credibile est emeruisse 
 medicinam a destructore legis obseruatores legis. sed cur 
 pristino leproso nihil tale praecepit? quia nec Heliseus Syro

 

 
 
 
 Neman; et tamen non idcirco non erat creatoris. satis respondi, 
 sed qui credit, id intellegit etiam altius aliquid. disce 
 igitur et causas. in Samariae regionibus res agebatur, unde 
 erat et unus interim ex leprosis. Samaria autem desciuerat 
 ab Israhele, habens schisma illud ex nouem tribubus, quas 
 auulsas per Achiam prophetam collocauerat apud Samariam 
 Hieroboam. sed et alias semper sibi placentes erant Samaritani 
 de montibus et puteis patrum, sicut in euangelio Iohannis 
 Samaritana illa in conloquio domini apud puteum: ne tu 
 maior sis? et cetera; et rursus: patres nostri in isto 
 monte adorauerunt, et uos dicitis, quia Hierosolymis 
 oportet adorare. itaque [qui] et per Esaiam \'uae. 
 qui dixerat eis, qui confiderent in monte Samariae, iam 
 et ipse eam restituere dignatus, de industria iubet ostendere se 
 sacerdotibus, — utique qui non erant nisi ubi et templum, 
 subiciens Samaritam Iudaeo, quoniam ex Iudaeis salus, licet 
 Israhelitae et Samaritae; tota enim promissio tribui Iudae 
 [Christus] fuit — ut scirent Hierosolymis esse et saeerdotes 
 et templum et matricem religionis et fontem, non puteum 
 salutis. et ideo, ut uidit agnouisse illos legem Hierosolymis 
 expungendam, ex fide iam iustificandos sine legis ordine remediauit. 
 unde et unum illum solutum ex decem memorem diuinae 
 gratiae Samariten miratus non mandat offerre munus ex lege, 
 quia satis iam obtulerat gloriam deo reddens, hoc et domino 
 uolente interpretari legem. et tamen cui deo gratiam reddidit 
 Samarites, quando nec Israhelites alium deum usque adhuc 
 didicisset? cui alii quam cui omnes retro remediati a Christo?

 

 
 
 
 et ideo: fides tua te saluum fecit, audiit, quia intellexerat 
 ueram se deo omnipotenti oblationem, gratiarum scilicet 
 actionem, apud uerum templum et uerum pontificem eius 
 Christum facere debere. Sed nec Pharisaei possunt uideri de 
 alterius dei regno consuluisse dominum, quando uenturum sit, 
 quamdiu alius a Christo editus deus non erat, nec ille de 
 alterius regno respondisse quam de cuius consulebatur. non 
 uenit, inquit, regnum dei cum obseruatione nec 
 dicunt: ecce hic, ecce illic; ecce enim regnum dei 
 intra uos est. quis non ita interpretabitur \'intra uos est\' 
 id est in manu, in potestate uestra, si audiatis, si faciatis dei 
 praeceptum? quodsi in praecepto est dei regnum, propone 
 igitur contra, secundum nostras antithesis, Moysen, et una 
 sententia est. praeceptum, inquit, excelsum non est 
 nec longe a te. non in caelo est, ut dicas: quis 
 ascendet in caelum et deponet nobis illud et auditum 
 illud faciemus? nec ultra mare est, ut dicas: 
 quis transfretabit et sumet illud nobis et auditum 
 illud faciemus? prope te est uerbum, in ore tuo et 
 in corde tuo et in manibus tuis facere illud. 
 hoc erit: \'non hic nec illic; ecce enim intra uos est 
 regnum dei.\' et ne argumentetur audacia haeretica de regno 
 creatoris, de quo consulebatur, non de suo respondisse eis 
 dominum, sequentia obsistunt. dicens enim filium hominis ante 
 multa pati et reprobari oportere ante aduentum <suum\\ in quo 
 et regnum substantialiter reuelabitur, suum ostendit et regnum, 
 de quo responderat, quod passiones et reprobationes ipsius 
 expectabat. reprobari autem habens et postea agnosci et adsumi 
 et extolli, etiam ipsum uerbum \'reprobari\' inde decerpsit, ubi 
 in lapidis aenigmate utraque reuelatio eius apud Dauid

 

 
 
 
 canebatur, prima recusabilis, secunda honorabilis. lapis, inquit, . 
 quem reprobauerunt aedificantes, iste factus est 
 in caput anguli; a domino factum est hoc. uanum 
 enim, si credimus deum de contumelia aut gloria silicis alicuius 
 praedicasse, ut non eum portenderet et in lapidis, quem 
 et in petrae et in montis figura portenderat. Sed si de suo 
 loquitur aduentu, cur eum diebus Noe et Loth comparat tetris 
 et atrocibus deus mitis et lenis? cur admonet meminisse uxoris 
 Loth, quae praeceptum creatoris non impune contempsit, si 
 non cum iudicio ueniet uindicandorum praeceptorum suorum? 
 etiam si uindicat, ut et ille, si iudicat, me non debuit per 
 eius documenta formare, quem destruit, ne ille me formare 
 uideatur. si uero et hic non de suo loquitur aduentu sed de 
 Iudaei Christi, expectemus etiamnunc, ne quid de suo praedicet, 
 ill(ius ill)um interim esse credentes, quem omni loco praedicat.

Nam et orandi perseuerantiam et instantiam mandans 
 parabolam iudicis ponit coacti audire uiduam instantia et 
 perseuerantia interpellationum eius. ergo iudicem deum ostendit 
 orandum, non se, si non ipse est iudex. sed (et) subiunxit 
 facturum deum uindictam electorum suorum. si ergo ipse erit 
 uindex qui et iudex, [si] creatorem ergo meliorem deum probauit, 
 quem electorum suorum clamantium ad eum die et nocte 
 uindicem ostendit. et tamen, cum templum creatoris inducit 
 et duos adorantes diuersa mente describit, Pharisaeum in 
 superbia, publicanum in humilitate, ideoque alterum reprobatum, 
 alterum iustificatum descendisse, utique docendo, qua

 

 
 
 
 disciplina sit orandum, eum et hic orandum constituit, a quo 
 relaturi essent iam orandi. disciplinam, siue reprobatricem 
 superbiae siue iustificatricem humilitatis. alterius dei nec 
 templum nec oratores nec iudicium inuenio penes Christum, 
 nisi creatoris: illum iubet adorare in humilitate, ut adleuatorem 
 hurnilium, non in superbia, ut destructorem superborum. 
 quem alium adorandum mihi ostendit? qua disciplina? qua 
 spe? neminem, opinor. nam et quam docuit orationem creatori 
 probauimus conuenire. aliud est, si etiam adorari, qua 
 deus optimus et ultro bonus, non uult. \'Sed quis optimus 
 nisi unus, inquit, deus\'? non quasi ex duobus diis unum 
 optimum ostenderit, sed (unum) esse optimum deum solum, qui 
 sic unus sit optimus, qua solus deus. et utique optimus qui 
 pluit super iustos et iniustos et solem suum oriri 
 facit super bonos et malos, sustinens et alens et iuuans 
 etiam Marcionitas. Denique interrogatus ab illo quodam: praeceptor 
 optime, quid faciens uitam aeternam possidebo? 
 de praeceptis creatoris an ea sciret, id est faceret, 
 expostulauit, ad contestandum praeceptis creatoris uitam adquiri 
 sempiternam, cumque ille principaliora quaeque adfirmasset 
 obseruasse se ab adolescentia: unum, inquit, tibi deest: 
 omnia, quaecumque habes, uende et da pauperibus. 
 et habebis thesaurum in caelo, et ueni, sequere me. 
 age, Marcion, omnesque iam \'commiserones* et \'coodibiles\' eius, 
 haeretici, quid audebitis dicere? resciditne Christus priora 
 praecepta non occidendi non adulterandi non furandi non falsum 
 testandi diligendi patrem et matrem, an et illa seruauit 
 et quod deerat adiecit, — quamquam et hoc praeceptum

 

 
 
 
 largitionis in egenos ubique diffusum sit in lege et prophetis — uti 
 gloriosissimus ille obseruator praeceptorum pecuniam multo 
 cariorem habiturus traduceretur? saluum eat igitur et hic 
 euangelio: non ueni dissoluere legem et prophetas, sed 
 potius adimplere. simul et cetera dubitatione liberauit 
 manifestando unius esse et \'dei\' nomen et (optimi), et uitam 
 aeternam\' et \'thesaurum in caelo\', et semetipsum cuius praecepta 
 supplendo et conseruauit et auxit, secundum Micheam 
 quoque hoc loco recognoscendus dicentem: si adnuntiauit 
 tibi homo, quid bonum? aut quid a te dominus exquirit 
 quam facere iudicium diligere misericordiam et 
 paratum esse sequi dominum deum tuum? et <homo\' 
 enim Christus adnuntians, quid sit bonum: scientiam legis: 
 praecepta, inquit, scis; \'facere iudicium\': uende, inquit, 
 quae habes; \'diligere misericordiam\': et da, inquit, egenis; 
 «paratum esse [inquitj ire cum domino\': et ueni, inquit, 
 sequere me. Tam distincta fuit a primordio Iudaea gens per 
 tribus et populos et familias et domos, ut nemo facile ignorari 
 de genere potuisset, uel de recentibus Augustianis censibus 
 adhuc tunc fortasse pendentibus. Iesus autem Marcionis, 
 — et (si) natus non dubitaretur qui homo uidebatur - utique, 
 qua non natus, nullam potuerat generis sui in publico habuisse 
 notitiam, sed erat unus aliqui deputandus ex his, qui 
 quo(quo) modo ignoti habebantur. cum igitur praetereuntem

 

 

 

 
 
 
 illum caecus audisset, cur exclamauit: Iesu, fili Dauid, 
 miserere mei, nisi quia filius Dauid, (id) est ex familia Dauid, 
 non temere deputabatur per matrem et fratres, qui aliquando, 
 ex notitia utique, adnuntiati ei fuerant? (sed antecedentes 
 increpabant caecum, uti taceret\'. merito, quoniam quidem uociferabatur, 
 non quia de Dauid filio mentiebatur. aut doce increpantes 
 illos scisse, quod Iesus non esset filius Dauid, ut 
 idcirco silentium caeco indixisse credantur. sed et si doceres. 
 facilius illos ignorasse praesumeres quam dominum falsam in 
 se praedicationem sustinere potuisse. \'sed patiens dominus\'. 
 non tamen confirmator erroris. immo etiam detector creatoris 
 ut non prius hanc caecitatem hominis illius enubilasset, ne 
 ultra Iesum filium Dauid existimaret? atquin, ne patientiam 
 eius infamaretis nec ullam rationem dissimulationis illi adfigeretis, 
 [ne filium Dauid negaretis manifestissime confirmauit 
 caeci praedicationem et ipsa remuneratione medicinae et testimonio 
 fidei: fides, inquit, tua te saluum fecit. quid 
 uis caecum credidisse? ab alio deo descendisse Iesum ad 
 detectionem creatoris, ad destructionem legis et prophetarum? 
 non illum esse, qui ex radice Iesse et ex fructu lumborum 
 Dauid destinabatur, caecorum quoque remunerator? sed nondum, 
 puto, eiusmodi tunc caeci erant qualis Marcion, ut haec 
 fuerit caeci illius fides, qua crediderit in uoce: Iesu, fili 
 Dauid. qui hoc se et cognouit et cognosci ab omnibus uoluit I 
 fidem hominis, etsi melius oculatam, etsi ueri luminis compotem, 
 exteriore quoque uisione donauit, ut et nos regulam 
 simulque mercedem fidei disceremus: qui uult uidere. Iesum

 

 
 
 
 Dauid filium credat per uirginis censum; qui non ita credet, 
 non audiet ab illo: fides tua te saluum fecit, atque ita 
 caecus remanebit, ruens in antithesin, ruentem et ipsam (in) 
 antithesin. sic enim caecus caecum deducere solet. nam si, 
 (quia) aliquando Dauid in recuperatione Sionis offenderant 
 caeci, resistentes quominus admitteretur, — in figuram populi 
 proinde caeci, non admissuri quandoque Christum filium Dauid 
 — ideo Christus ex diuerso caeco subuenit, ut hinc se 
 ostenderet non esse filium Dauid, ut ex animi diuersitate bonus 
 caecis, quos ille iusserat caedi, id cur fidei et quidem prauae 
 praestitisse se dixit? atquin et hoc (filius Dauid\' (dat) antithesin 
 de suo retundendam. nam quia Dauid offenderant caeci, nunc 
 uero eiusdem t carnis homo supplicem se obtulerat filio Dauid, 
 idcirco ei satisfacienti quodammodo placatus filius Dauid restituit 
 lumina cum testimonio fidei, qua hoc ipsum crediderat 
 exorandum sibi esse filium Dauid. et tamen Dauid audacia 
 hominum, puto, offenderat, non ualitudo.

Consequitur et Zacchei domus salutem. quo merito? 
 numquid uel ille crediderat Christum a (deo) Marcionis uenisse? 
 atquin adhuc in auribus erat omnium uox illa caeci: miserere 
 mei, Iesu, fili Dauid, et: omnis populus laudes referebant 
 deo, non Marcionis, sed Dauid. enimuero Zaccheus, etsi 
 allophylus, fortasse tamen aliqua notitia scripturarum ex commercio 
 Iudaico adflatus, — plus est autem, (si) et ignorans

 

 

 
 
 
 Esaiam — praecepta eius impleuerat: confringito, inquit, panem 
 tuum esurienti et non habentes tectum in domum 
 tuam inducito — hoc cum maxime agebat, exceptum domo 
 sua pascens dominum — et nudum si uideris, contegito; 
 hoc cum maxime promittebat, in omnia misericordiae opera 
 dimidium substantiae offerens, dissoluens uiolentiorum contractuum 
 obnexus et dimittens conflictatos in laxamentum et 
 omnem conscriptionem iniquam dissipans dicendo: et si cui 
 quid per calumniam eripui, quadruplum reddo. itaque 
 dominus: hodie, inquit, salus huic domui. testimonium 
 dixit salutaria esse quae praeceperat prophetes creatoris. cum 
 uero dicit: uenit enim filius hominis saluum facere 
 quod periit, iam non contendo eum uenisse, ut saluum 
 faceret quod perierat cuius fuerat et cui perierat quod saluum 
 uenerat facere, sed in alterius quaestionis gradum dirigo. de 
 homine agi nulla dubitatio est. hic cum ex duabus substantiis 
 constet, ex corpore et anima, quaerendum est, ex qua substantiae 
 specie perisse uideatur. si ex corpore, ergo corpus 
 perierat, anima non. quod perierat saluum facit filius hominis: 
 habet igitur et caro salutem, si ex anima perierat, animae 
 perditio saluti destinatur: caro, quae non periit, salua est. si 
 totus homo perierat ex utraque substantia, totus homo saluus 
 fiat necesse est, et elisa est sententia haereticorum negantium 
 carnis salutem. iam et Christus creatoris confirmatur, qui 
 secundum creatorem totius hominis salutem pollicebatur. Seruorum 
 quoque parabola, qui secundum rationem feneratae pecuniae 
 dominicae diiudicantur, iudicem ostendit deum (tuum) etiam 
 ex parte seueritatis, non tantum onerantem uerum et auferentem

 

 
 
 
 quod quis uideatur habuisse. aut si et haec creatorem finxerit, (austerum, 
 tollentem quod non posuerit et metentem quod non seuerit,' 
 hic quoque me ille instruit, cuius pecuniam ut fenerem edocet.

Sciebat Christus, baptisma Iohannis unde esset. et cur 
 quasi nesciens interrogabat? sciebat non responsuros sibi 
 Pharisaeos. et cur frustra interrogabat? an. ut ex ore ipsorum 
 iudicaret illos uel ex corde? refer ergo et haec ad excusati. 
 onem creatoris et ad comparationem Christi, et considera iam, 
 quid secuturum esset, si quid Pharisaei ad interrogationem 
 renuntiassent. puta illos renuntiasse humanum Iohannis baptisma: 
 statim lapidibus elisi- fuissent. existeret aliqui Marcion 
 aduersus Marcionem, qui diceret: o deum optimum, o deum 
 diuersum a creatoris exemplis! sciens praeceps ituros homines 
 ipse illos in praerupium imposuit. sic enim et de creatore in 
 arboris lege tractatur. \'sed de caelis fuit baptisma Iohannis). 
 et quare, inquit Christus, non credidistis ei? ergo qui credi 
 uoluerat Iohanni, increpaturus quod non credidissent, eius erat, 
 cuius sacramentum Iohannes administrabat. certe nolentibus 
 renuntiare, quid saperent. cum et ipse uicem opponit: et ego 
 non dico uobis, in qua uirtute haec facio, malum malo 
 reddidit. Reddite quae Caesaris Caesari, et quae sunt 
 dei deo. quae erunt dei, quae similia sint denario Caesaris? 
 imago scilicet et similitudo eius. hominem igitur reddi iubet 
 creatori, in cuius imagine et similitudine et nomine et materia 
 expressus est. quaerat sibi monetam deus Marcionis, Christus 
 denarium hominis suo Caesari iubet reddi. non alieno; nisi 
 quod necesse est, *** qui suum denarium non habet. Iusta 
 et digna praescriptio est in omni quaestione ad propositum 
 interrogationis pertinere debere sensum responsionis. ceterum

 

 
 
 
 aliud consulenti aliud respondere dementis est, quo magis 
 absit a Christo quod ne homini quidem conuenit Saducaei, 
 resurrectionis negatores, de ea habentes interrogationem proposuerant 
 domino ex lege materiam mulieris, quae septem 
 fratribus ex ordine defunctis secundum praeceptum legale 
 nupsisset, cuius uiri deputanda esset in resurrectione. haec 
 fuit materia quaestionis, haec substantia consultationis; ad 
 hoc respondisse Christum necesse est. neminem timuit, ut 
 quaestiones aut declinasse uideatur aut per occasionem earum 
 quod alias palam non docebat subostendisse. respondit igitur 
 huius quidem aeui filios nubere, — uides quam pertinenter ad 
 causam, quia de aeuo uenturo quaerebatur, in quo neminem 
 nubere definiturus praestruxit hic quidem nubi, ubi sit et 
 mori — quos uero dignatus sit deus illius aeui possessione et 
 resurrectione a mortuis neque nubere neque nubi, quia nec 
 morituri iam sint, cum similes angelorum sint dei, resurrectionis 
 filii facti. cum igitur sensus responsionis non ad 
 aliud sit dirigendus quam ad propositum interrogationis, si 
 hoc sensu responsionis propositum absoluitur interrogationis, 
 non aliud responsio domini sapit quam quo quaestio absoluitur: 
 habes et tempora permissarum et negatarum nuptiarum, 
 non ex sua propria, sed ex resurrectionis quaestione, habes et, 
 ipsius resurrectionis confirmationem et totum quod Saducaei 
 sciscitabantur, non de alio deo interrogantes nec de proprio 
 nuptiarum iure quaerentes. quodsi ad ea facis respondisse 
 Christum, de quibus non est consultus, negas eum de quibus 
 interrogatus est respondere potuisse, Saducaeorum scilicet

 

 
 
 
 sapientia captum. ex abundanti nunc et post praescriptionem 
 retractabo aduersus argumentationes cohaerentes. nacti enim 
 scripturae textum: quos autem dign atus est deus illius 
 aeui ita in legendo decurrunt, (ut 'illius aeui\') 'deo') adiungant, 
 quo alium deum faciant illius aeui, cum sic legi oportet: 
 quos autem dignatus est deus, ut facta hic distinctione 
 post 'deum') ad sequentia pertineat 'illius aeui\', id est: quos 
 dignatus sit deus illius aeui possessione et resurrectione. non 
 enim de deo, sed de statu illius aeui consulebatur, cuius uxor 
 futura esset post resurrectionem in illo aeuo. sic et de ipsis 
 nuptiis responsum subuertunt, ut \'filii huius aeui nubunt 
 et nubuntur) de hominibus dictum sit creatoris nuptias permittentis, 
 se autem, quos deus illius aeui, alter scilicet, dignatus 
 sit resurrectione, iam et hic non nubere, quia non sint 
 filii huius aeui. ***, quando de nuptiis illius aeui consultus, 
 non de huius, eas negauerit, de quibus consulebatur. itaque 
 qui ipsam uim et uocis et pronuntiationis et distinctionis 
 exceperant nihil aliud senserunt, quam quod ad materiam consultationis 
 pertinebat, atque adeo scribae: magister, inquiunt. 
 bene dixisti. confirmauerat enim [per] resurrectionem, formam 
 eius edendo aduersus Saducaeorum opinionem. denique testimonium 
 eorum, qui ita eum respondisse praesumpserant, non 
 recusauit. Si autem scribae Christum filium Dauid existimabant, 
 ipse autem Dauid dominum eum appellat, quid hoc ad Christum 
 non Dauid? errorem scribarum obtundebat? (non.) sed honorem

 

 
 
 
 Christo Dauid procurabat, quem Christum dominum magis 
 quam filium Dauid confirmabat, quod non congrueret destructori 
 creatoris. at ei nostra parte quam conueniens interpretatio! 
 nam qui olim a caeco illo (filius Dauid\' fuerat inuocatus, quod 
 tunc reticuit non habens in praesentia scribas, nunc ultro 
 coram eis de industria protulit, ut se, quem caecus secundum 
 scribarum doctrinam filium tantum Dauid praedicarat, dominum 
 quoque eius ostenderet, remunerata quidem fide caeci, 
 qua filium Dauid crediderat [in] illum, pulsata uero traditione 
 scribarum, qua non et dominum eum norant. quodcumque ad 
 gloriam spectaret Christi creatoris sic non alius tueretur, quam 
 Christus creatoris..

Olim constitit de nominum proprietate, ei illam *, qui 
 prior et Christum suum in homines adnuntiarit et legum 
 transnominarit. constabit itaque et de impudentia eius, qui 
 multos dicat uenturos in nomine ipsius, quod non sit ipsius, 
 si non Christus et Iesus creatoris est, ad quem proprietas 
 nominum pertinet. amplius et prohibeat eos recipi, quorum et 
 ipse par sit, ut qui proinde in nomine uenit alieno: si 
 non, ipsius erat a mendacio nominis praeuenire discipulos, qui 
 per proprietatem nominis possidebat ueritatem eius. uenient 
 denique illi dicentes: ego sum Christus: recipies eos, qui 
 consimilem recepisti; nec hic enim in nomine suo uenit. quid 
 nunc? quando et ipse ueniet nominum dominus, Christus et 
 Iesus creatoris, reicies illum P et quam iniquum, quam iniustum 
 et optimo deo indignum, ut non recipias eum in suo nomine

 

 
 
 
 uenientem, qui alium in nomine eius recepisti! Videamus et 
 quae signa temporibus imponat: bella, opinor., et regnum super 
 regnum et gentem super gentem et pestem et fames terraeque 
 motus et formidines et prodigia de caelo, quae omnia seuero 
 et atroci deo congruunt. haec cum adicit etiam oportere fieri, 
 quem se praestat? destructorem an probatorem creatoris? 
 cuius dispositiones confirmat impleri oportere, quas ut optimus 
 tam tristes quam atroces abstulisset potius quam constituisset, 
 si non ipsius fuissent ante haec autem persecutiones eis praedicat 
 et passiones euenturas, in martyrium utique et in salutem. 
 accipe praedicatum in Zacharia: dominus, inquit, omnipotens 
 proteget eos et consument illos, et lapidabunt 
 lapidibus fundae et bibent sanguinem illorum uelut 
 uinum et replebunt pateras quasi altaris, et saluos 
 eos faciet dominus illo die uelut oues, populum suum, 
 quia lapides sancti uolutant. et ne putes haec in passiones 
 praedicari, quae illos tot bellorum nomine ab allophylis 
 manebant, respice ad species. nemo in praedicatione bellorum 
 legitimis armis debellandorum lapidationem enumerat popularibus 
 coetibus magis et inermi tumultui familiarem; nemo, 
 tanta in bello sanguinis flumina paterarum capacitate metitur 
 aut unius altaris cruentationi adaequat; nemo oues appellat 
 eos, qui in bello armati et ipsi ex eadem feritate certantes 
 cadunt, sed qui in sua proprietate atque patientia dedentes 
 potius semetipsos quam uindicantes trucidantur. denique: 
 quia lapides, inquit, sancti uolutant, non \'quia milites 
 pugnant\'. lapides enim sunt et fundamenta, super quae nos 
 aedificamur, exstructi secundum Paulum super fundamenta 
 apostolorum, qui lapides sancti oppositi omnium offensui

 

 
 
 
 uolutant. et hic igitur ipse cogitari uetat, quid responderi 
 oporteat apud tribunalia, qui et Balaae quod non cogitauerat, 
 immo contra quam cogitauerat suggessit et Moysi 
 causato linguae tarditatem os repromisit. et sapientiam ipsam, 
 cui nemo resistet, per Esaiam demonstrauit: hic dicet: ego 
 dei sum, et (hic) clamabit: in nomine Iacob, et alius 
 inscribetur in nomine Israhelis. quid enim sapientius et 
 incontradicibilius confessione simplici et exerta in martyris 
 nomine, \'cum deo inualescentis\', quod est interpretatio Israhelis? 
 nec mirum, si is cohibuit praecogitationem, qui et ipse a patre 
 excepit pronuntiandi tempestiue sumministrationem: dominus 
 mihi dat linguam disciplinae, ** quando debeam proferre 
 sermonem, nisi Marcion Christum non subiectum patri 
 infert. a proximis quoque persecutiones et nominis, ex odio 
 utique, blasphemiam praedicatam non debeo rursus ostendere. 
 sed per tolerantiam, inquit, saluos facietis uosmetipsos, 
 de qua scilicet psalmus: tolerantia iustorum non periet 
 in finem, quia et alibi: honorabilis mors iustorum, ex 
 tolerantia sine dubio, quia et Zacharias: corona autem erit 
 eis, qui tolerauerint. sed ne audeas argumentari apostolos 
 ut alterius dei praecones a Iudaeis uexatos, memento prophetas 
 quoque, eadem a Iudaeis passos, tamen non alterius dei

 

 
 
 
 apostolos fuisse quam creatoris. sed monstrato dehinc tempore 
 excidii, cum coepisset uallari exercitibus Hierusalem, signa 
 iam ultimi finis enarrat: solis et lunae siderumque prodigia 
 et in terra angustias nationum obstupescentium uelut a sonitu 
 maris fluctuantis pro expectatione imminentium orbi malorum. 
 quod et ipsae uires caelorum concuti habeant, accipe Iohelem: 
 et dabo prodigia in caelo et in terra sanguinem et 
 ignem et fumi uaporem: sol conuertetur in tenebras 
 et in sanguinem luna, priusquam adueniat dies magnus 
 et inlustris domini. habes et Abacuc: fluminibus disrumpetur 
 terra, uidebunt te et parturient populi: dispergens 
 aquas gressu dedit abyssus sonum suum, 
 sublimitas timoris eius elata est: sol et luna constitit 
 in suo ordine, in lucem coruscationes tuae ibunt, in 
 fulgorem fulgur, scutum tuum: in comminatione tua 
 diminues terram et in indignatione tua depones nationes. 
 conueniunt, opinor, et domini pronuntiationes et prophetarum 
 de concussionibus mundi et orbis, elementorum et 
 nationum. post haec quid dominus? et tunc uidebunt 
 filium hominis uenientem de caelis cum plurima uirtute. 
 cum autem haec fient, erigetis uos et leuabitis 
 capita, quoniam adpropinquabit redemptio uestra, in 
 tempore scilicet regni, de quo subiecta erit ipsa parabola. 
 sic et uos, cum uideritis omnia haec fieri, scitote 
 adpropinquasse regnum dei. hic erit dies magnus domini

 

 
 
 
 et inlustris uenientis de caelis filii hominis secundum Danihelem: 
 ecce cum caeli nubibus tamquam filius hominis 
 adueniens et cetera, et data est illi regia potestas 
 — quam in parabola postulaturus exierat relicta pecunia serais, 
 quae feneraretur, — et uniuersae nationes, — quas promiserat 
 ei in psalmo pater: postula de me, et dabo tibi 
 gentes hereditatem tuam — et gloria omnis seruiens 
 illi et potestas eius aeterna, quae non auferetur, et 
 regnum eius, quod non corrumpetur, quia nec morientur 
 in illo nec nubent, sed erunt sicut angeli. de eodem aduentu 
 filii hominis et fructu eius apud Abacuc: existi in salutem 
 populi tui ad saluos faciendos christos tuos, erecturos 
 scilicet se et capita leuaturos in tempore regni redemptos. 
 igitur cum et haec, quae sunt promissionum, proinde conueniant 
 sicut et illa, quae sunt concussionum, ex consonantia 
 propheticarum et dominicarum pronuntiationum nullam hic 
 poteris interstruere distinctionem, ut concussiones quidem 
 referas ad creatorem. saeuitiae scilicet deum, quas nec sinere, 
 nedum expectare deberet deus optimus, promissiones uero deo 
 optimo deputes, quas creator ignorans illum non prophetasset. 
 aut si suas prophetauit, non distantes a promissionibus Christi 
 (tui). par erit in liber(ali)tate optimo deo, nec plus uidebitur a 
 Christo tuo repromitti quam a meo filio hominis. ipsum decursum 
 scripturae euangelicae ab interrogatione discipulorum usque 
 ad parabolam fici ita inuenies contextu sensus filio hominis 
 hinc atque illinc adhaerere, ut in illum compingat et tristia 
 et laeta et concussiones et promissiones nec possis separare

 

 
 
 
 ab illo alteram partem. unius enim filii hominis aduentu constituto 
 inter duos exitus concussionum et promissionum necesse 
 est ad unum pertineant filium hominis et incommoda 
 nationum et uota sanctorum, quia ita positus est in medio, 
 ut communis (sit) exitibus ambobus, alterum conclusurus aduentu 
 suo, id est incommoda nationum, alterum incipiens, id est uota 
 sanctorum, ut, siue mei Christi concesseris aduentum filii 
 hominis, quo mala imminentia ei reputes, quae aduentum eius 
 antecedunt, cogaris etiam bona ei adscribere, quae ab aduentu 
 eius oriuntur, *** cogaris mala quoque ei deputare. quae 
 aduentum eius antecedunt. tam enim mala cohaerent aduentui 
 filii hominis antecedendo quam et bona subsequendo. quaere 
 igitur, quem ex duobus Christis constituas in persona unius 
 filii hominis, in quam utraque dispositio referatur, aut et 
 creatorem optimum aut et deum tuum asperum dedisti natura. 
 in summa ipsius parabolae considera exemplum: adspicite 
 ficum et arbores omnes; cum fructum protulerint. 
 intellegunt homines aestatem adpropinquasse; sic et 
 uos, cum uideritis haec fieri, scitote in proximo esse 
 regnum dei. si enim fructificationes arbuscularum signum 
 aestiuo tempori praestant antecedendo illud, proinde et conflictationes 
 orbis signum praenotant regni praecedendo illud. 
 omne autem t signum eius est res, cuius est signum, et 
 omni rei ab eo imponitur signum, cuius est res. ita si conflictationes 
 signa sunt regni, sicut fructificationes aestatis, ergo 
 et regnum creatoris est, cuius conflictationes deputantur, quae 
 signa sunt regni. praemiserat oportere haec fieri tam atrocia 
 tam dira deus optimus, certe a prophetis et a lege praedicata:

 

 
 
 
 adeo legem et prophetas non destruebat, cum quae praedicauerant 
 confirmat perfici oportere. Adhuc ingerit non transiturum 
 caelum ac terram, nisi omnia peragantur. quaenam ista? si quae 
 a creatore sunt (praedicata), merito sustinebunt elementa domini 
 \' sui ordinem expungi: si quae a deo optimo, nescio an sustineat 
 caelum et terra perfici quae aemulus statuit. hoc si patietur 
 creator, zelotes deus non est. transeat age nunc caelum et 
 terra, — sic enim dominus eorum destinauit — dum uerbum 
 eius maneat in aeuum, — sic enim et Esaias pronuntiauit — 
 admoneantur et discipuli, ne quando grauentur corda 
 eorum crapula et ebrietate et saecularibus curis et 
 insistat eis repentinus dies ille uelut laqueus, utique 
 oblitis deum ex plenitudine et cogitatione mundi — Moysei 
 erit admonitio —: adeo is liberabit a laqueo diei illius, qui hanc 
 admonitionem retro intulit. Erant et loca alia apud Hierusalem 
 ad docendum, erant et extra Hierusalem ad secedendum. sed 
 enim per diem in templo docebat, ut qui per Osee praedixerat: 
 in templo meo me inuenerunt et illic disputatum 
 est ad eos, ad noctem uero in elaeonem secedebat; sic enim 
 Zacharias demonstrarat: et stabunt pedes eius in monte 
 elaeon. erant horae quoque auditorio competentes; diluculo 
 conueniendum erat, quia per Esaiam cum dixisset: dominus 
 dat mihi linguam disciplinae, adiecit: adposuit mihi 
 mane aurem ad audiendum. si hoc est prophetias dissoluere, 
 quid erit adimplere?

Proinde sciit, et quando pati oporteret eum, cuius passionem 
 lex figura(ra)t. nam ex tot festis Iudaeorum paschae diem 
 elegit in hoc enim sacramentum pronuntiarat Moyses: pascha 
 est domini. ideo et adfectum suum ostendit: concupiscentia 
 concupii pascha edere uobiscum, antequam 
 patiar. o legis destructorem, qui concupierat etiam pascha 
 seruare! nimirum uerbecina illum [in] Iudaica delectarat. an 
 ipse erat, qui, tamquam ouis ad uictimam adduci habens et 
 tamquam ouis coram tondente sic os non aperturus, figuram 
 sanguinis sui salutaris implere concupiscebat? poterat et ab 
 extraneo quolibet tradi, ne dicerem et in hoc psalmum expunctum: 
 qui mecum panem edit leuauit in me plantam. 
 poterat et sine praemio tradi. quanta enim opera traditoris 
 circa eum, qui populum coram offendens nec tradi magis 
 potuisset quam inuadi? sed hoc alii competisset Christo, non 
 qui prophetias adimplebat. scriptum est enim: pro eo quod 
 uenumdederunt iustum. nam et quantitatem et exitum pretii 
 postea Iuda paenitente reuocati et in emptionem dati agri 
 figuli, sicut in euangelio Mathei continetur, Hieremias praecanit: 
 et acceperunt triginta argentea pretium adpretiati 
 — uel honorati - et dederunt ea in agrum figuli. 
 professus itaque se concupiscentia concupisse edere pascha ut 
 suum, — indignum enim, ut quid alienum concupisceret deus — 
 acceptum panem et distributum discipulis corpus suum illum 
 fecit hoc est corpus meum dicendo, id est (figura. corporis

 

 
 
 
 mei\'. figura autem non fuisset nisi ueritatis esset corpus. 
 ceterum uacua res, quod est phantasma, figuram capere non 
 posset. aut si propterea panem corpus sibi finxit, quia corporis 
 carebat uanitatem, ergo panem debuit tradere pro nobis. 
 faciebat ad uanitatem Marcionis, ut panis crucifigeretur. cur 
 autem panem corpus suum appellat et non magis peponem, 
 quem Marcion cordis loco habuit, non intellegens ueterem 
 fuisse istam figuram corporis Christi dicentis per Hieremiam: 
 aduersus me cogitauerunt cogitatum dicentes: uenite. 
 coiciamus lignum in panem eius, scilicet crucem in corpus 
 eius? itaque inluminator antiquitatum, quid tunc uoluerit 
 significasse panem, satis declarauit corpus suum uocans panemsic 
 et in calicis mentione testamentum constituens sanguine 
 suo obsignatum substantiam corporis confirmauit. nullius 
 enim corporis sanguis potest esse nisi carnis. nam et si qua 
 corporis qualitas non carnea opponetur nobis, certe sanguinem 
 nisi carnea non habebit. ita consistet probatio corporis de 
 testimonio carnis, probatio carnis de testimonio sanguinis. ut 
 autem et sanguinis ueterem figuram in uino recognoseas. 
 aderit Esaias: quis, inquit, qui aduenit ex Edom, rubor 
 uestimentorum eius ex Bosor? sic decorus in stola 
 uiolentia cum fortitudine? quare rubra uestimenta 
 tua, et indumenta sicut de foro torcularis, pleno conculcato? 
 spiritus enim propheticus, uelut iam contemplabundus 
 dominum ad passionem uenientem, carne scilicet uestitum 
 ut in ea passum, cruentum habitum carnis in uestimentorum 
 rubore designat, conculcatae et expressae ui passionis 
 tamquam in foro torcularis, quia et inde quasi cruentati

 

 
 
 
 homines de uini rubore descendunt. multo manifestius Genesis 
 in benedictione Iudae, ex cuius tribu carnis census Christi 
 processurus, iam tunc Christum in Iuda deliniabat: lauabit, 
 inquit, in uino stolam suam et in sanguine uuae amictum 
 suum, stolam et amictum carnem demonstrans et uinum 
 sanguinem. ita et nunc sanguinem suum in uino consecrauit 
 qui tunc uinum in sanguinem figurauit.

Vae, ait, per quem traditur filius hominis. ergo 
 iam \'uae* constat imprecationis et comminationis inclamationem 
 intellegendam et irato et offenso deputandam, nisi si ludas 
 impune erat tantum sceleris relaturus. at si impune, uacat 
 \'uae\'; si non impune, utique ab eo puniendus, in quem scelus 
 traditionis admisit. porro si sciens passus est hominem, quem 
 ipse comitatui suo adsciuerat, in tantum scelus ruere, noli 
 iam de creatore circa Adam retractare quae in tuum quoque 
 deum retorquentur: aut ignorasse illum, qui non ex prouidentia 
 obstitit peccaturo, aut obsistere non potuisse, si (non) ignorabat, 
 aut noluisse, si et sciebat et poterat, atque ita malitiosum 
 iudicandum, qui passus sit hominem suum ex delicto perire. 
 suadeo igitur agnoscas potius et in isto creatorem quam parem 
 illi deum optimum aduersus sententiam tuam facias. nam et 
 Petrum praesumptorie aliquid elocutum negationi potius destinando 
 zeloten deum tibi ostendit. debuit etiam osculo tradi, 
 propheticus scilicet Christus, ut eius scilicet filius, qui labiis 
 a populo diligebatur. Perductus in consessum, an ipse esset 
 Christus, interrogatur. de quo Christo Iudaei quaesissent nisi 
 de suo? cur ergo non uel tunc alium eis prodidit? \'ut pati 
 posset\', inquis, id est, ut ille optimus ignorantes adhuc in 
 scelus mergeret. atquin et si dixisset, passurus esset. si dixero

 

 

 

 
 
 
 enim, inquit, uobis, non credetis. porro non credituri perseuerassent 
 in necem eius. et cur non magis passurus esset, 
 si alterius dei ac per hoc aduersarium creatoris (se) manifestasset? 
 ergo non, ut pateretur, alium se tunc quoque supersedit 
 ostendere, sed quoniam ex ore eius confessionem extorquere 
 cupiebant, nec confesso tamen credituri, qui eum ex operibus 
 scripturas adimplentibus agnouisse debuerant. ita eius fuit 
 occultasse se, cui ultro debebatur agnitio. et tamen adhuc eis 
 manum porrigens: abhinc, inquit, erit filius hominis 
 sedens ad dexteram uirtutis dei. suggerebat enim se esse 
 (de) Danihelis prophetia (filium hominis* et de psalmo Dauid 
 (sedentem ad dexteram dei\'. itaque ex isto dicto et scripturae 
 comparatione inluminati, quem se uellet intellegi: ergo, inquiunt, 
 tu dei filius es? cuius dei, nisi quem solum nouerant? 
 cuius dei, nisi quem in psalmo meminerant dixisse filio 
 suo: sede ad dexteram meam? <sed respondit: uos dicitis, 
 quasi: non ego\\ atquin confirmauit id se esse, quod illi dixerant, 
 dum rursus interrogant. unde autem probabis interrogatiuo 
 et non (et) ipsos confirmatiuo pronuntiasse: ergo tu filius dei 
 es, ut, quia oblique ostenderat se per scripturas filium dei 
 intellegendum, sic senserint: \'ergo tu dei es filius\', quod te 
 non uis aperte dicere? atque ita et ille (uos dicitis\' confirmatiue 
 respondit, et adeo sic fuit pronuntiatio eius, ut 
 perseuerauerint in eo, quod pronuntiatio sapiebat.

perductum 
 enim illum ad Pilatum onerare coeperunt, quod se regem

 

 
 
 
 diceret Christum, sine dubio (dei filium sessurum ad dei 
 dexteram). ceterum alio eum titulo grauassent, incerti an filium 
 se dei dixisset, (ni)si ('uos s dicitis* sic pronuntiasset, hoc se 
 esse, quod dicerent. Pilato quoque interroganti: tu es Christus? 
 proinde: tu dicis, ne metu potestatis uideretur amplius 
 respondisse, (respondit.) Constitutus est igitur dominus in iudicio 
 — et statuit in iudicio populum suum; ipse dominus 
 in iudicium uenit cum presbyteris et archontibuspopuli, 
 secundum Esaiam — atque exinde omne scriptum passionis 
 suae impleuit: tumultuatae suntibidem nationes et populi 
 meditati suntinania; adstiterunt reges terrae etarchontes 
 congregati sunt in unum aduersus dominum et aduersus 
 Christum eius: \'nationes\' Romani qui cum Pilato 
 fuerant; \'populi\' tribus Israhelis; (reges) in Herode, (archontes) in 
 summis sacerdotibus. nam et Herodi uelut munus a Pilato missus 
 Osee uocibus fidem reddidit. de Christo enim prophetauerat: 
 et uinctum eum ducent xenium regi. delectatus est 
 denique Herodes uiso Iesu nec uocem ullam ab eo audiuit. 
 tamquam agnus enim ante tondentem sic non aperuit 
 os suum, quia dominus dederat illi linguam disciplinae, ut 
 sciret, quando eum oporteret proferre sermonem, illam scilicet 
 linguam, quam in psalmo adglutinatam gutturi suo tunc probabat 
 non loquendo. Et Barrabas quidem nocentissimus uita 
 ut bonus donatur, Christus uero iustissimus ut homicida morti 
 expostulatur. sed et duo scelesti circumfiguntur illi, ut inter 
 iniquos scilicet deputaretur. uestitum plane eius a militibus 
 diuisum partim, (partim) sorti concessum Marcion abstulit

 

 

 
 
 
 respiciens psalmi prophetiam: dispertiti sunt sibi uestimenta 
 mea et in uestitum meum sortem miserunt. 
 aufer igitur et crucem ipsam. idem enim psalmus de ea non 
 tacet: foderunt manus meas et pedes. totus in illo exitus 
 legitur: circumdederunt me canes, synagoga maleficorum 
 circumuallauit me. omnes, qui spectabant me, 
 naso inridebant me; locuti sunt labiis et capita mouerunt: 
 sperauit in deum, liberet eum. quo iam testimonium 
 uestimentorum? habe falsi tui praedam: totus psalmus 
 uestimenta sunt Christi. Ecce autem et elementa concutiuntur. 
 dominus enim patiebatur ipsorum. ceterum aduersario laeso 
 caelum luminibus loruisset, magis sol radiis insultasset, magis 
 dies stetisset, libenter spectans pendentem in patibulo Christum 
 Marcionis. haec argumentata quoque mihi competissent, et si 
 non fuissent praedicata: caelum, inquit Esaias, uestiam 
 tenebris; hic erit dies, de quo et Amos: et erit die illa, 
 dicit dominus, occidet sol meridie — habes et horae 
 sextae significationem — et contenebrabit super terram. 
 scissum est et templi uelum, angeli eruptione derelinquentis 
 filiam Sionis tamquam in uinea speculam et in cucumerario 
 casulam.s o quantum perseuerauit etiam tricesimo psalmo 
 Christus ipsum reddere! uociferatur ad patrem: ***, ut et 
 moriens ultima uoce prophetas adimpleret. hoc dicto expirauit. 
 quis? spiritus semetipsum an caro spiritum? sed spiritus 
 semetipsum expirare non potuit. alius est qui expirat, alius

 

 
 
 
 qui expiratur. si spiritus expiratur, ab alio expiretur necesse 
 est. quodsi solus spiritus fuisset, discessisse potius diceretur 
 quam expirasse. quis igitur expirat spiritum nisi caro, quae 
 et spirat quando illum habet et ita eum cum amittit expirat? 
 denique si caro non fuit, sed phantasma carnis, phantasma 
 autem spiritus fuit, spiritus autem semetipsum expirauit et expirando 
 discessit, sine dubio phantasma discessit, cum spiritus, 
 qui erat phantasma, discessit, et nusquam comparuit phantasma 
 cum spiritu. nihil ergo remansit in ligno, nihil pependit etiam 
 post expirationem, nihil de Pilato postulatum, nihil de patibulo 
 detractum, nihil sindone inuolutum, nihil sepulcro nouo conditum? 
 atquin non nihil. quid ergo illud fuit? si phantasma, 
 adhuc ergo inerat et spiritus. si discesserat spiritus, ergo 
 abstulerat phantasma. superest impudentiae haereticae dicere 
 phantasma illic phantasmatis remansisse; sed scilicet Ioseph 
 corpus fuisse nouerat quod tota pietate tractauit, ille 
 Ioseph, qui non consenserat in scelere Iudaeis, beatus uir, 
 qui non abiit in consilio impiorum et in uia peccatorum 
 non stetit et in cathedra pestium non sedit.

Oportuerat etiam sepultorem domini prophetari ac iam 
 tunc merito benedici, si nec mulierum illarum officium praeterit 
 prophetia, quae ante lucem conuenerunt ad sepulcrum cum 
 odorum paratura. de hoc enim per Osee: et quaerent, inquit, 
 faciem meam; ante lucem uigilabunt ad me dicentes: 
 eamus et conuertamur ad dominum, quia ipse eripuit 
 [dixit] et curabit nos, percussit et miserebitur nostri,

 

 
 
 
 sanabit nos post biduum, in die tertia resurgemus. 
 quis enim haec non credat in recogitatu mulierum illarum 
 uolutata inter dolorem praesentis destitutionis, qua percussae 
 sibi uidebantur a domino, et spem resurrectionis ipsius, qua 
 restitutuiri se arbitrabantur? corpore autem non inuento sublata 
 erat sepultura eius de medio secundum Esaiam. sed et duo 
 ibidem angeli apparuerunt. tot fere laterensibus uti solebat in 
 duobus testibus consistens dei sermo. reuertentes quoque a 
 sepulcro mulieres et ab illa angelorum uisione prospiciebatEsaias: 
 mulieres, inquit, [uenite] uenientes a uisione, uenite, ad 
 renuntiandam scilicet domini resurrectionem. Bene autem,I 
 quod incredulitas discipulorum perseuerabat, ut in finem usque 
 defensio nostra consisteret Christum legum non alium se 
 discipulis edidisse quam prophetarum. nam cum duo ex illis 
 iter agerent et dominus eis adhaesisset, non comparens quod 
 ipse esset, etiam dissimulans de conscientia rei gestae: nos 
 autem putabamus, inquiunt, ipsum esse redemptorem 
 Israhelis, utique suum Christum, id est creatoris. adeo nec 
 alium se ediderat illis. ceterum non existimarent eum creatoris,I 
 et cum creatoris existimaretur, non sustinuisset hanc de se 
 existimationem, si non is esset, qui existimabatur. aut ipse! 
 erit auctor erroris et praeuaricator ueritatis aduersus dei optimi 
 titulum. sed nec post resurrectionem alium se eis ostendit 
 quam quem existimatum sibi dixerant. plane inuectus est in 
 illos: o insensati et tardi corde in non credendo omnibus, 
 \'quae locutus est ad uos.\' quaenam locutus? alterius 
 se dei esse? proba, et manus dedo. an eadem et angeli

 

 
 
 
 ad mulieres: rememoramini, quae locutus sit uobis in 
 Galilaea dicens, quod oportet tradi filium hominis et 
 crucifigi et tertia die resurgere? et quare oportebat, nisi 
 quia ita a deo creatore scriptum? igitur increpuit illos ut 
 de sola passione scandalizatos et ut dubios de fide resurrectionis 
 adnuntiatae sibi a feminis, per quae non crediderant 
 ipsum fuisse, quem existimauerant. itaque quod existimauerant, 
 id uolens credi se eum se confirmabat, quem existimauerant, 
 creatoris scilicet Christum, redemptorem Israhelis. De corporis 
 autem ueritate quid potest clarius? cum haesitantibus eis, ne 
 phantasma esset, immo phantasma credentibus: quid turbati 
 estis? (in quit,) et quid cogitationes subeunt in corda 
 uestra? uidete manus meas et pedes, quia ipse ego 
 sum, quoniam spiritus ossa non habet, sicut me habentem 
 uidetis. et Marcion quaedam contraria sibi illa, credo, 
 industria eradere de euangelio suo noluit, ut ex his, quae 
 eradere potuit nec erasit, illa, quae erasit, aut negetur erasisse 
 aut merito erasisse dicatur; nec parcit nisi eis, quae non 
 minus aliter interpretando quam delendo subuertit. uult itaque 
 sic dictum: spiritus ossa non habet, sicut me uidetis 
 habentem, quasi ad spiritum referatur sicut me uidetis 
 habentem, id est non habentem ossa, sicut et spiritus. et 
 quae ratio tortuositatis istius, cum simpliciter pronuntiare 
 potuisset:. \'quia spiritus ossa non habet, sicut me uidetis non 
 habentem\'? cur autem inspectui eorum manus et pedes suos 
 offert, quae membra ex ossibus constant, si ossa non habebat?

 

 
 
 
 cur adicit: et scitote, quia ego sum, quem scilicet corporeum 
 retro nouerant? aut si phantasma erat usquequaque, 
 cur illos phantasma credentes increpabat? atquin adhuc eis 
 non credentibus propterea cibum desiderauit, ut se ostenderet 
 etiam dentes habere. 
 
 
 Impleuimus, ut opinor, sponsionem. exhibuimus legum 
 Christum prophetarum doctrinis sententiis adfectibus sensibus 
 uirtutibus passionibus etiam resun-ectione non alium quam 
 creatoris, siquidem et apostolos mittens ad praedicandum 
 uniuersis nationibus in omnem terram exire sonum eorum et 
 in terminos terrae uoces eorum psalmum adimplendo praecepit. 
 misereor tui, Marcion; frustra laborasti. Christus enim Iesus 
 in euangelio tuo meus est.

Nihil sine origine nisi deus solus. quae quantum praecedit 
 in statu omnium rerum, tantum praecedat necesse est 
 etiam in retractatu earum, ut constare de statu possit, quia 
 nec habeas dispicere quid quale sit, nisi certus an sit, cum 
 cognoueris unde sit. et ideo ex opusculi ordine ad hanc materiam 
 deuolutus apostoli quoque Pauli originem a Marcione 
 desidero, nouus aliqui discipulus nec ullius alterius auditor, 
 qui nihil interim credam nisi nihil temere credendum, temere 
 porro credi quodcumque sine originis agnitione credetur, quique 
 dignissime ad sollicitudinem redigam istam inquisitionem, cum 
 is mihi adfirmatur apostolus, quem in albo apostolorum apud 
 euangelium non deprehendo. denique audiens postea eum a 
 domino adlectum iam in caelis quiescente, quasi improuidentiam 
 existimo, si non ante sciit illum sibi necessarium Christus, 
 sed iam ordinato officio apostolatus et in sua opera dimisso

 

 
 
 
 ex incursu, non ex prospectu adiciendum existimauit, necessitate, 
 ut ita dixerim, non uoluntate. quamobrem, Pontice 
 nauclere, si numquam furtiuas merces uel inlicitas in acatos 
 tuas recepisti, si numquam omnino onus auertisti uel adulterasti, 
 +cautior utique et fidelior in dei rebus edas uelim nobis, quo 
 symbolo susceperis apostolum Paulum, quis illum tituli 
 charactere percusserit, quis transmiserit tibi, quis imposuerit, 
 ut possis eum constanter exponere. ne illius probetur, qui 
 omnia apostolatus eius instrumenta protulit, \'ipse se\', inquit, 
 \'apostolum est professus, et quidem non ab hominibus nec 
 per hominem, sed per legum Christum\'. plane profiteri potest 
 semetipsum quis, uerum professio eius alterius auctoritate 
 conficitur. alius scribit alius subscribit, alius obsignat alius 
 actis refert. nemo sibi et professor et testis est. praeter haec 
 utique legisti multos uenturos, qui dicant: ego sum Christus. 
 si est qui se Christum mentiatur, quanto magis qui se apostolum 
 praedicet Christi? adhuc ego in persona discipuli et 
 inquisitoris conuersor, ut iam hinc et fidem tuam obtundam, 
 qui unde eam probes non habes, et impudentiam suffundam, 
 qui uindicas et unde possis uindicare non recipis. sit Christus, 
 sit et apostolus nunc alterius, dum non probantur nisi 
 de instrumento creatoris. nam mihi Paulum etiam Genesis 
 olim repromisit. inter illas enim figuras et propheticas super 
 filios suos benedictiones Iacob, cum ad Beniamin direxisset: 
 Beniamin, inquit, lupus rapax; ad matutinum comedet 
 adhuc et ad uesperam dabit escam. ex tribu enim Beniamin 
 oriturum Paulum prouidebat, lupum rapacem ad matutinum 
 comedentem, id est prima aetate uastaturum pecora

 

 
 
 
 domini ut persecutorem ecclesiaium, dehinc ad uesperam 
 escam daturum, id est deuergente iam aetate oues Christi 
 educaturum ut doctorem nationum. nam et Saulis primo 
 asperitas insectationis erga Dauid, dehinc paenitentia et satisfactio, 
 bona pro malis recipientis, non aliud portendebat quam 
 Paulum in Saule secundum tribus et legum in Dauid secundum 
 uirginis censum. haec figurarum sacramenta si tibi displicent, 
 certe Acta Apostolorum hunc mihi ordinem Pauli 
 tradiderunt, a te quoque non negandum. inde apostolum ostendo 
 persecutorem non ab hominibus neque per hominem, inde et 
 ipsi credere inducor, inde te a defensione eius expello nec 
 timeo dicentem: tu ergo negas apostolum Paulum? non blasphemo 
 quem tueor. nego, ut te probare compellam; nego, ut 
 meum esse conuincam. aut, si ad nostram fidem spectas, recipe 
 quae eam faciunt; si ad tuam prouocas, ede quae eam praestruunt. 
 aut proba esse quae credis aut, si non probas, quomodo 
 credis? aut qualis es aduersus eum credens, a quo solo 
 probatur esse quod credis? habe nunc et apostolum de meo 
 sicut et Christum, quam meum apostolum quam et Christum: 
 isdem et hic dimicabimus lineis, in ipso gradu prouocabimus 
 praescriptionis, oportere scilicet et apostolum, qui creatoris 
 negetur immo et aduersus creatorem proferatur, nihil docere, 
 nihil sapere, nihil uelle secundum creatorem, et inprimis tanta 
 constantia alium deum edicere, quanta a lege creatoris abrupit. 
 neque enim uerisimile est, ut auertens a Iudaismo non 
 pariter ostenderet, in cuius dei fidem auerteret, quia nemo 
 transire posset a creatore nesciens, ad quem transeundum sibi 
 esset. siue enim Christus iam alium deum reuelauerat, sequebatur 
 etiam apostoli testatio, uel ne non eius dei apostolus

 

 
 
 
 haberetur, quem Christus reuelauerat, et quia non licebat 
 abscondi ab apostolo qui iam reuelatus fuisset a Christo; siue 
 nihil tale de deo Christus reuelauerat, [at] tanto magis ab apostolo 
 debuerat reuelari qui iam non posset ab alio, non credendus 
 sine dubio, si nec ab apostolo reuelatus. quod idcirco 
 praestruximus, ut iam hinc profiteamur nos proinde probaturos 
 nullum alium deum ab apostolo circumlatum, sicut probauimus 
 nec a Christo, ex ipsis utique epistolis Pauli, quas proinde 
 mutilatas etiam de numero forma iam haeretici euangelii 
 praeiudicasse debebit.

Principalem aduersus Iudaismum epistolam nos quoque 
 confitemur quae Galatas docet. amplectimur etenim 
 omnem illam legis ueteris amolitionem, ut et ipsam de creatoris 
 uenientem dispositione, sicut saepe iam in isto ordine 
 tractauimus de praedicata nouatione a prophetis dei nostri. 
 quodsi creator quidem uetera cessura promisit, nouis scilicet 
 orituris, Christus uero tempus distinx(it decess)ionis istius, — 
 lex et prophetae usque ad Iohannem — terminum in 
 Iohanne statuens inter utrumque ordinem desinentium exinde 
 ueterum et incipientium nouorum, necessarie et apostolus in 
 Christo post Iohannem reuelato uetera infirmat, noua uero 
 confirmat, atque ita non alterius dei fidem curat quam creatoris, 
 apud quem et uetera decessura praedicabantur. igitur 
 et legis destructio et euangelii aedificatio pro me faciunt in 
 ista quoque epistola ad eam Galatarum praesumptionem pertinentes, 
 qua praesumebant Christum, ut puta creatoris, salua 
 creatoris lege credendum, quod adhuc incredibile uideretur 
 legem a suo auctore deponi. porro, si omnino alium deum 
 ab apostolo audissent, ultro utique scissent abscedendum sibi

 

 
 
 
 esse a lege eius dei, quem reliquissent alium secuti. quis 
 enim expectaret diutius discere, quod nonam deberet sectari 
 disciplinam qui nouum deum recepisset? immo quia eadem 
 quidem diuinitas praedicabatur in euangelio, quae semper nota 
 fuerat in lege, disciplina uero non eadem, hic erat totus 
 quaestionis status, an lex creatoris ab euangelio deberet excludi 
 in Christo creatoris. denique aufer hunc statum, et uacat 
 quaestio. uacante autem quaestione, ultro omnibus agnoscentibus 
 discedendum sibi esse ab ordine creatoris per fidem dei 
 alterius, nulla apostolo materia competisset id tam presse 
 doctadi, quod ultro fides ipsa dictasset. igitur tota intentio 
 epistolae istius nihil aliud docet quam legis decessionem 
 uenientem de creatoris dispositione, ut adhuc suggeremus. si 
 item nullius noui dei exerit mentionem, quod nusquam magis 
 fecisset quam in ista materia, ut rationem scilicet ablegandae 
 legis unica hac et sufficientissima definitione proponeret nouae 
 diuinitatis, apparet quomodo scribat: miror uos tam cito 
 transferri ab eo, qui uos uocauit in gratiam, ad aliud 
 euangelium, ex conuersatione aliud, non ex religione, ex 
 disciplina, non ex diuinitate, quoniam quidem euangelium 
 Christi a lege euocare deberet ad gratiam, non a creatore ad 
 alium deum. nemo enim illos mouerat a creatore, ut uiderentur 
 sic ad aliud euangelium transferri, quasi dum ad creatorem 
 transferuntur. nam et adiciens, quod aliud euangelium omnino 
 non esset, creatoris confirmat id, quod esse defendit. si enim 
 et creator euangelium repromittit dicens per Esaiam: ascende 
 in montem excelsum qui euangelizas Sioni, extolle 
 uocem in ualentia tua qui euangelizas Hierusalem; 
 item ad apostolorum personam: quam tempestiui pedes

 

 
 
 
 euangelizantium pacem, euangelizantium bona, utique 
 et nationibus euangelizantium, quoniam et: in nomine eius, 
 inquit, nationes sperabunt, Christi scilicet, cui ait: posui 
 te in lumen nationum, est autem euangelium etiam dei 
 noui, quod uis tunc ab apostolo defensum, iam ergo duo sunt 
 euangelia apud duos deos, et mentitus erit apostolus dicens, 
 quod aliud omnino non est, cum sit et aliud, cum sic suum 
 euangelium defendere potuisset, ut potius demonstraret, non 
 ut unum determinaret. sed fortasse, ut hinc fugias: (et ideo\', 
 dices, subtexuit: licet angelus de caelo aliter euangelizauerit, 
 anathema sit, quia et creatorem sciebat euangelizaturum'). 
 rursus ergo te implicas. hoc est enim, quo adstringeris: 
 duo enim euangelia confirmare non est eius, qui aliud 
 iam negarit. tamen lucet sensus eius, qui suam praemisit 
 personam: sed et si nos aut angelus de caelo aliter 
 euangelizauerit. uerbi enim gratia dictum est. ceterum si 
 nec ipse aliter euangelizaturus, utique nec angelus. ita angelum 
 ad hoc nominauit, quo multo magis hominibus non esset credendum, 
 quando nec angelo, [et nec apostolo] non < quo> angelum 
 ad euangelium referret creatoris. Exinde decurrens ordinem 
 conuersionis suae de persecutore in apostolum scripturam 
 Apostolicorum confirmat, apud quam ipsa etiam epistulae istius 
 materia recognoscitur, intercessisse quosdam, qui dicerent 
 circumcidi oportere et obseruandam esse Moysi legem, tunc 
 apostolos de ista quaestione consultos ex auctoritate spiritus 
 renuntiasse non esse imponenda onera hominibus, quae patres 
 ipsi non potuissent sustinere. quodsi et ex hoc congruunt 
 Paulo Apostolorum Acta, cur ea respuatis iam apparet, ut

 

 
 
 
 deum scilicet non alium praedicantia quam creatorem nec 
 Christum alterius quam creatoris, quando nec promissio spiritus 
 sancti aliunde probetur exhibita quam de instrumento 
 Actorum, quae utique uerisimile non est ex parte quidem 
 apostolo conuenire, cum ordinem eius secundum ipsius testimonium 
 ostendunt, ex parte uero dissidere, cum diuinitatem 
 in Christo creatoris adnuntiant, ut praedicationem quidem 
 apostolorum non sit secutus Paulus, qui formam ab eis dedocendae 
 legis accepit.

Denique ad patrocinium Petri ceterorumque apostolorum 
 ascendisse Hierosolyma post annos quatuordecim scribit, ut 
 conferret cum illis de euangelii sui regula, ne in uacuum tot 
 annis cucurrisset aut curreret, si quid scilicet citra formam 
 illorum euangelizaret. adeo ab illis probari et constabiliri 
 desiderarat, quos, si quando, uultis Iudaismi magis adfines 
 subintellegi. cum uero nec Titum dicit circumcisum, iam incipit 
 ostendere solam circumcisionis quaestionem ex defensione adhuc 
 legis concussam ab eis, quos propterea falsos et superinducticios 
 fratres appellat, non aliud statuere pergentes quam perseuerantiam 
 legis, ex fide sine dubio integra creatoris, atque 
 ita peruertentes euangelium, non interpolatione scripturae, qua 
 Christum creatoris effingerent, sed retentione ueteris disciplinae, 
 ne legem creatoris excluderent. ergo propter falsos, inquit, 
 superinducticios fratres, qui subintrauerant ad speculandam 
 libertatem nostram, quam habemus in Christo,

 

 
 
 
 ut nos subigerent seruituti, t nec ad horam cessimus 
 subiectioni. intendamus enim et sensui ipsi et causae eius, 
 et apparebit uitiatio scripturae. cum praemittit: sed nec 
 Titus, qui mecum erat, cum esset Graecus, coactus 
 est circumcidi, dehinc subiungit: propter superinducticios 
 falsos fratres et reliqua, contrarii utique facti incipit 
 reddere rationem, ostendens propter quid fecerit quod nec 
 fecisset, [nec ostendisset] si illud, propter quod fecit, non 
 accidisset. denique dicas uelim, si non subintroissent falsi illi 
 fratres ad speculandam libertatem eorum, cessissent subiectioni? 
 non opinor. ergo cesserunt, quia fuerunt propter quos 
 cederetur. hoc enim rudi fidei et adhuc de legis obseruatione 
 suspensae competebat, ipso quoque apostolo ne in uacuum 
 cucurrisset aut curreret suspecto. itaque frustrandi erant falsi 
 fratres, speculantes libertatem Christianam, ne ante eam in 
 seruitutem abducerent ludaismi quam sciret se Paulus non (in) 
 uacuum cucurrisse, quam dexteras ei darent antecessores, quam 
 ex c(ons)ensu eorum in nationes praedicandi munus subiret. 
 necessario igitur cessit ad tempus, et sic ei ratio constat Timotheum 
 circumcidendi et rasos introducendi in templum, quae 
 in Actis eduntur, adeo uera, ut apostolo consonent profitenti 
 factum se Iudaeis Iudaeum, ut Iudaeos lucrifaceret, et sub 
 lege agentem propter eos, qui sub lege agerent, sic et propter

 

 
 
 
 superinductos illos, et omnibus nouissime omnia factum, ut 
 omnes lucraretur. si haec quoque intellegi ex hoc postulant. 
 id quoque nemo dubitabit, eius dei et Christi praedicatorem 
 Paulum, cuius legem, quamuis excludens, interim tamen pro 
 temporibus admiserat, statim amoliendam, si nouum deum 
 protulisset. bene igitur, quod et dexteras Paulo dederunt 
 Petrus et Iacobus et Iohannes et de officii distributione 
 pepigerunt, ut Paulus in nationes, illi in circumcisionem. 
 tantum ut meminissent egenorum: et hoc secundum legem 
 creatoris, pauperes et egenos fouentis, sicut in euangelii uestri 
 retractatu probatum est. adeo constat de lege sola fuisse 
 quaestionem, dum ostenditur quid ex lege custodiri conuenerit. 
 \'sed reprehendit Petrum non recto pede incedentem ad euangelii 
 ueritatem\'. plane reprehendit, non ob aliud tamen quam 
 ob inconstantiam uictus, quem pro personarum qualitate 
 uariabat, timens eos, qui erant ex circumcisione, non ob aliquam 
 diuinitatis diuersitatem, de qua et aliis in faciem restitisset 
 qui de minore causa conuersationis ambiguae Petro ipsi non 
 pepercit, si quomodo Marcionitae uolunt credi(disset.) De 
 cetero pergat apostolus negans ex operibus legis iustificari 
 hominem sed ex fide, eius dumtamen dei, cuius et lex. nec 
 enim laborasset fidem a lege discernere, quam diuersitas ipsius 
 diuinitatis ultro discreuisset, si fuisset. merito non reaedificabat 
 quae destruxit. destrui autem lex habuit, ex quo uox Iohannis 
 clamauit in eremo: parate uias domini, ut fierent riui et 
 colles et montes repleti et humiliati et tortuosa et aspera 
 in rectitudinem et in campos, id est legis difficultates in

 

 
 
 
 euangelii facilitates. meminerat iam et psalmi esse tempus: 
 disrumpamus a nobis uincula eorum et abiciamus a 
 nobis iugum ipsorum, ex quo tumultuatae sunt gentes 
 et populi meditati sunt inania, adstiterunt reges 
 terrae et magistratus congregati sunt in unum aduersus 
 dominum et aduersus Christum ipsius, ut iam ex fidei 
 libertate iustificaretur homo, non ex legis seruitute, quia iustus 
 ex fide uiuit. quod si prophetes Abacuc pronuntiauit, habes 
 et apostolum prophetas confirmantem, sicut et Christus. eius 
 ergo dei erit fides, in qua uiuet iustus, cuius et lex, in qua 
 non iustificatur operarius. Proinde si in lege maledictio est, 
 in fide uero benedictio, utrumque habes propositum apud 
 creatorem: ecce posui, inquit, ante te maledictionem et 
 benedictionem. non potes distantiam uindicare - quae etsi rerum 
 est, non ideo auctorum — quae ab uno auctore proponitur. 
 cur autem Christus factus sit pro nobis maledictio, ipso apostolo 
 edocente, manifestum est, quam nobiscum faciat, id est 
 secundum fidem creatoris. neque enim quia creator pronuntiauit: 
 maledictus omnis ligno suspensus, ideo uidebitur 
 alterius dei esse Christus et idcirco a creatore iam tunc in 
 lege maledictus. aut quomodo praemaledixisset eum creator, 
 quem ignorabat? cur autem non magis competat creatori filium 
 suum dedisse maledictioni suae quam illi deo tuo subdidisse 
 maledictioni, et quidem pro homine alieno? denique si atrox 
 uidetur hoc in creatore circa filium, proinde tuo in deo; si 
 uero rationale et in tuo, proinde et in meo, et magis in meo.

 

 

 

 
 
 
 facilius enim credetur eius esse per maledictionem Christi 
 benedictionem prospexisse homini, qui et maledictionem aliquando 
 et benedictionem proposuerit ante hominem, quam qui 
 neutrum umquam sit apud te professus. \'accipimus igitur 
 benedictionem spiritalem per fidem,\' inquit: ex qua scilicet 
 uiuit iustus secundum creatorem. hoc est ergo, quod dico: 
 eius dei fidem esse, cuius est forma gratiae fides. Sed 
 et cum adicit: omnes enim filii estis fidei, ostenditur, 
 quid supra haeretica industria eraserit: mentionem scilicet 
 Abrahae, qua nos apostolus filios Abrahae per fidem adfirmat, 
 secundum quam mentionem hic quoque (filios fidei\' notauit. 
 ceterum quomodo filii fidei? et cuius fidei, si non Abrahae? 
 si enim Abraham deo credidit et deputatum est (ei) iustitiae 
 atque exinde pater multarum nationum meruit nuncupari, nos 
 autem, credendo deo magis ***, proinde iustificamur, sicut 
 Abraham, et uitam proinde consequimur, sicut iustus ex fide 
 uiuit: sic fit, ut et supra filios nos Abrahae pronuntiarit, qua 
 patris fidei, et hic filios fidei, per quam Abraham pater nationum 
 fuerat repromissus. ipsum quod fidem a circumcisione 
 reuocabat, nonne Abrahae filios constituere quaerebat, qui in 
 carnis integritate crediderat? denique alterius dei fides ad 
 formam dei alterius non potest admitti, ut credentes iustitiae 
 deputet, ut iustos (ex fide) uiuere faciat, ut nationes filios 
 fidei dicat. totum hoc eius est, apud quem ante iam notum 
 est.

Sub eadem Abrahae mentione, dum ipso sensu reuincatur.

 

 
 
 
 adhuc, inquit, secundum hominem dico: dum essemus 
 paruuli, sub elementis mundi eramus positi 
 ad deseruiendum eis. atquin non est hoc humanitus dictum, 
 non enim exemplum est, sed ueritas. quis enim paruulus — 
 utique sensu, quod sunt nationes — non elementis subiectus 
 est mundi, quae pro deo suspicit? illud autem fuit, quod 
 tum secundum hominem dixit: sed tamen testamentum hominis 
 nemo spernit aut superordinat. exemplo enim humani 
 testamenti permanentis diuinum tuebatur: Abrahae dictae 
 sunt promissiones et semini eius. non dixit \'seminibus*, 
 quasi pluribus, sed \'semini\' tamquam uni, quod est 
 Christus. erubescat spongia Marcionis! nisi quod ex abundanti 
 retracto quae abstulit, cum ualidius sit illum ex his 
 reuinci, quae seruauit. cum autem euenit impleri tempus, 
 misit deus filium suum, utique is, qui etiam ipsorum 
 temporum deus est, quibus saeculum constat, qui signa quoque 
 temporum ordinauit, soles et lunas et sidera et stellas, qui 
 filii denique sui reuelationem in extremitatem temporum et 
 disposuit et praedicauit: in nouissimis diebus erit manifestus 
 mons domini, et: in nouissimis diebus effundam 
 de meo spiritu in omnem carnem, secundum Iohelem. 
 ipsius erat sustinuisse tempus impleri, cuius erat etiam finis 
 temporis sicut initium. ceterum deus ille otiosus nec operationis 
 nec praedicationis ullius atque ita nec temporis alicuius, 
 quid omnino egit, quod efficeret tempus impleri et iam implendum 
 sustineri? si nihil, satis uanum est, ut creatoris tempora

 

 

 
 
 
 sustinuerit seruiens creatori. cui autem rei misit filium suum? 
 ut eos, qui sub lege erant, redimeret - hoc est ut efficeret 
 tortuosa in uiam rectam et aspera in uias leues 
 secundum Esaiam, ut uetera transirent et noua orirentur: lex 
 noua ex Sion et sermo domini ex Hierusalem — et ut 
 adoptionem filiorum acciperemus, utique nationes, quae 
 filii non eramus. et ipse enim erit lux nationum et in 
 nomine eius nationes sperabunt. itaque ut certum esset 
 nos filios dei esse, misit spiritum suum in corda nostra 
 clamantem: abba, pater. in nouissimis enim, inquit, 
 diebus effundam de meo spiritu in omnem carnem. 
 cuius gratia, nisi cuius et promissio gratiae? quis pater, nisi 
 qui et factor? post has itaque diuitias non erat reuertendum 
 ad infirma et mendica elementa. elementa autem apud Romanos 
 quoque etiam primae litterae solent dici. non ergo per mundialium 
 elementorum derogationem a deo eorum auertere 
 cupiebat, — etsi dicendo supra: (si ergo his, qui in natura 
 sunt dei, seruitis,\' physicae, id est naturalis, superstitionis 
 elementa pro deo habentis suggillat errorem, nec sic tamen 
 elementorum deum taxans — sed quae uelit intellegi elementa, 
 primas scilicet litteras legis, ipse declarat: dies obseruatis 
 at menses et tempora et annos. et sabbata, ut opinor, et 
 caenas puras et ieiunia et dies magnos. cessare enim ab his 
 quoque, sicut et circumcisione, oportebat ex decretis creatoris. 
 qui et per Esaiam: neomenias uestras et sabbata et diem 
 magnum non sustinebo, ieiunium etferias etcaerimonia 
 uestra odit anima mea; et per Amos: odi, reieci

 

 
 
 
 caerimonias uestras, et non odorabor in frequentiis uestris; 
 item per Osee: auertam uniuersas iocunditates eius et 
 caerimonia eius et sabbata et neomenias eius et omnes 
 frequentias eius. \'quae ipse constituerat,\' inquis, \'erasit*? 
 magis quam alius; aut si alius, ergo ille adiuuit sententiam 
 creatoris, auferens quae et ille damnauerat. sed non huius loci 
 quaestio, cur leges suas creator infregerit. sufficit, quod infracturum 
 probauimus, ut confirmetur nihil apostolum aduersus 
 creatorem determinasse, cum et ipsa amolitio legis a creatore 
 sit. Sed ut furibus solet aliquid excidere de praeda in indicium, 
 ita credo et Marcionem nouissimam Abrahae mentionem 
 dereliquisse, nulla magis auferenda, etsi ex parte conuertit. si 
 enim Abraham duos liberos habuit, unum ex ancilla et 
 alium ex libera, sed qui ex ancilla carnaliter natus est, 
 qui uero ex libera per repromissionem, — quae sunt 
 allegorica (id est aliud portendentia); haec sunt enim 
 duo testamenta (siue\'duae ostensiones\', sicut inuenimus interpretatum): 
 unum a monte Sina in synagogam Iudaeorum 
 secundum legem generans in seruitutem, alium super 
 omnem principatum generans uim dominationemet omne omne 
 nomen quod nominatur, non tantum in hoc aeuo sed 
 et in futuro, in quam repromisimus sanctam ecclesiam, 
 quae est mater nostra — ideoque adicit: propter quod, 
 fratres, non sumus ancillae filii, sed liberae, utique manifestauit 
 et Christianismi generositatem in filio Abrahae ex libera 
 nato allegoriae habere sacramentum, sicut et ludaismi seruitutem 
 legalem in filio ancillae, atque ita eius dei esse utramque

 

 
 
 
 dispositionem, apud quem inuenimus utriusque dispositionis 
 deliniationem. ipsum quod ait: qua libertate Christus nos 
 manumisit, nonne eum constituit manumissorem, qui fuit 
 dominus? alienos enim seruos nec Galba manumisit, facilius 
 liberos soluturus. ab eo igitur praestabitur libertas, apud quem 
 fuit seruitus legis. et merito non decebat manumissos rursus 
 iugo seruitutis, id est legis, adstringi, iam psalmo adimpleto: 
 disrumpamus uincula eorum et abiciamus a nobis 
 iugum ipsorum, postquam archontes congregati sunt 
 in unum aduersus dominum et aduersus Christum 
 ipsius. de seruitute igitur exemptis ipsam seruitutis notam 
 eradere perseuerabat, circumcisionem, ex praedicationis scilicet 
 propheticae auctoritate, memor dictum per Hieremiam: et 
 circumcidimini praeputia cordis uestri; quia et Moyses: 
 circumcidetis duricordiam uestram, id est non carnem. 
 denique si circumcisionem ab alio deo ueniens eicludebat, 
 cur etiam praeputiationem negat quicquam ualere in Christo 
 sicut et circumcisionem? praeferre enim debebat aemulam 
 eius, quam expugnabat, si ab aemulo circumcisionis deo esset. 
 porro, quia et circumcisio et praeputiatio uni deo deputabantur, 
 ideo utraque in Christo uacabant propter fidei praelationem, 
 illius fidei, de qua erat scriptum: et in nomine eius nationes 
 credent, illius fidei, quam dicendo per dilectionem perfici 
 sic quoque creatoris ostendit. siue enim dilectionem dicit 
 quae in deum, et hoc creatoris est: diliges deum ex toto 
 corde tuo et ex tota anima tua et ex totis uiribus 
 tuis, siue quae in proximum, et: proximum tuum

 

 
 
 
 tamquam te creatoris est. Qui autem turbat uos iudicium 
 feret. a quo deo? ab optimo? sed ille non iudicat. a creatore? 
 (sed nec ille damnabit adsertorem circumcisionis\'. quodsi non 
 erit alius, qui iudicet, nisi creator, iam ergo non damnabit 
 legis defensores nisi quia ipse eam cessare constituit. quid 
 nunc, si et confirmat illam ex parte, qua debet? tota enim, 
 inquit, lex in uobis adimpleta est: diliges proximum 
 tuum tamquam te. aut si sic uult intellegi \'adimpleta est\', 
 quasi iam non adimplenda, ergo non uult, diligam proximum 
 tamquam me, ut et hoc cum lege cessauerit? sed perseuerandum 
 erit semper in isto praecepto. ergo lex creatoris etiam 
 ab aduersario probata est, nec dispendium, sed compendium 
 ab eo consecuta est, redacta summa in unum iam praeceptum. 
 sed nec hoc alii magis competit quam auctori. atque adeo 
 cum dicit: onera uestra inuicem sustinete, et sic adimplebitis 
 legem Christi, si hoc non potest fieri nisi quis 
 diligat proximum sibi tamquam se, apparet: diliges proximum 
 tibi tamquam te, per quod auditur: inuicem onera 
 uestra portate, Christi esse legem, quae sit creatoris, atque 
 ita Christum creatoris esse, dum Christi est lex creatoris. Erratis, 
 deus non deridetur. atquin derideri potest deus 
 Marcionis, qui nec irasci nouit nec ulcisci. quod enim seuerit 
 homo, hoc et metet. ergo retributionis et iudicii deus 
 intentat. bonum autem facientes non fatigemur et: dum 
 habemus tempus, operemur bonum. nega creatorem bonum 
 facere praecepisse, et diuersa doctrina sit diuersae diuinitatis. 
 porro si retributionem praedicat, ab eodem erit et corruptionis 
 messis et uitae. tempore autem suo metemus, quia et

 

 
 
 
 Ecclesiasticus: tempus, inquit, omni rei. Sed et mihi, famulo 
 creatoris, mundus crucifixus est, non tamen deus mundi, 
 et ego mundo, non tamen deo mundi. mundum enim quantum 
 ad conuersationem eius posuit, cui renuntiando mutuo 
 transfigimur et inuicem morimur. [persecutores uocat Christi.] 
 cum uero adicit stigmata Christi in corpore suo gestare se 
 — utique corporalia compedum — iam non putatiuam, sed 
 ueram et solidam carnem professus est Christi, cuius stigmata 
 corporalia ostendit.

Praestructio superioris epistolae ita duxit, ut de 
 titulo eius non retractauerim, certus et alibi retractari eum 
 posse, communem scilicet et eundem in epistulis omnibus. 
 quod non utique salutem praescribit eis, quibus scribit, sed 
 gratiam et pacem, non dico: quid illi cum Iudaico adhuc 
 more, destructori Iudaismi? — nam et hodie Iudaei in pacis 
 nomine appellant et retro in scripturis sic salutabant — 
 sed intellego illum defendisse officio suo praedicationem creatoris: 
 quam maturi pedes euangelizantium bona, euangelizantium 
 pacem. euangelizatur enim bonorum, id est 
 gratiae dei pacem, quam praeferendam sciebat. haec cum a 
 deo patre nostro et domino Iesu adnuntians communibus nominibus 
 utatur competentibus nostro quoque sacramento, non 
 puto dispici posse, quis deus pater et dominus Iesus praedicetur 
 nisi ex accidentibus, cui magis competant. primo quidem

 

 
 
 
 patrem deum praescribo non alium agnoscendum quam 
 et hominis et uniuersitatis creatorem et institutorem; porro 
 patri etiam domini nomen accedere ob potestatem, quod et 
 filius per patrem capiat; dehinc gratiam et pacem non solum 
 eius esse, a quo praedicabantur, sed (et) eius, qui fuerit offensus. 
 nec gratia enim fit nisi offensae nec pax nisi belli. et populus 
 autem per disciplinae transgressionem et omne hominum genus 
 per naturae dissimulationem et deliquerat et rebellauerat aduersus 
 creatorem. deus autem Marcionis et quia ignotus non 
 potuit offendi et quia nescit irasci. quae ergo gratia a non 
 offenso? quae pax a non rebellato? Ait crucem Christi stultitiam 
 esse perituris, uirtutem autem et sapientiam dei salutem 
 consecuturis, et ut ostenderet, unde hoc eueniret, adicit: scriptum 
 est enim: perdam sapientiam sapientium et prudentiam 
 prudentium inritam faciam. si haec creatoris 
 sunt et ad causam crucis pertinent stultitiam deputatam, 
 ergo et crux et per crucem Christus ad creatorem pertinebit, 
 a quo praedicatum est quod ad crucem pertinet. aut si creator, 
 qua aemulus, idcirco sapientiam abstulit, ut crux Christi, 
 scilicet aduersarii, stultitia deputetur, ecquomodo potest aliquid 
 ad crucem Christi non sui creator pronuntiasse, quem 
 ignorabat, cum praedicabat? sed et cur apud deum optimum 
 et profusae misericordiae alii salutem referunt, credentes crucem 
 uirtutem et sapientiam dei esse, alii perditionem, quibus 
 Christi crux stultitia reputatur? si non, creatoris est aliquam et 
 populi et humani generis offensam detrimento sapientiae atque 
 prudentiae multasse. hoc sequentia confirmabunt, cum dicit:

 

 
 
 
 nonne infatuauit deus sapientiam mundi? cumque et 
 hic adicit, quare: quoniam in dei sapientia non intellexit 
 mundus per sapientiam deum, boni duxit deus per 
 stultitiam praedicationis saluos facere credentes. sed 
 prius de mundo disceptabo. quatenus subtilissimi haeretici hic 
 uel maxime mundum per dominum mundi interpretantur, nos 
 autem hominem qui sit in mundo intellegimus, ex forma 
 simplici loquelae humanae, qua plerumque id, quod continet, 
 ponimus pro eo, quod continetur: \'circus clamauit\' et 'forum 
 locutum est\' et \'basilica fremuit\', id est qui in his locis rem 
 egerunt. igitur quia homo, non deus mundi in sapientia non 
 cognouit deum, (in) qua cognoscere debuerat, et Iudaeus in 
 sapientia scripturarum et omnis gens in sapientia operum, ideo 
 deus idem, qui sapientia (in sapientia) sua non erat adcognitus, 
 statuit sapientiam hominum stultitia repercutere, saluos faciendo 
 credentes quosque in stultam crucis praedicationem. quoniam 
 Iudaei signa desiderant, qui iam de deo certi esse debuerant, 
 et Graeci sapientiam quaerunt, qui suam scilicet, 
 non dei sapientiam sistunt. ceterum si nouus deus praedicaretur, 
 quid deliquerant Iudaei signa desiderantes, quibus 
 crederent, aut Graeci sapientiam sectantes, cui magis crederent ? 
 ita et remuneratio ipsa in Iudaeos et Graecos et zeloten 
 deum confirmat et iudicem, qui ex retributione aemula et 
 iudice infatuauerit sapientiam mundi. quodsi eius sunt et 
 causae, cuius adhibentur scripturae. ergo de creatore tractans 
 apostolus non intellecto creatori utique docet intellegendo. 
 etiam quod scandalum Iudaeis praedicat Christum, prophetiam 
 super illo consignat creatoris dicentis per Esaiam: ecce posui

 

 
 
 
 in Sion lapidem offensionis et petram scandali. (petra 
 autem fuit Christus\' etiam Marcion seruat. quid est autem 
 stultum dei sapientius hominibus, nisi crux et mors dei? 
 quid infirmum dei fortius hominibus, nisi natiuitas et caro 
 dei? ceterum si nec natus ex uirgine Christus nec carne constructus 
 ac per hoc neque crucem neque mortem uere perpessus est, 
 nihil in illo fuit stultum et infirmum, nec iam stulta mundi 
 elegit deus, ut confundat sapientia, nec infirma mundi 
 elegit deus, ut confundat fortia, nec inhonesta et 
 minima et contemptibilia, quae non sunt, id est quae 
 non uere sunt, ut confundat quae sunt, id est quae uere 
 sunt. nihil enim a deo dispositum uere modicum et ignobile 
 et contemptibile, sed quod ab homine. apud creatorem autem 
 iam uetera stultitiae et infirmitati et inhonestati et pusillitati 
 et contemptui deputari possunt. quid stultius, quid infirmius, 
 quam sacrificiorum cruentorum et holocaustomatum nidorosorum 
 a deo exactio? quid infirmius, quam uasculorum et grabattorum 
 purgatio? quid inhonestius, quam carnis iam erubescentis alia 
 dedecoratio? quid tam humile, quam talionis indictio? quid tam 
 contemptibile, quam ciborum exceptio ? totum, quod sciam, uetus 
 testamentum omnis haereticus inridet. stulta enim mundi elegit 
 deus, ut confundat sapientia — Marcionis deus nihil 
 tale, quia nec aemulatur contraria contrariis redarguere — ne 
 glorietur omnis caro, ut, quemadmodum scriptum est: 
 qui gloriatur, in deo glorietur. in quo? utique in eo, qui 
 hoc praecepit. nisi creator praecepit, ut in deo Marcionis gloriemur.

Igitur per haec omnia ostendit, cuius dei sapientiam 
 loquatur inter perfectos, eius scilicet, qui sapientiam sapientium 
 abstulerit et prudentiam prudentium inritam fecerit, qui 
 infatuauerit sapientia mundi, stulta eligens eius et disponens 
 in salutem. hanc dicit sapientiam in occulto fuisse, quae 
 fuerit in stultis et in pusillis et (in) inhonestis, quae latuerit 
 etiam sub figuris, allegoriis et aenigmatibus. reuelanda postmodum 
 in Christo, posito in lumen nationum a creatore promittente 
 per Esaiae uocem patefacturum se thesauros inuisibiles 
 et occultos. nam ut absconderit aliquid is deus, qui nihil egit 
 omnino, in quod aliquid abscondisse existimaretur, satis incredibile. 
 ipse si esset, latere non posset, nedum aliqua eius sacramenta. 
 creator autem tam ipse notus quam et sacramenta 
 eius, palam scilicet decurrentia apud Israhel, sed de significantiis 
 obumbrata, in quibus sapientia dei delitiscebat. 
 inter perfectos narranda suo in tempore, proposita uero in 
 proposito dei ante saecula. cuius et saecula, nisi creatoris? si 
 enim et saecula temporibus structa sunt, tempora autem diebus 
 et mensibus et annis compinguntur, dies porro et menses et 
 anni solibus et lunis et sideribus creatoris signantur in hoc 
 ab eo positis, — et erunt enim, inquit, in signa mensium 
 et annorum — apparet et saecula creatoris esse et omne, 
 quod ante saecula propositum dicatur, non alterius esse, quam 
 cuius et saecula. aut probet dei sui saecula Marcion; ostendat 
 et mundum ipsum, in quo saecula deputentur, uas quodammodo 
 temporum, et signa aliqua uel organa eorum. si nihil demonstrat, 
 reuertor, ut et illud dicam: cur autem ante saecula

 

 
 
 
 creatoris proposuit gloriam nostram? posset uideri eam ante saecula 
 proposuisse, quam introductione saeculi reuelasset. at cum id 
 facit paene iam totis saeculis creatoris prodactis, uane ante 
 saecula proposuit et non magis intra saecula quod reuelaturus 
 erat paene post saecula. non enim eius est festinasse in proponendo, 
 cuius est retardasse in reuelando. creatori autem 
 competit utrumque: et ante saecula proposuisse et in fine 
 saeculorum reuelasse, quia et quod proposuit et reuelauit 
 medio spatio saeculorum in figuris et aenigmatibus et allegoriis 
 praeministrauit. sed quia subicit de gloria nostra, quod 
 eam nemo ex principibus huius aeui scierit, ceterum si scissent, 
 numquam dominum gloriae crucifixissent, argumentatur 
 haereticus principes huius aeui dominum ***, alterius scilicet 
 dei Christum, crucifixerit, ut et hoc in ipsum redigat creatorem. 
 porro cui supra ostenderimus, quibus modis gloria 
 nostra a creatore sit t deputanda, praeiudicatum esse debebit 
 eam, quae in occulto fuerit apud creatorem, merito igno(ra)tam 
 etiam ab omnibus uirtutibus et potestatibus creatoris, quia 
 nec famulis liceat consilia nosse dominorum, nedum illis apostatis 
 angelis ipsique principi transgressionis, diabolo, quos 
 magis extraneos fuisse contenderim ob culpam ab omni conscientia 
 dispositionum creatoris. sed iam nec mihi competit 
 (principes huius aeui\' uirtutes et potestates interpretari 
 creatoris, quia ignorantiam illis adscribit apostolus. legum

 

 
 
 
 enim et secundum nostrum euangelium diabolus quoque in 
 temptatione cognouit, et secundum commune instrumentum 
 spiritus nequam sciebat eum sanctum dei esse et Iesum 
 uocari et in perditionem eorum uenisse. etiam parabola fortis 
 illius armati, quem alius ualidior oppressit et uasa eius occupauit, 
 ***, si in creatoris accipitur apud Marcionem, iam nec ignorasse 
 ultra potuit creator dominum gloriae, dum ab eo opprimitur, 
 nec in cruce eum figere, aduersus quem ualere non potuit, 
 et superest, ut — secundum me quidem credibile sit — scientes 
 uirtutes et potestates creatoris dominum gloriae, Christum 
 suum, crucifixerint, qua desperatione et malitiae redundantia 
 serui quoque scelestissimi dominos suos interficere non dubitant; 
 scriptum est enim apud me satanam in ludam introisse. 
 secundum autem Marcionem nec apostolus hoc loco patitur 
 ignorantiam adscribi uirtutibus creatoris in gloriae dominum, 
 quia scilicet non illas uult intellegi principes huius aeui. quod 
 si non uidetur de spiritalibus dixisse principibus, ergo de 
 saecularibus dixit, de populo principali, utique non inter nationes, 
 de ipsis archontibus eius, de rege Herode, etiam de 
 Pilato, et quo maior principatus huius aeui, Romana dignitas 
 praesidebat. ita et cum destruuntur argumentationes diuersae 
 partis, nostrae expositiones aedificantur. sed uis adhuc gloriam 
 nostram dei tui esse et apud eum in occulto fuisse. et quare 
 adhuc eodem et deus instrumento et apostolus nititur? quid 
 illi cum sententiis prophetarum ubique? quis enim cognouit

 

 
 
 
 sensum domini, et quis illi consiliarius fuit? Esaiae 
 est. quid illi etiam cum exemplis dei nostri? nam quod architectum 
 se prudentem adfirmat, hoc inuenimus significari depalatorem 
 disciplinae diuinae a creatore per Esaiam: auferam 
 enim, inquit, a Iudaea inter cetera et sapientem architectum. 
 et numqui non ipse tunc Paulus destinabatur, de 
 Iudaea, id est de Iudaismo, auferri habens in aedificationem 
 Christianismi, positurus unicum fundamentum, quod est Christus? 
 quia et de hoc per eundem prophetam creator:. ecce 
 ego, inquit, inicio in fundamenta Sionis lapidem pretiosum, 
 honorabilem, et qui in eum crediderit non confundetur. 
 nisi si structorem se terreni operis deus profitebatur, 
 ut non de Christo suo significaret, qui futurus esset 
 fundamentum credentium in eum. super quod prout quisque 
 superstruxerit, dignam scilicet uel indignam doctrinam, si opus. 
 eius per ignem probabitur, si merces illi per ignem rependetur, 
 creatoris est, quia per ignem iudicatur nostra superaedificatio, 
 utique sui fundamenti, id est sui Christi. Nescitis 
 quod templum dei sitis et in uobis inhabitet spiritus. 
 dei? si homo et res et opus et imago et similitudo — et 
 caro per terram et anima per afflatum — creatoris est, totus 
 ergo in alieno habitat deus Marcionis, si non, creatoris sumus. 
 templum. quod si templum dei quis uitiauerit, uitiabitur, 
 utique a deo templi. ultorem intentans creatorem intentauit. 
 stulti estote, ut sitis sapientes. quare? sapientia. 
 enim huius mundi stultitia est penes deum. penes quem

 

 
 
 
 deum? si nihil nobis et ad hunc sensum pristina praeiudicauerunt, 
 bene, quod et hic adstruit: scriptum est enim: 
 deprehendens sapientes in nequitia illorum; et rursus: 
 dominus scit cogitationes sapientium, quod sint superuacuae. 
 in totum enim praescriptum a nobis erit nulla illum 
 sententia uti potuisse eius dei, quem destruere deberet, si 
 non illi doceret. ergo, inquit, nemo glorietur in homine, 
 et hoc secundum creatoris disciplinam: miserum hominem, 
 qui spem habet in hominem et: bonum est fidere in 
 deo, quam fidere in hominibus; ita et gloriari.

Et occulta tenebrarum ipse inluminabit, utique per Christum, 
 qui Christum in lumen nationum repromisit quique se 
 lucernam pronuntiauit scrutantem renes et corda. ab illo erit 
 et laus unicuique, a quo et contrarium laudis, ut a iudice. 
 certe, inquis, uel hic mundum deum mundi interpretatur 
 dicendo: spectaculum facti sumus mundo, et angelis et 
 hominibus, quia, si mundum homines mundi significasset, 
 non etiam homines postmodum nominasset. immo, ne ita argumentareris, 
 prouidentia spiritus sancti demonstrauit, quomodo 
 dixisset: spectaculum facti sumus mundo, dum angelis, 
 qui mundo ministrant, et hominibus, quibus ministrant. uerebatur 
 nimirum tantae constantiae uir, ne dicam spiritus sanctus, 
 praesertim ad filios scribens, quos in euangelio generauerat, 
 libere deum mundi nominare, aduersus <quem) nisi exerte 
 non posset uideri praedicare. non defendo secundum legem

 

 
 
 
 creatoris displicuisse illum, qui mulierem patris sui habuit — 
 communis et publicae religionis secutus sit disciplinam —: sed 
 cum eum damnat dedendum satanae, damnatoris dei praeco, 
 est. uiderit et quomodo dixerit: in interitum carnis, ut 
 spiritus saluus sit in die domini, dum et de carnis 
 interitu et de salute spiritus iudicarit et \'auferri\' iubens \'malum 
 de medio\' creatoris frequentissimam sententiam commemorauerit. 
 Expurgate uetus fermentum, ut sitis noua consparsio, 
 sicut estis azymi. ergo azymi figurae erant nostrae 
 apud creatorem. sic et pascha nostrum immolatus est 
 Christus. quare pascha Christus, si non pascha figura Christi 
 per similitudinem sanguinis salutaris pecoris et Christi? quid 
 nobis et Christo imagines induit sollemnium creatoris, si non 
 erant nostrae? Auertens autem nos a fornicatione manifestat 
 carnis resurrectionem. corpus, inquit, non fornicationi, 
 sed domino, et dominus corpori, 'ut templum deo et 
 deus templo\'. templum ergo deo peribit et deus templo? 
 atquin uides: quem deus suscitauit et nos suscitabit, in corpore 
 quoque suscitauit, quia corpus domino et dominus corpori. 
 et bene quod aggerat: nescitis corpora uestra membra esse 
 Christi? quid dicet haereticus? membra Christi non resurgent, 
 quae nostra iam non sunt? empti enim sumus magno. plane 
 nullo, si phantasma fuit Christus nec habuit ullam substantiam 
 corporis, quam pro nostris corporibus dependeret. ergo et

 

 

 

 
 
 
 Christus habuit quo nos redimeret, et si aliquo magno redemit 
 haec corpora, in quae admittenda fornicatio non erit ut 
 in membra iam Christi, non nostra, utique sibi salua praestabit 
 quae magno comparauit. iam nunc quomodo honorabimus, 
 quomodo tollemus deum in corpore perituro? Sequitur de 
 nuptiis congredi, quas Marcion constantior apostolo prohibet. 
 etenim apostolus, etsi bonum continentiae praefert, tamen 
 coniugium et contrahi permittit (et) usui esse, et magis retineri 
 quam disiungi suadet. plane Christus uetat diuortium, Moyses 
 uero permittit: Marcion totum concubitum auferens fidelibus 
 — uiderint enim catechumeni eius — repudium ante nuptias 
 iubens, cuius sententiam sequitur, Moysi an Christi? atquin 
 et apostolus, cum praecipit mulierem a uiro non discedere 
 aut, si discesserit, manere innuptam aut reconciliari uiro, et 
 repudium permisit, quod non in totum prohibuit, et matrimonium 
 confirmauit, quod primo uetuit disiungi et, si forte 
 disiunctum, uoluit reformari. sed et continentiae quas ait 
 causas? quia tempus in collecto est. putaueram, \'quia 
 deus alius in Christo\'. et tamen (8) quo est collectio temporis. 
 ab eo erit et quod collectioni temporis congruit. nemo alieno 
 tempori consulit. pusillum deum adfirmas tuum, Marcion, 
 quem in aliquo coangustat tempus creatoris. certe praescribens 
 tantum in domino esse nubendum, ne qui fidelis ethnicum 
 matrimonium contrahat, legem tuetur creatoris, allophylorum 
 nuptias ubique prohibentis. Sed et si sunt qui dicuntur 
 dei, siue in caelis siue in terris apparet quomodo dixerit: 
 non quasi uere sint, sed quia sint qui dicantur, quando non

 

 
 
 
 Sint. de idolis enim coepit, de idolothytis disputaturus: scimus 
 quod idolum nihil sit. creatorem autem et Marcion 
 deum non negat. ergo non potest uideri apostolus creatorem 
 quoque inter eos posuisse, qui dei dicantur et tamen non sint, 
 quando, et si fuissent, nobis tamen unus esset deus pater, 
 ex quo omnia.(ex quo omnia) nobis, nisi cuius omnia? quaenam 
 ista? habes in praeteritis: omnia uestra sunt, siue Paulus 
 siue Apollo siue Cephas siue mundus siue uita siue 
 mors siue praesentia siue futura. adeo omnium deum 
 creatorem facit, a quo et mundus et uita et mors, quae alterius 
 dei esse non possunt. ab eo igitur inter omnia et Christus. 
 Ei labore suo unumquemque docens uiuere oportere satis, 
 exempla praemiserat militum pastorum rusticorum; sed diuina 
 illis auctoritas deerat. legem igitur opponit creatoris ingratis, 
 quam destruebat- sui enim dei nullam talem habebat — boui, 
 inquit, terenti os non obligabis, et adicit: num quid de 
 bobus pertinet ad dominum? *** etiam [de] bobus propter 
 homines benignum? propter nos enim scriptum est, inquit. 
 ergo et legem allegoricam secundum nos probauit et de euangelio 
 uiuentibus patrocinantem, ac propter hoc non alterius 
 esse euangelizatores quam cuius lex, quae prospexit illis, cum 
 dicit: propter nos enim scriptum est. sed noluit uti legis 
 potestate, quia maluit gratis laborare. hoc ad gloriam suam 
 retulit, quam negauit quemquam euacuaturum, non ad legis 
 destructionem, qua alium probauit usurum. Ecce autem et in 
 petram offendit caecus Marcion, de qua bibebant in solitudine

 

 

 
 
 
 patres nostri. si enim petra illa Christus fuit, — utique creatoris, 
 cuius et populus — cui rei figuram extranei sacramenti 
 interpretatur? an ut hoc ipsum doceret, figurata fuisse uetera 
 in Christum ex illis recensendum? nam et reliquum exitum 
 populi decursurus praemittit: haec autem exempla nobis 
 sunt facta. dic mihi: a creatore alterius et quidem ignoti 
 dei hominibus exempla sunt facta, an alius deus ab alio 
 mutuatur exempla, et quidem aemulo? de illo me terret sibi, 
 a quo fidem meam transfert, (an) meliorem me illi aduersarius 
 faciet? iam si deliquero eadem, quae et populus, eademne 
 passurus sum an non? atquin si non eadem, uane mihi timenda 
 proponit quae non sum passurus. passurus autem a quo ero? 
 si a creatore, qualia infligere ipsius est? et quale erit, ut, 
 peccatorem aemuli sui puniat magis quam e contrario foueat 
 deus zelotes? si ab illo deo, — atquin punire non nouit. ita 
 tota ista propositio apostoli nulla ratione consistit, si non ad 
 * disciplinam creatoris est. denique et in clausula praefationi 
 respondet: haec autem quemadmodum euenerunt illis 
 scripta sunt ad nos commonendos, in quos fines 
 aeuorum decucurrerunt. O creatorem et praescium iam et 
 admonitorem alienorum Christianorum! Praetereo, si quando, 
 paria eorum, quae retractata sunt; quaedam et breuiter expungo. 
 magnum argumentum dei alterius permissio omnium opsoniorum 
 aduersus legem! quasi non et ipsi confiteamur legis onera 
 dimissa, sed ab eo, qui imposuit, qui nouationem repromisit 
 ita et cibos qui abstulit reddidit quod et a primordio praestitit. 
 ceterum si quis alius deus fuisset, destructor dei nostri, 
 nihil magis suos prohibuisset quam de copiis aduersarii uiuere.

Caput uiri Christus est. quis Christus? qui non est 
 uiri auctor? \'caput\' enim ad auctoritatem posuit, auctoritas 
 autem non alterius erit quam auctoris. cuius denique uiri 
 caput est? certe de quo subicit: uir enim non debet caput 
 uelari, cum sit dei imago. igitur si creatoris est imago 
 — ille enim Christum sermonem suum intuens, hominem 
 futurum: faciamus, inquit, hominem ad imaginem et 
 similitudinem nostram — quomodo possum alterum habere 
 caput, non eum, cuius imago sum? cum enim imago sim 
 creatoris, non est in me locus capitis alterius. sed et 
 quare mulier potestatem super caput habere debebit? si 
 quia ex uiro et propter uirum facta est secundum institutionem 
 creatoris, sic quoque eius disciplinam apostolus curauit, 
 de cuius institutione causas disciplinae interpretatur. adicit 
 etiam: propter angelos. quos? id est cuius? si creatoris 
 apostatas, merito, ut illa facies, quae eos\' scandalizauit, notam 
 quandam referat de habitu humilitatis et obscuratione decoris; 
 si uero propter angelos dei alterius, quid ueretur, si nec ipsi 
 Marcionitae feminas adpetunt? Saepe iam ostendimus haereses 
 apud apostolum inter mala ut malum poni et eos probabiles 
 intellegendos, qui haereses ut malum fugiant. Proinde panis 
 et calicis sacramento iam in euangelio probauimus corporis 
 et sanguinis dominici ueritatem aduersus phantasma Marcionis, 
 sed et omnem iudicii mentionem creatori competere, ut deo 
 iudici, toto paene opere tractatum est. Nunc de spiritalibus. 
 dico haec quoque, in Christum a creatore promissa ***, sub 
 illa praescriptione, iustissima opinor, qua non alterius credenda 
 sit exhibitio, quam cuius probata fuerit repromissio.

 

 
 
 
 pronuntiauit Esaias: prodibit uirga de radice Iesse, et flos [de 
 radice] ascendet de uirga, et requiescet super eum 
 spiritus dei. dehinc species eius enumerat: spiritus sapientiae 
 et intellegentiae, spiritus consilii et ualentiae, 
 spiritus agnitionis et religionis, spiritus eum replebit 
 timoris dei. Christum enim in floris figura ostendit, oriturum 
 ei uirga profecta de radice Iesse, id est uirgine generis Dauid, 
 filii Iesse, in quo Christo consistere haberet tota substantia 
 spiritus, non quasi postea obueutura illi, qui semper spiritus 
 dei fuerit, ante carnem quoque, - ne ex hoc argumenteris 
 prophetiam ad eum Christum pertinere, qui ut homo tantum 
 ex solo censu Dauid postea consecuturus sit dei sui spiritum, — 
 sed quoniam exinde, quo floruisset in carne sumpta ex stirpe 
 Dauid, requiescere in illo haberet omnis operatio gratiae spiritalis 
 et concessare et finem facere, quantum ad Iudaeos; sicut 
 et res ipsa testatur, nihil exinde spirante penes illos spiritu 
 creatoris, ablato a Iudaea sapiente et prudente architecto et 
 consiliario et propheta, ut hoc sit: lex et prophetae usque 
 ad Iohannem. accipe nunc, quomodo et a Christo in caelum 
 recepto charismata obuentura pronuntiarit: ascendit in sublimitatem, 
 id est in caelum; captiuam duxit captiuitatem, 
 id est mortem uel humanam seruitutem; data dedit 
 filiis hominum, id est donatiua, quae charismata dicimus. 
 eleganter \'filiis hominum\' ait, non passim (hominibus\\ nos ostendens 
 filios hominum, id est uere hominum, apostolorum. in 
 euangelio enim, inquit, ego uos generaui, et: filii mei,

 

 
 
 
 quos parturio rursus, iam nunc et illa promissio spiritus 
 absoluta, facta per Iohelem: in nouissimis temporibus 
 effundam de meo spiritu in omnem carnem, et prophetabunt 
 filii filiaeque eorum, et super seruos et 
 ancillas meas de meo spiritu -effundam. et utique si in 
 nouissimos dies gratiam spiritus creator repromisit, Christus 
 autem spiritalium dispensator in nouissimis diebus apparuit 
 dicente apostolo: at ubi tempus expletum est, misit deus 
 filium suum, et rursus: quia tempus iam in collecto 
 est, apparet et de temporum ultimorum praedicatione hanc 
 gratiam spiritus ad Christum praedicatoris pertinere. compara 
 denique species apostoli et Esaiae. alii, inquit, datur per 
 spiritum sermo sapientiae: statim et Esaias sapientiae 
 spiritum posuit; alii sermo scientiae: hic erit sermo 
 intellegentiae et consilii; alii fides in eodem spiritu: 
 hic erit spiritus religionis et timoris dei; alii donum curationum, 
 alii uirtutum: hic erit ualentiae spiritus; alii 
 prophetia, alii distinctio spirituum, alii genera linguarum, 
 alii interpretatio linguarum: hic erit agnitionis 
 spiritus. uide apostolum et in distributione facienda unius 
 spiritus et in specialitate interpretanda prophetae conspirantem. 
 possum dicere: ipsum quod corporis nostri per multa et diuersa 
 membra unitatem charismatum uariorum compagini adaequauit, 
 eundem et corporis humani et spiritus sancti dominum ostendit, 
 qui merita charismatum noluerit esse in corpore spiritus, 
 quae nec (membrorum) in corpore humano collocauit, qui de 
 dilectione quoque omnibus charismatibus praeponenda

 

 
 
 
 apostolum instruxerit principali praecepto quod probauit et Christus: 
 diliges dominum de totis praecordiis et totis 
 uiribus et tota anima et proximum tibi tamquam te. et 
 si quod in lege scriptum esset commemorat in aliis linguis 
 et in aliis labiis locuturum creatorem, cum hac commemoratione 
 charisma linguarum confirmat, nec hic potest uideri 
 alienum charisma creatoris praedicatione confirmasse. aeque 
 praescribens silentium mulieribus in ecclesia, ne quid discendi 
 dumtaxat gratia loquantur, — ceterum prophetandi ius et illas 
 habere iam ostendit, cum mulieri etiam prophetanti uelamen 
 imponit — ex lege accipit subiciendae feminae auctoritatem, 
 quam, ut semel dixerim, nosse non debuit nisi in destructionem. 
 Sed ut iam a spiritalibus recedamus, res ipsae probare 
 debebunt, quis nostrum temere deo suo uindicet et an nostrae 
 parti possit opponi haec, et si creator repromisit in suum 
 Christum nondum reuelatum, ut Iudaeis tantum destinatum, suas 
 habitura in suo tempore in suo Christo et in suo populo operationes. 
 exhibeat itaque Marcion dei sui dona, aliquos prophetas, 
 qui tamen non de humano sensu, sed de dei spiritu sint 
 locuti, qui et futura praenuntiarint et cordis occulta traduxerint; 
 edat aliquem psalmum, aliquam uisionem, aliquam orationem, 
 dumtaxat spiritalem, in ecstasi, id est in amentia, si qua 
 linguae interpretatio accessit; probet mihi etiam mulierem 
 apud se prophetasse ex illis suis sanctioribus feminis magnis, 
 dicam: si haec omnia facilius a me proferuntur et utique

 

 
 
 
 conspirantia regulis et dispositionibus et disciplinis creatoris, 
 sine dubio dei mei erit et Christus et spiritus et apostolus. 
 habet professionem meam qui uoluerit eam exigere.

interim 
 Marcionites nihil ex huiusmodi exhibebit, cui tum etiam pronuntiare, 
 cuius magis Christus nondum sit reuelatus: sicut 
 meus expectandus est, qui a primordio praedicatus est, illius 
 idcirco non est, quia non a primordio. sic melius nos 
 credimus in Christum futurum quam haereticus in ullum. 
 Mortuorum resurrectionem quomodo quidam tunc negarint, 
 prius dispiciendum est. utique eodem modo quo et nunc; 
 siquidem semper resurrectio carnis negatur. ceterum animam 
 et sapientium plures diuinam uindicantes saluam repromittunt, 
 et uulgus ipsum ea praesumptione defunctos colit, qua animas 
 eorum manere confidit; ceterum corpora aut ignibus statim 
 aut feris aut, etiam diligentissime condita, temporibus tamen 
 aboleri manifestum est. si ergo [carnis] resurrectionem negantes 
 apostolus retundit, utique aduersus illos tuetur quod 
 illi negabant, carnis scilicet resurrectionem. habes compendio 
 responsum. cetera iam ex abundanti. nam et ipsum, quod 
 mortuorum resurrectio dicitur, exigit defendi proprietates 
 uocabulorum \'mortuorum\' (et \'resurrectionis\'.) [ita] mortuum [uocabulum] 
 non est nisi quod amisit animam, de cuius facultate 
 uiuebat; corpus est quod amittit animam et amittendo fit 
 mortuum: ita mortui uocabulum corpori competit. porro si 
 resun\'ectio mortui est, mortuum autem non aliud est quam

 

 
 
 
 corpus, corporis erit resurrectio. sic et resurrectionis uocabulum 
 non aliam rem uindicat quam quae cecidit. surgere enim potest 
 dici et quod omnino non cecidit, quod semper retro iacuit. 
 resurgere autem non est nisi eius, quod cecidit; iterum enim 
 surgendo, quia cecidit, resurgere dicitur. (re) enim syllaba iterationi 
 semper adhibetur. cadere ergo dicimus corpus in terram 
 per mortem, sicut et res ipsa testatur ex dei lege. corpori enim 
 dictum est: terra es et in terram ibis. ita quod de terra 
 est ibit in terram, hoc cadit quod in terram ibit, hoc resurgit 
 quod cadit. Quia per hominem mors, et per hominem 
 resurrectio. hic mihi et Christi corpus ostenditur in nomine 
 hominis, qui constat ex corpore, ut saepe iam docuimus. 
 quodsi sic in Christo uiuificamur omnes, sicut mortificamur 
 in Adam, quando in Adam corpore mortificemur, sic necesse 
 est et in Christo [corpore] uiuificemur. ceterum similitudo 
 non constat, si non in eadem substantia mortificationi in 
 Adam uiuificatio concurrat in Christo. sed interposuit aliquid 
 adhuc de Christo et propter praesentem disceptationem non 
 omittendum. tanto magis enim probabitur carnis resurrectio, 
 quanto Christum eius dei ostendero, apud quem creditur carnis 
 resurrectio. cum dicit: oportet enim regnare eum, donec 
 ponat inimicos eius sub pedes eius, iam quidem et ex 
 hoc ultorem deum edicit atque exinde ipsum, qui hoc Christo 
 repromiserit: sede ad dexteram meam, donec ponam inimicos 
 tuos scabellum pedum tuorum. uirgam uirtutis

 

 
 
 
 emittet dominus ex Sion et dominabitur in medio 
 inimicorum tuorum tecum. sed necesse est ad meam 
 sententiam pertinere defendam eas scripturas, quas et Iudaei 
 nobis auocare conantur. dicunt denique hunc psalmum in 
 Ezechiam cecinisse, quia is sederit ad dexteram templi et 
 hostes eius auerterit deus et absumpserit; propterea igitur et 
 cetera: ante luciferum ex utero generaui te in Ezechiam 
 conuenire et in Ezechiae natiuitatem. nos edimus euangelia 
 — de quorum fide aliquid utique iam in tanto opere istos 
 confirmasse debemus — nocturna natiuitate declarantia dominum, 
 ut hoc sit (ante luciferum\', et ex stella magis intellecta 
 et ex testimonio angeli, qui nocte pastoribus adnuntiauit 
 natum esse cum maxime Christum, et ex loco partus; in 
 diuersorium enim ad noctem conuenitur. fortassean et mystice 
 factum sit, ut nocte Christus nasceretur, lux ueritatis futurus 
 ignorantiae tenebris. sed nec generaui te dixisset deus, 
 nisi filio uero. nam etsi de toto populo ait: filios generaui, 
 sed non adicit: ex utero. cur autem adiecit: ex utero — tam 
 uane, quasi aliqui hominum ex utero natus dubitaretur, — 
 nisi quia curiosius uoluit intellegi in Christum: ex utero 
 generaui te, id est ex solo utero, sine uiri semine, carni 
 deputans (quod) ex utero, spiritui quod ex ipso? his accedit: 
 tu es sacerdos in aeuum. nec sacerdos autem Ezechias nec 
 in aenum, etsi fuisset. secundum ordinem, inquit, Melchisedec. 
 quid Ezechias ad Melchisedec, altissimi sacerdotem et 
 quidem non circumcisum, qui Abraham circumcisum iam

 

 
 
 
 accepta decimarum oblatione benedixit? at in Christum conueniet 
 ordo Melchisedec, quoniam quidem Christus, proprius 
 et legitimus dei antistes, praeputiati sacerdotii pontifex tum 
 in nationibus constitutus, a quibus magis suscipi habebat, 
 agnituram se quandoque circumcisionem et Abrahae gentem, 
 cum ultimo uenerit, acceptatione et bene(dictione) dignabitur. 
 est et alius psalmus ita incipiens: deus, iudicium tuum 
 regi da, id est Christo regnaturo, et iustitiam tuam filio 
 regis, id est populo Christi. filii enim eius sunt qui in ipso 
 renascuntur. sed et hic psalmus Solomoni canere dicitur. quae 
 tamen soli competunt Christo docere non poterunt etiam cetera 
 non ad Solomonem, sed ad Christum pertinere? descendet, 
 inquit, tamquam imber super uellus et uelut stillae 
 destillantes in terram, placidum descensum eius et insensibilem 
 describens de caelo in carnem. Solomon autem, etsi 
 descendit alicunde, non tamen sicut imber, quia non de caelo. 
 sed simpliciora quaeque proponam. dominabitur, inquit, a 
 mari ad mare et a flumine usque ad terminos terrae: 
 hoc soli datum est Christo; ceterum Solomon uni et modicae 
 Iudaeae imperauit. adorabunt illum omnes reges: quem 
 omnes, nisi Christum? et seruient ei omnes nationes: cui 
 omnes, nisi Christo? sit nomen eius in aeuum: cuius nomen 
 aeternum, nisi Christi? ante solem manebit nomen eius: 
 ante solem enim sermo dei, id est Christus. et benedicentur 
 in illo uniuersae gentes: in Solomone nulla natio benedicitur, 
 in Christo uero omnis: quid nunc, si et deum eum 
 psalmus iste demonstrat? et beatum eum dicent; quoniam

 

 
 
 
 benedictus dominus deus Israhelis, qui facit mirabilia 
 solus. benedictum nomen gloriae eius et replebitur 
 uniuersa terra gloria eius. contra Solomon, audeo dicere, 
 etiam quam habuit in deo gloriam amisit per mulierem in 
 idolatriam usque protractus. itaque cum in medio psalmo 
 illud quoque positum sit: inimici eius puluerem lingent, 
 subiecti utique pedibus ipsius, ad illud pertinebit, propter 
 quod hunc psalmum et intuli et ad meam sententiam defendi, 
 ut confirmauerim et regni gloriam et inimicorum subiectionem 
 secundum dispositionem creatoris consecuturum non alium 
 credendum quam creatoris.

Reuertamur nunc ad resurrectionem, cui et alias quidem 
 proprio uolumine satisfecimus omnibus haereticis resistentes; 
 sed nec hic desumus, propter eos, qui illud opusculum ignorant. 
 quid, ait, facient qui pro mortuis baptizantur, si 
 mortui non resurgunt? uiderit institutio ista: kalendae, si 
 forte, Februariae respondebunt illi pro mortuis petere. noli 
 ergo apostolum nouum statim auctorem aut confirmatorem 
 eius denotare, ut tanto magis sisteret carnis resurrectionem, 
 quanto illi, qui uane pro mortuis baptizarentur, fide resurrectionis 
 hoc facerent. habemus illum alicubi unius baptismi 
 definitorem. igitur et pro (mortuis) tingi pro corporibus') est tingi, 
 — \'mortuum\' enim corpus ostendimus — *** quid facient qui 
 pro corporibus baptizantur, si corpora non resurgunt? atque 
 adeo recte hunc gradum figimus, ut et secundam apostolus 
 disceptationem aeque de corpore induxerit: sed dicent quidam: 
 quomodo mortui resurgent? quo autem corpore

 

 
 
 
 uenient? defensa etenim resurrectione, quae negabatur, consequens 
 erat de qualitate corporis retractare, quae non uidebatur. 
 sed de ista cum aliis congredi conuenit. Marcion enim 
 in totum carnis resurrectionem non admittens et soli animae 
 salutem repromittens, non qualitatis, sed substantiae facit 
 quaestionem. porro et ex his manifestissime obducitur, quae 
 apostolus ad qualitatem corporis tractat propter illos, qui 
 dicunt: quomodo resurgent mortui? quo autem corpore 
 uenient? iam enim praedicauit resurrecturum esse corpus, 
 si de corporis qualitate tractauit. denique si proponit exempla 
 grani tritici uel alicuius eiusmodi, quibus det corpus deus 
 prout uolet, si unicuique seminum proprium ait corpus esse, 
 ut aliam quidem carnem hominum, aliam uero pecudum et 
 uolucrum, et corpora caelestia atque terrena, et aliam gloriam 
 solis et lunae aliam et stellarum aliam, — nonne carnalem 
 et corporalem portendit resurrectionem, quam per carnalia et 
 corporalia exempla commendat? nonne etiam ab eo deo eam 
 spondet, a quo sunt et exempla? sic et resurrectio, inquit. 
 quomodo? sicut et granum corpus seritur corpus resurgit. 
 seminationem denique uocauit dissolutionem corporis in terram, 
 quia seritur in corruptela *** in honestatem, in uirtutem. 
 cuius ille ordo in dissolutione, eius et hic in resurrectione, 
 corporis scilicet. [sicut et granum.] ceterum si auferas 
 corpus resurrectioni quod dedisti dissolutioni, ubi consistet 
 diuersitas exitus? proinde et si seritur (corpus) anima(le,)

 

 
 
 
 resurgit spiritale, etsi habet aliquod proprium corpus anima 
 uel spiritus, ut possit uideri corpus animale animam significare 
 et corpus spiritale spiritum, non ideo animam dicit in resurrectione 
 spiritum futuram, sed corpus, quod cum anima 
 nascendo et per animam uiuendo animale dici capit, futurum 
 spiritale, dum per spiritum surgit in aeternitatem. denique si 
 non anima, sed caro seminatur in corruptela, dum soluitur 
 in terram, iam non anima erit corpus animale, sed caro, 
 quae fuit corpus animale, si quidem de animali efficitur spiritale, 
 sicut et infra dicit: non primum quod spiritale ***. 
 ad hoc enim et de ipso Christo praestruit: factus primus 
 homo Adam in animam uiuam, nouissimus Adam in 
 spiritum uiuificantem, licet stultissimus haereticus noluerit 
 ita esse; (dominum) enim posuit nouissimum pro nouissimo 
 \'Adam\', ueritus scilicet ne, si et [dominum] nouissimum haberet 
 (Adam), et eiusdem Christum defenderemus in Adam nouissimo, 
 cuius et primum. sed falsum relucet. cur enim primus Adam, 
 nisi quia et nouissimus Adam? non habent ordinem inter se 
 nisi paria quaeque et eiusdem uel nominis uel substantiae uel 
 auctoris. nam etsi potest in diuersis quoque esse aliud primum 
 aliud nouissimum, sed unius auctoris. ceterum si et auctor 
 alius, et(si) ipse quidem potest nouissimus dici, quod tamen 
 intulerit primum est, nouissimum autem, si primo par sit. 
 par autem primo non est, quia non eiusdem auctoris est. 
 eodem modo et in nomine hominis reuincetur. primus, inquit, 
 homo de humo terrenus, secundus dominus de caelo. 
 quare secundus, si non homo, quod et primus? aut numquid 
 et primus dominus. si et secundus? sed sufficit: si in

 

 
 
 
 euangelio filium hominis adhibet Christum, et hominem et in 
 homine Adam eum negare non poterit. sequentia quoque eum 
 comprimunt. cum enim dicit apostolus: qualis qui de terra, 
 homo scilicet, tales et terreni, homines utique, ergo et: 
 qualis qui de caelo homo, tales et qui de caelo homines. 
 non enim poterat hominibus terrenis non homines caelestes 
 opposuisse, ut statum ac spem studiosius distingueret in 
 appellationis societate. statu enim ac spe dicit terrenos atque 
 caelestes, homines tamen ex pari, qui secundum exitum aut 
 in Adam aut in Christo deputantur. et ideo iam ad exhortationem 
 spei caelestis: sicut portauimus, inquit, imaginem 
 terreni, portemus et imaginem caelestis, non ad substantiam 
 illam referens resurrectionis, sed ad praesentis temporis 
 disciplinam. (portemus) enim, inquit, non \'portabimus\', 
 praeceptiue, non promissiue, uolens nos sicut ipse incessit ita 
 incedere, et a terreni, id est ueteris, hominis imagine abscedere, 
 quae est carnalis operatio. denique quid subiungit? hoc 
 enim dico, fratres, quia caro et sanguis regnum dei 
 non possidebunt, opera scilicet carnis et sanguinis, quibus 
 et ad Galatas scribens abstulit dei regnum, solitus et alias 
 substantiam pro operibus substantiae ponere, ut cum dicit 
 eos, qui in carne sunt, deo placere non posse. quando enim 
 placere poterimus deo, nisi dum in carne hac sumus? aliud 
 tempus operationis nullum, opinor, est. sed si, in carne quamquam 
 constituti, carnis opera fugiamus, tum non erimus in carne, 
 dum non in substantia carnis non sumus, sed in culpa. quodsi 
 in nomine carnis opera, non substantiam carnis iubemur 
 exponere, operibus ergo carnis, non substantiae carnis in

 

 
 
 
 nomine carnis denegatur dei regnum. non enim id damnatur, 
 in quo male fit, sed id, quod fit. uenenum dare scelus est, 
 calix tamen, in quo datur, reus non est. ita et corpus carnalium 
 operum uas est, anima est autem, quae in illo uenenum 
 alicuius mali facti temperat. quale est autem ut, si anima, 
 auctrix operum carnis, merebitur dei regnum per expiationem 
 eorum, quae in corpore admisit, corpus, ministrum solummodo, 
 in damnatione permaneat? uenefico absoluto calix erit puniendus? 
 et tamen non utique carni defendimus dei regnum, sed 
 resurrectionem substantiae suae, quasi ianuam regni, per 
 quam aditur. ceterum aliud resurrectio aliud regnum. primo 
 enim resurrectio, dehinc regnum. resurgere itaque dicimus 
 carnem, sed mutatam consequi regnum. resurgent enim 
 mortui incorrupti — illi scilicet, qui fuerant corrupti 
 dilapsis corporibus in interitum — et nos mutabimur in 
 atomo, in oculi momentaneo motu; oportet enim corruptiuum 
 hoc — tenens utique carnem suam dicebat 
 apostolus — induere incorruptelam et mortale hoc 
 inmortalitatem — ut scilicet habilis substantia efficiatur regno 
 dei; erimus enim sicut angeli —: haec erit demutatio carnis, sed 
 resuscitatae. aut si nulla erit, quomodo induet incorruptelam 
 et inmortalitatem ? aliud igitur facta per demutationem tunc 
 consequetur dei regnum, iam non caro nec sanguis, sed quod 
 illi corpus deus dederit. et ideo recte apostolus: caro et 
 sanguis regnum dei non consequentur, demutationi 
 illud adscribens, quae accedit resurrectioni. si autem tunc 
 fiet uerbum, quod scriptum est apud creatorem: ubi 
 est, mors. [uictoria, ubi] contentio tua? ubi est, mors,

 

 

 

 
 
 
 aculeus tuus? — uerbum autem hoc creatoris est per prophetam 
 (Osee) —, eius erit et res, id est regnum, cuius et 
 uerbum fit in regno. nec alii deo gratias dicit, quod nobis 
 uictoriam, utique de morte, referre praestiterit, quam illi, (a) 
 quo uerbum insultatorium de morte et triumphatorium accepit.

Si \'deus\' commune uocabulum factum est uitio 
 erroris humani, quatenus plures dei dicuntur atque creduntur 
 in saeculo, benedictus tamen deus domini nostri Iesu 
 Christi non alius quam creator intellegetur, qui et uniuersa 
 benedixit — habes Genesim — et ab uniuersis benedicitur 
 — habes Danihelem —; proinde si \'pater* potest dici sterilis 
 deus, [nullius magis nomine quam creatoris] misericordiarum 
 tamen pater idem erit, qui misericors et miserator 
 et misericordiae plurimus dictus est. habes apud Ionam cum 
 ipso misericordiae exemplum, quam Niniuitis exorantibus praestitit, 
 facilis et Ezechiae fletibus flecti, et Achab, marito 
 Iezabel, deprecanti sanguinem ignoscere Nabuthae, et Dauid 
 agnoscenti delictum statim indulgens, malens scilicet paenitentiam 
 peccatoris quam mortem, utique ex misericordiae adfectu. 
 si quid tale Marcionis deus edidit uel edixit, agnoscam 
 \'patrem misericordiarum\'. si uero ex eo tempore hunc titulum 
 ei adscribit, quo reuelatus, quasi exinde sit (pater misericordiarum), 
 quo liberare instituit genus humanum, atquin nos et 
 ex eo tempore negamus illum, ex quo dicitur reuelatus. si

 

 
 
 
 enim prius constaret eum esse, tunc et adscribi ei posset. 
 accidens enim est quod adscribitur, accidentia autem antecedit 
 ipsius rei ostensio, cui accidunt. non potest igitur aliquid ei 
 adscribere, quem tunc ostendit, cum aliquid ei adscribit; maxime 
 cum iam alterius est quod adscribitur ei, qui prius non sit 
 . ostensus. tanto (enim) magis negabitur esse, quanto per 
 quod adfirmatur esse, eius est, qui iam ostensus est. Sic et 
 \'testamentum nouum\' non alterius erit quam qui illud repromisit, 
 etsi non litterae at eius spiritus - hoc erit nouitas-, 
 (is) denique, qui litteram tabulis lapideis inciderat, idem et de 
 spiritu edixerat: effundam de meo spiritu in omnem 
 carnem; et si litter a occidit, spiritus uero uiuificat, 
 eius utrumque est, qui ait: ego occidam et ego uiuificabo, 
 percutiam et sanabo. olim duplicem uim creatoris 
 uindicauimus. et iudicis et boni, littera occidentis per legem 
 et spiritu uiuificantis per euangelium. non possunt duos deos 
 facere quae, etsi diuersa, apud unum recenseri praeuenerunt. 
 Commemorat et de uelamine Moysei, quo faciem tegebat 
 incontemplabilem filiis Israhel. si ideo, ut claritatem maiorem 
 defenderet noui testamenti, quod manet in gloria, quam ueteris, 
 quod euacuari habebat, hoc et meae conuenit fidei praeponenti 
 euangelium legi. et uide, ne magis meae: illic enim erit superponi 
 quid, ubi fuerit et illud, cui superponitur. at cum dicit: 
 sed obtunsi sunt sensus mundi, — non utique creatoris, 
 sed populi, qui in mundo est; de Israhele enim dicit: 
 ad hodiernum usque uelamen id ipsum in corde

 

 

 
 
 
 eorum — figuram tum ostendit fuisse uelamen faciei in Moyse 
 uelaminis cordis in populo, quia nec nunc apud illos perspiciatur 
 Moyses corde, sicut nec facie tunc. quid est ergo \'adhuc\' 
 uelatum in Moyse, quod pertineat ad Paulum, si Christus 
 creatoris a Moyse praedicatus nondum uenit? quomodo, iam 
 apertius, et uelata adhuc denotantur corda Iudaeorum, nondum 
 exhibitis praedicationibus Moysi, id est de Christo, in quo 
 eum intellegere deberent? quid ad apostolum Christi alterius, 
 si dei sui sacramenta Iudaei non intellegebant, nisi quia 
 uelamen cordis illorum ad caecitatem, qua non perspexerant 
 Christum Moysei, pertinebat? denique quod sequitur: cum 
 uero conuerterit ad deum, auferetur uelamen, hoc 
 - Iudaeo proprie dicit, ad quem et est uelamen Moysei, qui, 
 cum transierit in fidem Christi, intelleget Moysen de Christo 
 praedicasse. ceterum quomodo auferetur uelamentum creatoris 
 in Christo dei alterius, cuius sacramenta uelasse non potuit 
 creator, ignoti uidelicet ignota? dicit ergo nos iam aperta 
 facie — utique cordis, quod uelatum est in Iudaeis — contemplantes 
 Christum eadem imagine transfigurari a gloria, qua 
 scilicet et Moyses transfigurabatur a gloria domini, in gloriam. 
 ita corporalem Moysei inluminationem de congressu domini 
 et corporale uelamen de infirmitate populi proponens et spiritalem 
 reuelationem et spiritalem claritatem in Christo superducens, 
 — tamquam a domino, inquit, spirituum — 
 totum ordinem Moysei figuram ignorati apud Iudaeos, agniti 
 uero apud nos Christi fuisse testatur. Scimus quosdam sensus 
 ambiguitatem pati posse de sono pronuntiationis aut de modo 
 distinctionis, cum duplicitas earum intercedit. hanc Marcion

 

 
 
 
 captauit sic legendo: in quibus deus aeui huius, ut 
 creatorem ostendens deum huius aeui, alium suggerat deum 
 alterius aeui. nos contra sic distinguendum dicimus: in quibus 
 deus, dehinc: aeui huius excaecauit mentes infidelium. 
 in quibus: Iudaeis infidelibus, in quibus opertum est aliquibus 
 euangelium adhuc sub uelamine Moysei. illis enim deus, labiis 
 diligentibus eum, corde autem longe absistentibus ab eo, 
 minatus fuerat: aure audietis et non audietis, oculis 
 uidebitis et non uidebitis, et: nisi credideritis nec 
 intellegetis, et: auferam sapientiam sapientium et 
 prudentiam prudentium inritam faciam. haec autem 
 non utique de euangelio dei ignoti abscondendo minabatur. 
 ita etsi huius aeui deus, sed infidelium huius aeui excaecat 
 cor, quod Christum eius non ultro recognouerint de scripturis 
 intellegendum. et positum in ambiguitate distinctionis hactenus 
 tractasse, ne aduersario prodesset, contentus, uictoriae ne 
 ultro **, possum et in totum contentionem hanc praeterisse. 
 simpliciori responsu prae manu erit esse huius aeui deum 
 diabolum interpretari. qui dixerit propheta referente: ero 
 similis altissimi, ponam in nubibus thronum meum, 
 sicut et tota huius aeui superstitio illi mancipata est, qui 
 excaecet infidelium corda et inprimis apostatae Marcionis. 
 denique non uidit occurrentem sibi clausulam sensus: quoniam 
 deus, qui dixit ex tenebris lucem lucescere, 
 reluxit in cordibus nostris ad inluminationem 
 agnitionis(gloriae)suae in persona Christi.quis dixit:

 

 
 
 
 fiat lux? et (de) inluminatione mundi quis Christo ait: posui 
 te in lumen nationum, sedentium scilicet in tenebris et 
 in umbra mortis? cui respondent spiritus in psalmo ex prouidentia 
 futuri: significatum est [inquit] super nos lumen 
 personae tuae, domine. persona autem dei Christus dominus, 
 unde et apostolus supra, qui est imago. inquit, dei. 
 igitur si Christus persona creatoris dicentis: fiat lux, et 
 Christus [etj apostoli et euangelium et uelamen et Moyses et 
 tota series secundum testimonium clausulae creatoris est, dei 
 huius aeui, certe non eius, qui numquam dixit: fiat lux. 
 (praetereo hic et de alia epistola, quam nos ad Ephesios praescriptam 
 habemus, haeretici uero ad Laodicenos. ait enim 
 meminisse nationes, quod illo in tempore, cum essent sine 
 Christo, alieni ab Israhele, sine conuersatione et testamentis 
 et spe promissionis, etiam sine deo essent in mundo, utique 
 etsi de creatore. ergo si nationes sine deo dixit esse, deus 
 autem illis diabolus est, non creator, apparet deum aeui huius 
 eum intellegendum, quem nationes pro deo receperunt, non 
 creatorem, quem ignorant.) quale est autem, ut non eiusdem 
 habeatur thesaurus in fictilibus uasis, (id est in corporibus) 
 nostris, cuius et uasa sunt? iam si (gloria) dei est, in fictilibus 
 uasis tantum thesauri haberi, uasa autem fictilia creatoris 
 sunt, ergo et gloria creatoris est, cuius uasa eminentiam 
 uirtutis dei sapiunt, et uirtus ipsa, quia propterea in uasa 
 fictilia commissa sit, ut eminentia eius probaretur. ceterum

 

 
 
 
 alterius dei iam non erit gloria ideoque nec uirtus, — sed magis 
 dedecus et infirmitas — cuius eminentiam fictilia et quidem 
 aliena ceperunt. Quodsi haec sunt fictilia uasa, in quibus tanta 
 nos pati dicit, in quibus etiam mortificationem circumferimus 
 domini, satis ingratus deus et iniustus, si non et hanc substantiam 
 resuscitaturus est, in qua pro fide eius tanta tolerantur, 
 in qua et mors Christi circumfertur, in qua et eminentia 
 uirtutis consecratur. sed enim proponit: ut et uita 
 Christi manifestetur in corpore nostro, scilicet sicut 
 et mors eius circumfertur in corpore. de qua ergo Christi uita 
 dicit? qua nunc uiuimus in illo? et quomodo in sequentibus 
 non ad uisibilia nec ad temporalia, sed ad inuisibilia et ad 
 aeterna, id est non ad praesentia, sed ad futura exhortatur? 
 quodsi de futura uita dicit Christi, in corpore eam dicens 
 apparituram, manifeste carnis resurrectionem praedicauit, exteriorem 
 quidem hominem nostrum corrumpi dicens, sed non quasi 
 aeterno interitu post mortem, uerum laboribus et incommodis, 
 de quibus praemisit, adiciens: et non deficiemus. nam et interiorem 
 hominem nostrum renouari de die in diem dicens hic utrumque 
 demonstrat: et corporis corruptionem ex uexatione temptationum 
 et animi renouationem ex contemplatione promissionum.

*** terreni domicilii nostri non sic ait habere nos domum 
 aeternam, non manu factam in caelo, quia quae manu facta 
 sit, creatoris, intereat in totum, dissoluta post mortem. haec 
 enim ad mortis metum et ad ipsius dissolutionis contristationem 
 consolandam retractans etiam per sequentia manifestus, 
 cum subicit ingemere nos de isto tabernaculo corporis terreni.

 

 
 
 
 quod de caelo est superinduere cupientes: siquidem et 
 despoliati non inueniemur nudi — id est: recipiemus 
 quod despoliati sumus, id est corpus, et rursus: 
 etenim qui sumus in isto tabernaculo corporis 
 in gemimus, quod grauemur no lentes exui, sed superindui. 
 hic enim expressit quod in prima epistola strinxit: et 
 mortui resurgent incorrupti, qui iam obierunt, et nos 
 mutabimur, qui in carne fuerint reprehensi a deo hic. et illi 
 enim resurgent incorrupti, recepto scilicet corpore et quidem 
 integro, ut ex hoc sint incorrupti, et hi propter temporis ultimum 
 iam momentum et propter merita uexationum antichristi 
 compendium mortis, sed mutati, consequentur, superinduti 
 magis quod de caelo est quam exuti corpus. ita si hi super 
 corpus induent caeleste illud, utique et mortui recipient corpus, 
 super quod et ipsi induant incorruptelam de caelo, quia 
 et de illis ait: necesse est corruptiuum istud induere 
 incorruptelam et mortale istud inmortalitatem. 
 illi induunt, cum receperint corpus, isti superinduunt, quia non 
 amiserint corpus, et ideo (non) temere dixit: nolentes exui 
 corpore, sed superindui, id est nolentes mortem experiri, sed 
 uita praeueniri, uti deuoretur mortale hoc a uita, dum 
 eripitur morti per superindumentum demutationis. ideo quia 
 ostendit hoc melius esse, ne contristemur mortis, si forte, 
 praeuentu, et arrabonem nos spiritus dicit a deo habere, quasi 
 pigneratos in eandem spem superindumenti, et abesse a domino,

 

 
 
 
 quamdiu in carne sumus, ac propterea debere boni ducere 
 abesse potius a corpore et esse cum domino, ut et mortem 
 libenter excipiamus. atque adeo omnes ait nos oportere manifestari 
 ante tribunal Christi, ut recipiat unusquisque quae 
 per corpus admisit siue bonum siue malum. si enim tunc 
 retributio meritorum, quomodo iam aliqui cum domino poterunt 
 deputari? et tribunal autem nominando et dispunctionem boni 
 ac mali operis utriusque sententiae iudicem ostendit et corporalem 
 omnium repraesentationem confirmauit. non enim poterit 
 quod corpore admissum est non corpore iudicari. iniquus enim 
 deus. si non per id punitur quis aut iuuatur, per quod operatus 
 est Si qua ergo conditio noua in Christo, uetera 
 transierunt, ecce noua facta sunt omnia: impleta est 
 Esaiae prophetia. si etiam iubet, ut mundemus nos ab inquinamento 
 carnis et sanguinis, non substantiam *** capere 
 regnum dei. si et uirginem sanctam destinat ecclesiam adsignare 
 Christo, utique ut sponsam sponso, non potest imago 
 coniungi inimico ueritatis rei ipsius. si et pseudoapostolos 
 dicit operarios dolosos transfiguratores sui, per hypocrisin 
 scilicet, conuersationis, non praedicationis adulteratae reos 
 taxat. adeo de disciplina, non de diuinitate dissidebatur. si 
 satanas transfiguratur in angelum lucis, non potest 
 hoc dirigi in creatorem. deus enim, non angelus, creator in 
 deum lucis. non in angelum, transfigurare se dictus esset. si 
 non eum satanam significaret, quem et nos et Marcion angelum

 

 
 
 
 nouimus. (De paradiso\' suus stilus est ad omnem quam patitur 
 quaestionem. hic illud forte mirabor, si proprium potuit habere 
 paradisum deus nullius terrenae dispositionis; nisi si etiam 
 paradiso creatoris precario usus est, sicut et mundo. et tamen 
 hominem tollere ad caelum creatoris exemplum est in Helia. 
 magis uero mirabor deum optimum, percutiendi et saeuiendi 
 alienum, nec proprium saltem, sed creatoris angelum 
 satanae colaphizando apostolo suo adplicuisse et ter ab eo 
 obsecratum non concessisse. emendat igitur et deus Marcionis 
 secundum creatorem, elatos aemulantem et deponentem scilicet 
 de solio dynastas. aut numquid ipse est, qui et in corpus Iob 
 dedit satanae potestatem, ut uirtus in infirmitate comprobaretur? 
 Quid et formam legis adhuc tenet Galatarum castigator, 
 in tribus testibus praefiniens staturum omne uerbum? quid 
 et non parsurum se peccatoribus comminatur lenissimi dei 
 praedicator, immo et ipsam durius agendi in praesentia potestatem 
 a domino datam sibi adfirmat? nega nunc, haeretice, 
 timeri deum tuum, cuius apostolus timebatur.

Quanto opusculum profligatur, breuiter iam retractanda 
 sunt quae rursus occurrunt, quaedam uero et tramittenda, 
 quae saepius occurrerunt. piget de lege adhuc congredi, 
 qui totiens probauerim concessionem eius nullum 
 argumentum praestare diuersi dei in Christo, praedicatam 
 scilicet et repromissam in Christum apud creatorem, quatenus 
 et ipsa (ista) epistola legem plurimum uidetur excludere. sed et 
 iudicem deum ab apostolo circumferri saepe iam ostendimus

 

 
 
 
 et in iudice ultorem et creatorem in ultore. itaque et hic, 
 cum dicit: non enim me pudet euangelii; uirtus enim 
 dei est in salutem omni credenti, Iudaeo et Graeco, 
 quia iustitia dei in eo reuelatur ex fide in fidem, 
 sine dubio et euangelium et salutem iusto deo deputat, non 
 bono, — ut ita dixerim secundum haeretici distinctionem — 
 transferenti ex fide legis in fidem euangelii, suae utique legis et 
 sui euangelii, quoniam et iram (dei) dicit reuelari de caelo super 
 impietatem et iniustitiam hominum, qui ueritatem (in) iniustitia 
 detineant. cuius dei ira? utique creatoris. ergo et ueritas eius 
 erit, cuius et ira, quae reuelari habet in ultionem ueritatis. 
 etiam adiciens: scimus autem iudicium dei secundum 
 ueritatem esse et iram ipsam probauit, ex qua uenit 
 iudicium pro ueritate, et ueritatem rursus eiusdem dei confirmauit, 
 cuius iram probauit probando iudicium. aliud est, si 
 ueritatem dei alterius in iniustitia detentam creator iratus 
 ulciscitur. quantas autem foueas in ista uel maxime epistola 
 Marcion fecerit auferendo quae uoluit, de nostri instrumenti 
 integritate parebit. mihi sufficit, quae proinde eradenda non 
 uidit quasi neglegentias et caecitates eius accipere. si enim 
 iudicabit deus occulta hominum, tam eorum qui in 
 lege deliquerunt quam eorum qui sine lege, — quia et hi (etsi) 
 legem ignorant, at natura faciunt quae sunt legis — utique is 
 deus iudicabit, cuius sunt et lex et ipsa natura, quae legis 
 est instar ignorantibus legem. iudicabit autem quomodo? secundum 
 euangelium, inquit, per Christum. ergo et

 

 
 
 
 euangelium et Christus illius sunt, cuius et lex et natura, 
 quae per euangelium et Christum uindicabuntur a deo illo 
 iudicio, de quo et supra: secundum ueritatem. ergo qua 
 (ad) defendenda (ea) reueletur de caelo ira non nisi a deo irae, 
 ita et hic sensus, pristino cohaerens, in quo iudicium creatoris 
 edicitur, non potest in alium deum referri, qui nec iudicat 
 nec irascitur, sed in illum, cuius dum haec sunt, iudicium 
 dico et iram, etiam illa ipsius sint necesse est, per quae haec 
 habent transigi, euangelium et Christus. et ideo uehitur in 
 transgressores legis docentes non furari et furantes, ut homo 
 dei legis, non ut creatorem ipsum his modis tangens, qui et 
 furari uetans fraudem mandauerit in Aegyptios auri et argenti, 
 quemadmodum et cetera in illum retorquent. scilicet apostolus 
 uerebatur conuicium deo palam facere, a quo non uerebatur 
 diuertisse. adeo autem Iudaeos incesserat, ut ingesserit 
 propheticam increpationem: propter uos nomen dei blasphematur. 
 quam ergo peruersum, ut ipse blasphemaret eum, 
 cuius blasphemandi causa malos exprobrat! Praefert et circumcisionem 
 cordis praeputi. atenim apud deum legis est facta 
 circumcisio cordis, non carnis, spiritu, non littera. 
 quodsi haec est circumcisio Hieremiae - et circumcidemini 
 praeputia cordis - sicut et Moysei - et circumcidemini 
 duricordiam uestram —, eius erit spiritus circumcidens cor, 
 cuius et littera metens carnem, eius et Iudaeus, qui in 
 occulto, cuius et Iudaeus in aperto, quia nec Iudaeum 
 nominare uellet apostolus non Iudaeorum dei seruum. Tunc

 

 
 
 
 lex, nunc iustitia dei per fidem Christi. quae est ista 
 distinctio? seruiuit deus tuus dispositioni creatoris, dans ei 
 tempus et legi eius? an eius tunc, cuius et nunc? eius lex 
 cuius et fides Christi? distinctio dispositionum est, non deorum. 
 Monet iustificatos ex fide Christi. non ex lege, pacem ad 
 deum habere. ad quem? cuius numquam fuimus hostes an cuius 
 legi et naturae rebellauimus? nam si in eum competit pax, 
 cum quo fuit bellum. ei et iustificabimur; et eius erit Christus, 
 ex cuius fide iustificabimur, ad cuius pacem competit 
 redigi hostes eius aliquando. Lex aut em, inquit, subintroiuit, 
 ut abundaret delictum. quare? ut superabundaret, 
 inquit, gratia. cuius dei gratia, si non cuius et lex? 
 nisi si creator ideo legem intercalauit, ut negotium procuraret 
 gratiae dei alterius et quidem aemuli, ne dixerim ignoti, ut, 
 quemadmodum apud ipsum regnauerat peccatum in 
 mortem, ita et gratia regnaret in iustitia in uitam 
 per Iesum Christum (apud) aduersarium ipsius. propter 
 hoc omnia concluserat lex creatoris sub delictum et 
 totum mundum deduxerat in reatum et omne os obstruxerat, 
 ne qui gloriaretur per illam, ut gratia seruaretur in gloriam 
 Christi non creatoris, sed Marcionis ! Possum et hic de substantia 
 Christi praestruere ex prospectu quaestionis subsecuturae. 
 mortuos enim nos inquit legi (per corpus Christi.) ergo 
 corpus Christi est. \'potest corpus contendi, non statim caro! sed 
 et quaecumque substantia sit, cum eius nominat corpus, quem 
 subicit ex mortuis resurrexisse, non potest aliud corpus intellegi 
 quam carnis, in quam lex mortis est dicta. Ecce autem 
 et testimonium perhibet legi et causa delicti eam excusat:

 

 
 
 
 quid ergo dicemus? quia lex peccaturn? absit! - eru. 
 besce, Marcion, [absit] abominanti apostolo criminationem legissed 
 ego delictum non scio nisi per legem. o summum 
 ex hoc praeconium legis, per quam (non) licuit delictum 
 latere! non ergo lex seduxit, sed peccatum per praecepti occasionem. 
 quid deo imputas legis quod legi eius apostolus 
 imputare non audet? atquin et adcumulat: lex sancta et 
 praeceptum eius iustum et bonum. si taliter ueneratur 
 legem creatoris, quomodo ipsum destruat nescio. quis discernit 
 duos deos, iustum alium bonum alium, cum is utrumque debeat 
 credi, cuius praeceptum et bonum et iustum est? si autem et 
 spiritalem confirmat legem, utique et propheticam, utique et 
 figuratam. debeo enim et hinc constituere Christum in lege 
 figurate praedicatum, quo et a Iudaeis omnibus potuerit agnosci.

Hunc si pater misit in similitudinem carnis peccati, 
 non ideo phantasma dicetur caro, quae in illo uidebatur. peccatum 
 enim carni supra adscripsit et illam fecit legem peccati 
 habitantem in membris suis et aduersantem legi sensus. ob 
 hoc igitur missum filium in similitudinem carnis peccati, ut 
 peccati carnem simili substantia redimeret, id est carne, quae 
 peccatrici carni similis esset, cum peccatrix ipsa non esset. 
 nam et haec erit dei uirtus in substantia pari perficere salutem. 
 non enim magnum, si spiritus dei carnem remediaret, 
 sed si caro, consimilis peccatrici, dum caro est, sed non peccati. 
 ita similitudo ad titulum peccati pertinebit, non ad substantiae 
 mendacium. nam nec addidisset \'peccati\', si substantiae 
 similitudinem uellet intellegi, ut negaret ueritatem; tantum

 

 
 
 
 enim (carnis) posuisset, non et (peccat ? . cum uero tunc sic 
 struxit: \'carnis peccati\', et substantiam confirmauit, id 
 est carnem, et similitudinem ad uitium substantiae retulit, id 
 est ad peccatum. puta nunc similitudinem substantiae dictam: 
 non ideo negabitur substantiae ueritas. (cur ergo similis, 
 (si) uera\'? quia uera quidem, sed non ex semine: de statu 
 similis et uera, de censu non uero dissimilis. ceterum similitudo 
 in contrariis nulla est. spiritus non diceretur carnis similitudo, 
 — quia nec caro similitudinem spiritus caperet — sed 
 phantasma diceretur, si id quod non erat uidebatur. similitudo 
 autem dicitur, cum est quod uidetur. est enim, dum alterius 
 par est. phantasma autem, qua hoc tantum est, non est similitudo. 
 Et hic autem ipse edisserens, quomodo nolit nos esse 
 in carne, cum simus in carne, ut scilicet non simus in operibus 
 carnis, ostendit hac ratione scripsisse: caro et sanguis 
 regnum dei non consequentur, non substantiam damnans, 
 sed opera eius; quae, (quia) possunt non admitti a nobis in 
 carne adhuc positis, non ad reatum substantiae, sed ad conuersationispertinebunt. 
 Item si corpusquidem mortuum 
 propter delictum, — adeo non animae, sed corporis mors 
 est - spiritus autem uita propter iustitiam, *** 
 cui mors obuenit propter delictum, id est corpori. non enim 
 alii quid restituitur, nisi qui illud amisit, et ita erit resurrectio. 
 mortuorum dum est, corporum. nam et subiungit: qui

 

 
 
 
 suscitauit Christum a mortuis, uiuificabit et mortalia 
 corpora uestra. adeo et carnis resurrectionem confirmauit, 
 absque qua nec corpus aliquid dici capit nec mortale 
 aliquid intellegi, et Christi substantiam corporalem probauit; 
 siquidem proinde uiuificabuntur et mortalia corpora nostra, 
 quemadmodum et ille resuscitatus est, non alias proinde, nisi 
 quia in corpore. Salio et hic amplissimum abruptum intercisae 
 scripturae, sed adprehendo testimonium perhibentem apostolum 
 Israheli, quod zelum dei habeant, sui utique, non tamen per 
 scientiam. deum enim, inquit, ignorantes et suam iustitiam 
 sistere quaerentes non subiecerunt se iustitiae 
 dei; finis etenim legis Christus in iustitiam 
 omni credenti, hic erit argumentatio haeretici, quasi deum 
 superiorem ignorauerint Iudaei, qui aduersus eum iustitiam 
 suam, id est legis suae, constituerint, non recipientes Christum, 
 finem legis. cur ergo zelo eorum erga deum proprium 
 testimonium perhibet, si non et inscitiam erga eundem deum 
 eis exprobrat, quod zelo quidem dei agerentur, sed non per 
 scientiam, ignorantes scilicet eum, dum dispositiones eius in 
 Christo ignorant consummationem legi staturo atque ita suam 
 iustitiam tuentur aduersus illum. atque adeo ipse creator et 
 ignorantiam erga se eorum contestatur: Israhel me non 
 agnouit et populus me non intellexit, et quod iustitiam 
 suam magis sisterent: docentes doctrinas praecepta 
 hominum, nec non et congregati essent aduersus 
 dominum et aduersus Christum ipsius, ex inscitia scilicet 
 nihil igitur potest in alium deum exponi, quod competit in 
 creatorem, quia et alias inmerito apostolus Iudaeos de

 

 
 
 
 ignorantia suggillasset erga deum ignotum. quid enim deliquerant, 
 si iustitiam dei sui aduersus eum sistebant, quem ignorabant? 
 atquin exclamat: (o profundum diuitiarum et sapientiae dei et 
 inuestigabiles uiae eius unde ista eruptio? ex recordatione 
 scilicet scripturarum, quas retro reuoluerat, ex contemplatione 
 sacramentorum, quae supra disseruerat in fidem Christi ex 
 lege uenientem. haec si Marcion de industria erasit, quid 
 apostolus eius exclamat, nullas intuens diuitias dei, tam pauperis 
 et egeni quam qui nihil condidit, nihil praedicauit, nihil 
 denique habuit, ut qui in aliena descendit? sed enim et apostolus 
 et diuitiae creatoris olim absconditae nunc reseratae. sic enim 
 repromiserat: et dabo illis thesauros occultos, inuisibiles 
 aperiam eis. inde ergo exclamatum est: o profundum 
 diuitiarum et sapientiae dei! cuius iam 
 thesauri patebant. id Esaiae et sequentia de eiusdem prophetae 
 instrumento: quis enim cognouit sensum domini, aut 
 quis consiliarius (eius) fuit? quis porrexit ei et 
 retribuetur illi? qui tanta de scripturis ademisti, quid 
 ista seruasti, quasi non et haec creatoris? Plane noui dei 
 praecepta uideamus: odio, inquit, habentes malum et 
 bono adhaerentes — aliud est enim apud creatorem: auferte 
 malum de uobis et: declina a malo et fac bonum —; 
 amore fraternitatis inuicem adfectuosi - non enim 
 id ipsum est: diliges proximum tamquam te —; spe

 

 

 

 
 
 
 gaudentes, utique dei — bonum est enim sperare in 
 domino, quam sperare in magistratus-; pressuram 
 s sustinentes tes - exa udiet en im te dom in us in die pressurae 
 [habes psalmum] —; benedicite et nolite maledicere 
 — quis hoc docebit quam qui omnia benedictionibus condidit? 
 —; non altum sapientes, sed humilibus adsectantesne 
 sitis apud uos sapientes - \'uae\' enim audiunt 
 per Esaiam —; malum pro malo nemini retribueritiset 
 malitiae fratris tui ne memineris -; nec uosmet 
 ipsos ulciscentes; \'mihi enim uindictam et ego 
 uindicabo\', dicit dominus; pacem cum omnibus 
 (hominibus) habetote. ergo et legalis talio non retributionem 
 iniuriae permittebat, sed inceptionem metu retributionis 
 comprimebat. merito itaque totam creatoris disciplinam principali 
 praecepto eius conclusit: diliges proximum tamquam 
 te. hoc legis supplementum si ex ipsa lege est, quis 
 sit deus legis, iam ignoro; metuo, ne deus Marcionis. si uero 
 euangelium Christi hoc praecepto adimpletur, Christi autem 
 non est creatoris, quo iam contendimus? dixerit Christus aut 
 non: (non) ego ueni legem dissoluere sed implere, 
 frustra de ista sententia neganda Ponticus laborauit: si euangelium 
 legem non adimpleuit, ecce lex euangelium adimpleuit. bene 
 autem, quod et in clausula tribunal Christi comminatur, utique 
 iudicis et ultoris, utique creatoris, illum certe constituens promerendum, 
 quem intentat timendum, etiamsi alium praedicaret.

Breuioribus quoque epistulis non pigebit intendere. est 
 sapor et in paucis. occiderant Iudaei prophetas suos. possum dicere: 
 quid ad apostolum dei alterius et quidem optimi, qui nec suorum 
 delicta damnare dicatur quique et ipse prophetas eosdem destruendo 
 quodammodo perimat? quid mali admisit apud illum Israhel, 
 si occidit quos et ille reprobauit, si prior inimicam in eos sententiam 
 statuit? \'deliquit autem apud deum ipsorum\': is exprobrabit 
 iniquitatem, ad quem pertinet laesus; certe quiuis alius 
 quam aduersarius laesi. sed nec onerasset illos imputando etiam 
 domini necem qui et dominum interfecerunt dicendo 
 et prophetas suos, licet \'suos\' adiectio sit haeretici. quid 
 enim tam acerbum, si alterius dei praedicatorem Christum 
 interemerunt qui sui dei prophetas contrucidauerunt? status 
 autem (est) exaggerationis, quod et dominum et famulos eius 
 peremissent. denique si alterius dei Christum alterius prophetas 
 peremerunt, aequauit impietatem, non exaggerauit. aequanda 
 autem non fuit: ergo exaggerari non potuit, nisi in eundem 
 deum commissa ex utroque titulo. ergo eiusdem dei Christus 
 et prophetae. Quam autem sanctitatem nostram (uoluntatem 
 dei\' dicat, ex contrariis, quae prohibet, agnoscere est — abstinere 
 enim, inquit, a stupro, non a matrimonio; scire 
 unumquemque uas suum in honore tractare. quomodo? 
 dum non in libidine, qua gentes. libido autem nec

 

 

 
 
 
 apud gentes matrimonio adscribitur, sed extraordinarils et non 
 naturalibus et portentosis luxuriae —: est turpitudini quaque et 
 inmunditiae contraria, quae non matrimonium excludat, sed 
 libidinem, quae uas nostrum in honore matrimonii tractet. 
 hunc autem locum salua alterius, id est plenioris sanctitatis 
 praelatione tractauerim, continentiam et uirginitatem nuptiis 
 anteponens, sed non prohibitis. destructores enim dei nuptiarum, 
 non sectatores castitatis retundo. Ait eos, qui remaneant 
 in aduentum Christi cum eis, qui mortui in Christo 
 primi resurgent, quod in nubibus auferentur in aerem obuiam 
 domino. agnosco his iam tunc prospectis mirari substantias 
 caelestes ipsam Hierusalem, quae sursum est, et per Esaiam 
 pronuntiare: quinam huc uelut nubes uolant, tamquam 
 columbae cum pullis ad me? hunc ascensum si 
 Christus nobis praeparabit, ille erit Christus, de quo Osee: 
 qui ascensum suum aedificat in caelos, utique sibi 
 et suis. exinde a quo sperabo nunc, nisi a quo haec audiui 
 ? Quem spiritum prohibet extingui et quas prophetias uetat 
 nihil haberi? utique non creatoris spiritum nec creatoris prophetias 
 secundum Marcionem. quae enim destruit, ipse iam 
 extinxit et nihil fecit, nec potest prohibere quae ipse fecit. ergo 
 incumbit Marcioni exhibere hodie apud ecclesiam suam exinde 
 spiritum dei sui, qui non sit extinguendus, et prophetias, quae 
 non sint nihil habendae. et si exhibuit quod putat, sciat nos 
 quodcumque illud ad formam spiritalis et propheticae gratiae

 

 
 
 
 atque uirtutis prouocaturos, ut et futura praenuntiet et occulta 
 cordis reuelet et sacramenta edisserat. cum nihil tale protulerit 
 ac probarit, nos proferemus et spiritum et prophetias creatoris 
 secundum ipsum praedicantes. atque ita constabit apostolus 
 de quibus dixerit, de eis scilicet, quae futura erant in ecclesia 
 eius dei, qui dum est, spiritus quoque eius operatur et promissio 
 celebratur. Age nunc, qui salutem carnis abnuitis et, 
 si quando corpus in huiusmodi praenominatur, aliud nescio 
 quid interpretamini illud quam substantiam carnis, quomodo 
 apostolus omnes in nobis substantias certis nominibus distinxit 
 et omnes in uno uoto constituit salutis, optans, ut spiritus 
 noster et corpus et anima sine querela in aduentu domini et 
 salutificatoris nostri Christi conseruentur? nam et animam 
 posuit et corpus, tam duas res quam diuersas. licet enim et 
 anima I et] corpus sit aliquod suae qualitatis, sicut et spiritus, 
 cum tamen et corpus et anima distincte nominantur, habet 
 <autem) anima suum uocabulum proprium, non egens communi 
 uocabulo corporis, id relinquitur carni, quae non nominata 
 proprio, communi utatur necesse est. etenim aliam substantiam 
 in homine non uideo post spiritum et animam, cui uocabulum 
 corporis accommodetur praeter carnem, hanc totiens in corporis 
 nomine intellegens, quotiens non nominatur; multo magis 
 hic, cum quae dicitur corpus suo nomine appellatur.

Cogimur quaedam identidem iterare, ut cohaerentia 
 eis confirmemus. dominum et hic retributorem utriusque

 

 
 
 
 meriti dicimus circumferri ab apostolo, aut creatorem aut, 
 quod nolit Marcion, parem creatoris, apud quem iustum sit 
 adflictatoribus nostris rependi adflictationem et nobis, qui 
 adflictemur, requietem in reuelatione domini Iesu uenientis 
 a caelo cum angelis uirtutis suae et in flamma ignis. sed 
 flammam et ignem delendo haereticus extinxit, ne scilicet 
 nostratem deum faceret. lucet tamen uanitas liturae. cum 
 enim ad ultionem uenturum scribat apostolus dominum 
 exigendam de eis, qui deum ignorent et qui non obaudiant 
 euangelio, quos ait poenam luituros exitialem aeternam a 
 facie domini et a gloria ualentiae eius, sequitur, 
 ut flammam ignis inducat, scilicet ueniens ad puniendum. 
 ita et in hoc, nolente Marcione, crematoris dei Christus est, et 
 in illo creatoris [est], quod etiam de ignorantibus dominum 
 ulciscitur, id est de ethnicis. seorsum enim posuit *** euangelio 
 non obaudientes, siue Christianos peccatores siue Iudaeos. 
 porro de ethnicis exigere poenas, qui euangelium forte non 
 norint, non est dei eius, qui naturaliter sit ignotus nec usquam 
 nisi in euangelio sit reuelatus, non omnibus scibilis. creatori 
 autem etiam naturalis agnitio debetur, ex operibus intellegendo 
 et exinde in pleniorem notitiam requirendo. illius est ergo 
 etiam ignorantes deum plectere, quem non liceat ignorari. 
 ipsum quod ait: a facie domini et a gloria ualentiae 
 eius, uerbis usus Esaiae et ex ipsa causa, eundem sapit dominum, 
 consurgentem ut comminuat terram. Quis autem est 
 homo delicti, filius perditionis, quem reuelari prius 
 oportet ante domini aduentum, extollens se super omne quod 
 deus dicitur et omnem religionem, consessurus in templo dei

 

 
 
 
 et deum se iactaturus? secundum nos quidem antichristus, ut 
 docent ueteres ac nouae prophetiae, ut Iohannes apostolus, 
 qui iam antichristos dicit processisse in mundum, praecursores 
 antichristi spiritus, negantes Christum in carne uenisse et 
 soluentes Iesum, scilicet in deo creatore; secundum uero 
 Marcionem nescio, ne Christus sit creatoris. nondum (enim) uenit 
 apud illum. quisquis est autem ex duobus, quaero, cur ueniat 
 in omni uirtute et signis et ostentis mendacii. propterea, 
 inquit, quod dilectionem ueritatis non susceperint, ut 
 salui essent; et propter hoc erit eis (in) instinctum 
 fallaciae, ut (credant mendacio, ut) iudicentur omnes, 
 qui non crediderunt ueritati, sed consenserunt iniquitati. 
 igitur si antichristus est secundum creatorem, deus erit 
 creator, qui eum mittit ad impingendos eos in errorem, qui non 
 crediderunt ueritati, ut salui fierent; eiusdem erit ueritas et salus, 
 qui eas summissu erroris ulciscitur, id est creatoris, cui et 
 competit zelus ipse, errore decipere quos ueritate non cepit. si 
 uero non est antiohristus secundum nos, ergo Christus est 
 creatoris secundum Marcionem. et quale erit, ut ad ulciscendam 
 ueritatem suam Christum creatoris summittat? sed et (si) 
 de antichristo consentit, proinde dixerim: quale est, ut illi 
 satanas, angelus creatoris, sit necessarius et occidatur ab 
 eo, habens fallaciae operatione fungi creatori? in summa, si 
 indubitatum est eius esse et angelum et ueritatem et salutem, 
 cuius et ira et aemulatio et fallaciae inmissio aduersus 
 contemptores et desultores, etiam aduersus ignorantes — ut 
 iam et Marcion de gradu cedat, deum quoque suum zeloten

 

 
 
 
 concedens —, quis dignius irascetur? puto qui a primordio 
 rerum naturam operibus beneficiis plagis praedicationibus testibus 
 ad agnitionem sui praestruxit nec tamen agnitus est, non 
 qui semel unico euangelii instrumento, et ipso incerto nec palam 
 alium deum praedicante, productus est. ita cui competit uindicta, 
 ei competet materia uindictae, euangelium dico et ueritas 
 et salus. Iubere autem operari eum, qui uelit manducare, eius 
 disciplina est, qui boui trituranti os liberum iussit.

Ecclesiae quidem ueritate epistolam istam ad Ephesios 
 habemus emissam, non ad Laodicenos; sed Marcion et 
 titulum aliquando interpolare gestit, quasi et in isto diligentissimus 
 explorator. nihil autem de titulis interest, cum 
 ad omnes apostolus scripserit dum ad quosdam, certe tamen 
 eum deum praedicans in Christo, cui competunt quae praedicantur. 
 cui ergo competet secundum boni existimationem, 
 quam proposuerit in sacramento uoluntatis 
 suae, in dispensationem adimpletionis temporum 
 — ut ita dixerim, sicut uerbum illud in Graeco sonat — 
 recapitulare — id est ad initium redigere uel ab initio 
 recensere — omnia in Christum, quae in caelis et quae 
 in terrisnisi cuius erunt omnia ab initio, etiam ipsum initium, 
 a quo et tempora et temporum adimple(tio et adimple)tionis 
 dispensatio, ob quam omnia ad initium recensentur in Christo? 
 alterius autem dei quod initium, id est unde, cuius opus

 

 
 
 
 nullum? quae tempora sine initio? quae adimpletio sine temporibus? 
 quae dispensatio sine adimpletione? denique quid in 
 terris egit iam olim, ut longa aliqua temporum adimplendorum 
 dispensatio reputetur ad recensenda omnia in Christo, etiam 
 quae in caelis? nec in caelis autem res ab altero actas existimabimus, 
 quaecumque sunt, quam ab eo, a quo et in terris 
 actas omnibus constat. quodsi non capit alterius <omnia) ista 
 deputari ab initio quam creatoris, quis credet ab alio ea 
 recenseri in Christum alium, et non a suo auctore et in suum 
 Christum? si creatoris sunt, diuersa sint necesse est a diuerso 
 deo; si diuersa, utique contraria. quomodo ergo contraria 
 recenseantur in eum, a quo denique destruuntur? nam et sequentia 
 quem renuntiant Christum, cum dicit: ut simus in 
 laudem gloriae (eius) nos, qui praesperauimus in 
 Christum? qui enim praesperasse potuerunt, id est ante sperasse 
 in deum quam uenisset, nisi Iudaei, quibus Christus praenuntiabatur 
 ab initio? qui ergo praenuntiabatur, ille et praesperabatur. 
 atque adeo hoc ad se, id est ad Iudaeos, refert, ut 
 distinctionem faciat conuersus ad nationes: in quo et uos, 
 cum audissetis sermonem ueritatis, euangelium, 
 in quo credidistis et signati estis spiritu promissionis 
 eius sancto. cuius promissionis? factae per Iohelem: 
 in nouissimis diebus effundam de meo spiritu in 
 omnem carnem, id est et in nationes. ita (et) spiritus et 
 euangelium in eo erit Christo, qui praesperabatur, dum praedicabatur. 
 Sed et 'pater gloriae\' ille est, cuius Christus rex 
 gloriae canitur in psalmo ascendens: quis est iste rex 
 gloriae? dominus uirtutum ipse est rex gloriae; 
 ab illo \'spiritus sapientiae\' optatur, apud quem haec quoque

 

 
 
 
 spiritalium species enumeratur inter septem spiritus per 
 Esaiam; ille dabit (inluminatos cordis oculos\', qui etiam exteriores 
 oculos luce ditauit, cui displicet caecitas populi: et 
 quis caecus nisi pueri mei? et excaecati sunt 
 famuli dei; apud illum sunt et \'diuitiae hereditatis in sanctis\'. 
 qui eam hereditatem ex uocatione nationum repromisit: 
 postula de me, et dabo tibi gentes hereditatem 
 tuam; ille \'inoperatus est in Christum ualentiam suam suscitando 
 eum a mortuis et collocando eum ad dexteram suam 
 subiciendo omnia\', qui et dixit: sede ad dexteram meam, 
 donec ponam inimicos tuos scabellum pedum 
 tuorum; quia et alibi spiritus ad patrem de filio: omnia 
 subiecisti sub pedibus eius. si ex his alius deus et 
 alius Christus infertur, quae recognoscuntur in creatore, quaeramus 
 iam creatorem. plane, puto, inuenimus, cum dicit illos 
 delictis mortuos, [non] in quibus ingressi erant secundum aeuum 
 mundi huius, secundum principem potestatis aeris, 
 qui operatur in filiis incredulitatis. sed mundum 
 non potest et hic pro deo mundi Marcion interpretari. non 
 enim simile est creatum creatori, factum factori, mundus deo. 
 sed nec princeps potestatis aeris dicetur qui est princeps potestatis 
 saeculorum. numquam enim praeses superiorum de 
 inferioribus notatur, licet et inferiora ipsi deputentur. sed nec 
 incredulitatis operator uideri potest, quam ipse potius et a 
 Iudaeis et a nationibus patitur. sufficit igitur, si haec non 
 cadunt in creatorem. si autem et est, in quem magis competant, 
 utique magis hoc apostolus sciit. quis iste? sine dubio 
 ille, qui ipsi creatori filios incredulitatis obstruit, aere isto

 

 
 
 
 potitus, sicut dicere eum propheta refert: ponam in nubibus 
 thronum meum: ero similis altissimo. hic erit 
 diabolus, quem et alibi, si tamen ita et apostolum legi uolunt, 
 deum aeui huius agnoscemus. ita enim totum saeculum mendacio 
 diuinitatis impleuit. qui plane si non fuisset, tunc haec 
 in creatorem spectasse potuissent. sed et (si) in Iudaismo conuersatus 
 fuerat apostolus, non quia interposuit de delictis: 
 in quibus et nos omnes conuersati sumus, ideo delictorum 
 dominum et principem aeris huius creatorem praestat 
 intellegi, sed quia in Iudaismo unus fuerat de filiis incredulitatis 
 diabolum habens operatorem, cum persequeretur ecclesiam 
 et Christum creatoris, propter quod et: incredulitatis 
 fuimus, inquit. sed natura, ne, quia filios appellauit 
 Iudaeos creator, argumentetur haereticus dominum irae creatorem. 
 cum enim dicit: fuimus natura filii iracundiae 
 creatoris autem non natura sunt filii Iudaei, sed adlectione 
 patrum, irae filios ad naturam retulit, non ad creatorem. ad 
 summam subiungens: sicut et ceteri, qui utique filii dei 
 non sunt, apparet communi naturae omnium hominum et 
 delicta et concupiscentias carnis et incredulitatem et iracundiam 
 reputans, diabolo tamen captante naturam, quam et ipse 
 iam (in)fecit delicti semine inlato. Ipsius, inquit, sumus 
 factura, conditi in Christo. aliud est enim facere, aliud 
 condere. sed utrumque uni dedit. homo autem factura creatoris 
 est: idem ergo condidit in Christo, qui et fecit. quantum

 

 
 
 
 enim ad substantiam, fecit, quantum ad gratiam, condidit. 
 Inspice et cohaerentia: memores uos, aliquando 
 nationes in carne, qui appellamini praeputiatio 
 ab ea quae dicitur circumcisio in carne 
 manu facta, quod essetis illo in tempore sine 
 Christo, alienati a conuersatione Israhelis et peregrini 
 testamentorum et promissionis eorum spem 
 non habentes et sine deo in mundo. sine quo autem 
 deo fuerunt nationes et sine quo Christo? utique eo, cuius 
 erat conuersatio Israhelis et testamenta et promissio. at nunc, 
 inquit, in Christo uos, qui eratis longe, facti estis 
 prope in sanguine eius. a quibus erant retro longe? a 
 quibus supra dicit: a Christo creatoris, a conuersatione Israhelis, 
 a testamentis, a spe promissionis, a deo ipso. si haec 
 ita sunt, ergo his prope fiunt nunc nationes in Christo, a 
 quibus tunc longe fuerunt. si autem conuersationi Israhelis, 
 quae est in religione dei creatoris, et testamentis et promissioni 
 et ipsi deo eorum proximi sumus facti in Christo, ridiculum 
 satis, si nos alterius dei Christus de longinquo admouit 
 creatori. meminerat apostolus ita praedicatum de nationum 
 uocatione ex longinquo uocandarum: qui longe erant a me 
 adpropinquauerunt iustitiae meae. tam enim iustitia 
 quam et pax creatoris in Christo adnuntiabatur, ut saepe iam 
 ostendimus. itaque ipse est, inquit, pax nostra, qui fecit 
 duo unum — Iudaicum scilicet et gentile, quod prope et 
 quod longe — soluto medio pariete inimicitiae in carne 
 sua. sed Marcion abstulit (sua), ut inimicitiae daret \'carne\',

 

 
 
 
 quasi carnali uitio [non J Christo aemulae. sicubi alibi dixi, et 
 hic, non Marrucine, sed Pontice: cuius supra sanguinem confessus 
 es, hic negas carnem? Si legem praeceptorum sententiis 
 uacuam fecit, — adimplendo certe legem; uacat enim 
 iam: non adulterabis, cum dicitur: (nec uidebis ad concupiscendum\', 
 uacat: non occides, cum dicitur: (nec maledices); 
 aduersarium legis de adiutore non potes facere — ut 
 duos conderet in semetipso — qui fecerat idem condens, 
 secundum quod et supra: ipsius enim factura sumus conditi 
 in Christo — in unum nouum hominem, faciens 
 pacem — si uere nouum, uere et hominem, non phantasma, 
 nouum autem, ut noue natum ex uirgine dei spiritu — ut 
 reconciliet ambos deo — et deo, quem utrumque genus 
 offenderat, et Iudaicum et gentile — in uno corpore, inquit, 
 cum inter fecisset inimicitiam in eo per crucem: ita et 
 hic caro corpus in Christo, quod crucem pati potuit. hoc 
 itaque adnuntiante pacem eis qui prope et eis qui longe, 
 accessum consecuti simul ad patrem iam non sumus peregrini 
 et aduenae, sed conciues sanctorum, sed domestici 
 dei, — utique eius, a quo supra ostendimus alienos 
 fuisse nos et longe constitutos — superaedificati super 
 fundamentum apostolorum. abstulit haereticus: et prophetarum, 
 oblitus dominum posuisse in ecclesia sicut apostolos 
 ita et prophetas, si non timuit, ne et super ueterum 
 prophetarum fundamentum aedificatio nostra constaret in

 

 
 
 
 Christo, cum ipse apostolus ubique nos de prophetis exstruere 
 non cesset unde enim accepit summum angularem dicere Christum, 
 nisi de psalmi significatione: lapis, quem reprobauerunt 
 aedificantes, iste factus est in summo anguli?

De mania haeretici praecidendi non miror, (miror) si 
 syllabas subtrahit, cum paginas totas plerumque subducit. datam 
 inquit sibi apostolus gratiam nouissimo omnium inluminandi 
 omnes, quae dispensatio sacramenti occulti ab 
 aeuis in deo, qui omnia condidit. rapuit haereticus \'in* praepositionem 
 et ita legi facit: \'occulti ab aeuis deo, qui omnia condidit\'. 
 sed emicat falsum. infert enim apostolus: ut nota fiat 
 principatibus et potestatibus in supercaelestibus per 
 ecclesiam multifaria sapientia dei. cuius dicit principatibus 
 et potestatibus? si creatoris, quale est, ut principatibus et potestatibus 
 eius ostendi uoluerit deus ille sapientiam suam. ipsi 
 autem non. quando nec potestates sine suo principe potuissent 
 quid cognoscere? aut si ideo deum non nominauit hic, quasi in 
 illis et princeps ipse reputetur, ergo et occultatum sacramentum 
 principatibus et potestatibus eius, qui omnia condidit, pronuntiasset, 
 proinde in illis deputans ipsum. quod si illi dicit occultatum, 
 illi debebat dixisse manifest(at)um. ergo non (deo) erat occultatum, 
 sed (in deo\', omnium conditore, occultum autem principatibus 
 et potestatibus eius. quis enim cognouit sensum domini 
 aut quis ei consiliarius fuit? hic captus haereticus 
 fortasse mutabit, uti dicat deum suum suis potestatibus et

 

 
 
 
 principatibus notam facere uoluisse dispensationem sui sacramenti, 
 quam ignorasset deus, conditor omnium. et quo competebat 
 praetendere ignorantiam creatoris extranei et longa separatione 
 discreti, cum domestici quoque superioris dei nescissent? 
 tamen et creatori notum erat futurum. an non utique notum 
 quod sub caelo et in terra eius habebat reuelari? ergo (et> ex 
 hoc confirmatur quod supra struximus. si enim creator cogniturus 
 erat quandoque occultum illud dei superioris sacramentum 
 et ita scriptura habebat: \'occulti deo, qui omnia condidit,\' 
 sic inferre debuerat: \'ut nota fiat illi multifaria sapientia dei,\' 
 tunc: \'et potestatibus et principatibus cuiuscumque dei, cum 
 quibus sciturus esset creator. adeo subtractum constat quod 
 et sic ueritati suae saluum est. Volo nunc et ego tibi de 
 allegoriis apostoli controuersiam nectere, quas non uis in prophetis 
 habuisse formas: captiuam, inquit, duxit captiuitatem. 
 quibus armis? quibus proeliis? de cuius gentis uastatione? 
 de cuius ciuitatis euersione? quas feminas, quos pueros 
 quosue regulos catenis uictor inseruit? nam et cum apud 
 Dauid Christus canitur \'succinctus gladio super femur* aut 
 apud Esaiam \'spolia accipiens Samariae et uirtutem Damasci\'. 
 uere eum et uisibilem extundis proeliatorem. agnosce igitur 
 iam et armaturam et militiam eius spiritalem, si iam didicisti 
 esse captiuitatem spiritalem, ut et hanc illius agnoscas, uel 
 quia et captiuitatis huius mentionem de prophetis apostolus 
 sumpsit, a quibus et mandata: deponentes mendacium 
 loquimini ueritatem ad proximum quisque, et: irascimini 
 et nolite delinquere — ut ipsis uerbis, quibus 
 psalmus, exponeret sensus eius —; sol non occidat super

 

 
 
 
 iracundiam uestram; nolite communicare operibus 
 tenebrarum — cum iusto enim iustus eris et cum peruerso 
 peruerteris, et: auferte malum de medio uestrum, 
 et: exite de medio eorum et inmundum ne adtigeritis; 
 separamini, qui fertis uasa domini —. sic et \'inebriari 
 uino dedecore\' inde est, ubi sanctorum inebriatores increpantur: 
 et potum dabatis sanctis meis uinum, quod 
 prohibitus erat potare et Aaron et filii eius, cum adirent 
 ad sancta. et psalmis et hymnis deo canerent docere illius 
 est, qui cum tympanis potius et psalteriis uinum bibentes 
 incusari a deo norat. ita cuius inuenio praecepta et semina 
 praeceptorum uel augmenta, eius apostolum agnosco. Ceterum 
 mulieres uiris subiectas esse debere unde confirmat? quia 
 uir, inquit, caput est mulieris. dic mihi, Marcion, de opere 
 creatoris deus tuus legi suae adstruit auctoritatem? hoc iam 
 plane minus est, cum et ipsi Christo suo et ecclesiae eius 
 inde statum sumit: sicut et Christus caput est ecclesiae. 
 similiter et cum dicit: carnem suam diligit qui uxorem 
 suam diligit, sicut et Christus ecclesiam, uides comparari 
 operi creatoris Christum tuum et ecclesiam tuam. quantum 
 honoris carni datur in ecclesiae nomine! Nemo, inquit, 
 carnem suam odio habet, — nisi plane solus Marcion — sed 
 et nutrit et fouet eam, sicut Christus ecclesiam. at tu 
 (ut) eam solus odisti, auferens illi resurrectionem, odisse debebis

 

 
 
 
 et ecclesiam, quia proinde diligitur a Christo. at enim Christus 
 amauit et carnem sicut ecclesiam. nemo non diliget imaginem 
 quoque sponsae, immo et seruabit illam et honorabit et coronabit. 
 habet similitudo cum ueritate honoris consortium. laborabo 
 ego nunc eundem deum probare masculi et Christi, 
 mulieris (et) ecclesiae, carnis et spiritus, ipso apostolo sententiam 
 creatoris adhibente, immo et disserente?: propter hanc 
 relinquet homo patrem et matrem, et erunt duo in 
 carne una. sacramentum hoc magnum est. sufficit 
 interim, ista si creatoris magna sunt apud apostolum sacramenta, 
 minima apud haereticos; sed ego autem dico, inquit, 
 in Christum et ecclesiam. habes interpretationem, non 
 separationem sacramenti. ostendit figuram (sacra)menti ab eo 
 praeministratam, cuius erat utique sacramentum. quid uidetur 
 Marcioni? creator quidem ignoto deo figuras praeministrare 
 non potuit, etiam quia aduersario, si noto; deus superior ab 
 inferiore et a destruendo potius mutuari nihil debuit. Obaudiant 
 et parentibus filii: nam — etsi Marcion abstulit: hoc 
 enim est primum in promissione praeceptum — lex loquitur: 
 honora patrem et matrem; et parentes, enutrite 
 filios in disciplina et correptione domini: audisti enim 
 et ueteribus dictum: narrabitis haec in auribus filiorum 
 uestrorum et filii uestri aeque in auribus filiorum 
 suorum. quo iam mihi duos deos, si una est disciplina? 
 et si duo sunt, illum sequar, qui prior docuit. Sed

 

 

 

 
 
 
 aduersus munditenentes luctatio si nobis, o quanti iam dii 
 creatores! cur enim non at non uindicem, unum munditenentem 
 nominari debuisse, si creatorem significabat, cuius essent quas 
 praemisit potestates? porro, cam supra quidem induere nos 
 iubeat armaturam, in qua stemus ad machinationes diaboli, 
 iam ostendit diaboli esse quae diabolo subiungit, potestates et 
 munditenentes tenebrarum istarum, quae et nos diabolo depu 
 tamus. ant si diabolus creator est, quis erit diabolus apud 
 creatorem? an sicut duo dii ita et duo diaboli, et pluraliter 
 potestates et munditenentes? sed quomodo creator et diabolus 
 et deus idem, cum diabolus non idem et deus et diabolus? 
 aut enim ambo et dei, si ambo diaboli, aut qui deus, hic non 
 et diabolus, sicut nec diabolus deus. ipsum uoeabulum diaboli 
 quaero, ex qua delatura competat creatori., fortasse detulit 
 aliquam dei superioris intentionem, quod ipse ab archangelo 
 passus est, et quidem mentito. non ideo enim interdixerat 
 illius arbusculae gustum, ne dei fierent, sed ne de transgressione 
 morerentur. nec spiritalia autem nequitiae ideo creatorem 
 significabunt, quia. adiecit: in caelis. sciebat enim et 
 apostolus in caelis operata esse spiritalia nequitiae, angeloram 
 scandalizaterum, ia filias hominum. et quale erit, ut ambiguitatibus 
 et per aenigmata nescio quae creatorem taxaret qui, 
 in catenis iam constitutus [quo ob libertatem praedicationis, 
 constantiam manifestandi sacramenti in apertione oris, quam 
 sibi expostulare a deo mandabat, ecclesiae utique praestabat?

Soleo in praescriptione aduersus haeresis: omnes de 
 testimomio temporum compendium figere, priorem

 

 
 
 
 uindicans regulam nostram omni haeretica posteritate. hoc nunc 
 probabit et apostolus dicens: de spe reposita ia caelis 
 quam audistis in sermone ueritatis euangelii, quod 
 peruenit ad uos sicut et in totum mundum. nam 
 si iam tunc traditio euangelica ubique manauerat, quanto 
 magis nunc? porro, si nostra est quae ubique manauit, magis 
 quam omnis haeretica, nedum Antoniniani Marcionis, nostra 
 erit apostolica. Marcionis autem cum totum impleuerit mundum, 
 ne tunc quidem se defendere poterit de apostolica. eam 
 enim et sic constabit esse, quae prior mundum repleuit, illius 
 scilicet dei euangelio, qui et hoc cecinit de praedicationibus 
 eius: in omnem terram exiit sonus eorum et in terminos 
 orbis uerba eorum. Inuisibilis dei imaginem ait 
 Christum. sed nos enim inuisibilem dicimus patrem Christi, 
 scientes filium semper retro uisum, si quibus uisus est, in 
 dei nomine, ut imaginem ipsius; ne quam et hinc differentiam 
 scindat dei uisibilis et inuisibilis, cum olim dei nostri sit 
 definitio: dominum nemo uidebit et uiuet. Si non est 
 Christus primogenitus conditionis, ut sermo creatoris, per 
 quem omnia facta sunt et sine quo nihil factum est, si non 
 in illo condita sunt uniuersa in caelis et in terris, uisibilia 
 et inuisibilia, siue throni siue dominationes siue principatus 
 siue potestates, si non cuncta per illum et in illo sunt condita, 
 — haec enim Marcioni displicere oportebant — non utique 
 tam nude posuisset apostolus: et ipse est ante omnes. 
 quomodo enim ante omnes, si non ante omnia? quomodo ante 
 omnia, si non primogenitus conditionis, si non sermo creatoris? 
 unde (autem) ante omnes probabitur fuisse qui post

 

 

 
 
 
 omnia apparuit? quis scit priorem fuisse quem esse nesciit? Quomodo 
 item boni duxit omnem plenitudinem in semetipso 
 habitare? primo enim, quae est ista plenitudo, nisi ex illis, 
 quae Marcion detraxit, conditis in Christo in caelis et in terris, 
 angelis et hominibus, nisi ex illis inuisibilibus et uisibilibus: 
 nisi ex thronis et dominationibus et principatibus et potestatibus? 
 aut si haec pseudoapostoli nostri et Iudaici euangelizatores 
 de suo intulerint, edat plenitudinem dei sui Marcion. 
 qui nihil condidit. ceterum quale est, ut plenitudinem creatoris 
 aemulus et destructor eius in suo Christo habitare uoluerit? 
 cui denique reconciliat omnia in semetipsum, pacem 
 faciens per crucis suae sanguinem, nisi quem offenderant 
 uniuersa, aduersus quem rebellauerant per transgressionem, 
 cuius nouissime fuerant? conciliari enim extraneo possent. 
 reconciliari uero non alii quam suo. Ita et nos quondam alienatos 
 et inimicos sensu in malis operibus creatori redigit in 
 gratiam, cuius admiseramus offensam colentes conditionem 
 aduersus creatorem. sicubi autem et ecclesiam corpus Christi 
 dicit esse - ut hic ait adimplere se reliqua pressurarum Christi 
 in carne pro corpore eius, quod est ecclesia —, non propterea 
 et in totum mentionem corporis transferens a substantia carnis. 
 nam et supra reconciliari nos ait in corpore eius per mortem.

 

 
 
 
 utique in eo corpore, in quo mori potuit, per carnem mortuus 
 et non per ecclesiam, plane propter ecclesiam corpus 
 commutando pro corpore, carnale pro spiritali. At cum monet 
 cauendum a subtililoquentia et philosophia, ut inani seductione, 
 quae sit secundum elementa mundi, — non secundum caelum 
 aut terram dicens, sed secundum litteras saeculares et secundum 
 traditionem, scilicet hominum subtililoquorum et philosophorum 
 - longum est quidem et alterius operis ostendere 
 hac sententia omnes haereses damnari, quod omnes ex subtililoquentiae 
 uiribus et philosophiae regulis constent, sed 
 Marcion principalem suae fidei terminum de Epicuri schola 
 agnoscat, deum inferens [nec] hebetem, ne timeri eum dicat, 
 collocans et cum deo creatore materiam de porticu Stoicorum, 
 negans carnis resurrectionem, de qua proinde nulla philosophia 
 consentit. cuius ingeniis tam longe abest ueritas nostra, 
 ut et iram dei excitare formidet et omnia ilium ex nihilo 
 protulisse confidat et carnem eandem restituturum repromittat, 
 et Christum ex uulua uirginis natum non erubescat, ridentibus 
 philosophis, et haereticis et ethnicis ipsis. stulta enim mundi 
 elegit deus, ut confundat sapientes, ille sine dubio, qui 
 ex respectu huius suae dispositionis perditurum se sapientiam 
 sapientium praeminabatur. hac simplicitate ueritatis contraria 
 subtililoquentiae et philosophiae nihil peruersi possumus sapere. 
 Denique si nos deus cum Christo uiuificat donans delicta 
 nobis, non possumus credere ab eo donari delicta, in quem 
 admissa non fuerint, ut retro ignotum. Age iam, cum dicit: 
 nemo uos iudicet in cibo et potu et in parte diei festi

 

 
 
 
 et neom-eniae et sabbati, quae est umbra futurorum, 
 corpus autem Christi, quid tibi uidetur, Marcion? de lege 
 iam non retractamus, nisi quod et hic quemadmodum exclusa 
 sit, edocet, dum scilicet de umbra transfertur in corpus, id 
 est de figuris ad ueritatem, quod est Christus. ergo et umbra 
 eius, cuius et corpus, id est et lex eius, (cuius) et Christus. 
 «egrega alii deo legem et alii deo Christum, si potes aliquam 
 umbram ab eo corpore, cuius umbra est, separare. manifeste 
 legis est Christus, si corpus est umbrae. Si autem et aliquos 
 taxat, qui ex uisionibus angelicis dicebant cibis abstinendum — 
 ne attigeris, ne gustaueris - uolentes in humilitate sensus 
 incedere, non tenentes caput, non ideo legem et Moysen pulsat. 
 quasi de angelica superstitione constituerit interdictionem 
 quorundam edulium. Moysen enim a deo accepisse legem 
 constat. denique hanc disciplinam — secundum praecepta, 
 inquit, et doctrinam hominum - deputauit in eos, qui 
 caput non tenerent, id est ipsum, in quo omnia recensentur 
 [in Christum] ad initium reuocata, etiam differentia escarum. 
 cetera praeceptorum, ut eadem, satis sit iam alibi docuisse 
 quam a creatore manarint, qui, cum uetera praedicaret transitura 
 noua facturus uniuersa, mandans etiam: nouate uobis 
 nouamen nonum, iam tum docebat exponere ueterem hominem 
 et nouum induere.

Cum praedicationis enumerat uarietatem, quod alii 
 ei fiducia uinculorum eius audentius sermonem enuntiarent 
 alii per inuidiam et contentionem, quidam uero et per

 

 
 
 
 sermonis existimationem, plerique ex dilectione, nonnulli ex aemulatione, 
 iam aliqui et ex simultate Christum praedicarent, erat 
 aliqui uel hic locus taxandae ipsius praedicationis de diuersitate 
 sententiae, quae\' tantam efficeret etiam animorum uarietatem. 
 sed causas solas animorum, non regulas sacramentorum 
 in diuersitate proponen, unum tamen Christum et unum eius 
 deum quocumque consilio praedicatum confirmat et ideo: nihil 
 mea, inquit, siue causatione eine ueritate Christus 
 adnuntietur, quia unus adnuntiabatur siue ex cauastione 
 siue ex ueritate fidei. ad fidem enim praedicationis retulit 
 mentionem ueritatis, non ad regulae ipsius, quia una quidem 
 erat regula, sed fides praedicantium. quorundam uera, id est 
 simplex, quorundam nimis docta. quod cum ita sit, apparet 
 eum Christum praedicatum, qui semper adnuntiabatur. nans 
 si alius longe at apostolo induceretur, fecisset diuersitatem 
 nouitas rei. nec enim defuissent qui praedicationem euangelicam 
 nihilominus in Christum creatoris interpretarentur, eum 
 et hodie maior pars sit omnibus in locis sententiae nostrae 
 quam haereticae. quo nac hic apostolus de diuersitatis denotatione 
 et increpatione tacuisset. ita, cum diuersitas ne taxatur 
 quidem, nouitas non probatur. Plane de substantia Christi 
 putant et hic Marcionitae suffragari sibi apostolum, quod 
 phantasma carnis fuerit in Christo, cum dioit quod in effigie 
 dei constitutus. n.on rapinam existimauit pariari deo, 
 sed exhausit semetipsum accepta effigie serui, non 
 ueritate, et in similitudine hominis, non in homine, et 
 figura inuentus homo, non substantia, id est non carne.

 

 
 
 
 quasi non et figura et similitudo et effigies substantiae quo. 
 que accedant. bene autem, quod et alibi Christum imaginem 
 dei inuisibilis appellat. numquid ergo et hic, qua in effigie 
 eum dei collocat, aeque non erit deus Christus uere, si nec 
 homo uere fuit in effigie hominis constitutus? utrobique enim 
 ueritas necesse habebit excludi, si effigies et similitudo et 
 figura phantasmati uindicabuntur. quodsi in effigie et in imagine 
 (dei,) qua filius patris, uere deus, praeiudicatum est etiam 
 in effigie et imagine hominis, qua filius hominis, uere hominem 
 inuentum. nam et \'inuentum* ratione posuit, id est certissime 
 hominem. quod enim inuenitur, constat esse. sic(ut) et deus 
 inuentus est per uirtutem, sic et homo per carnem, quia nec 
 \'morti subditum\' pronuntiasset non in substantia mortali constitutum. 
 plus est autem, quod adiecit: et mortem crucis. 
 non enim exaggeraret atrocitatem extollendo uirtutem colluctationis, 
 quam imaginariam (in) phantasmate scisset, frustrato 
 potius eam quam experto nec uirtute functo in passione sed 
 lusu. Quae autem retro lucri duxerat? quae et supra numerat: 
 gloriam carnis in nota circumcisionis, generis Hebraei ex 
 Hebraeo censum, titulum tribus Beniamin, Pharisaeae candidae 
 dignitatem. haec nunc detrimento sibi deputat: non deum, sed 
 stuporem Iudaeorum. haec et si stercora existimat, prae comparatione 
 agnitionis Christi, non prae reiectione dei creatoris, 
 habens iustitiam non suam iam, quae ex lege, sed quae per

 

 
 
 
 ipsum, scilicet per Christum, ex deo. \'ergo,\' inquis, 'hac distinctione 
 lex non ei deo erat Christi.\' subtiliter satis. accipe itaque 
 subtilius. cum enim dicit: non quae ex lege, sed quae 
 per ipsum, non dixisset (per ipsum\' de alio, quam cuius fuit 
 lex. N Noster, in quit, municipatus in caelis. agnosco ueterem 
 ad Abraham promissionem creatoris: et faciam semen tuum 
 tamquam stellas in caelo. ideo et stella a stella differt 
 in gloria. quodsi Christus adueniens de caelis transfigurabit 
 corpus humilitatis nostrae conformale corpori gloriae suae, 
 resurget ergo corpus hoc nostrum, quod humiliatur in passionibus, 
 et in ipsa lege mortis in terram deiectum. quomodo 
 enim transfigurabitur, si nullum erit? aut si de eis dictum, 
 qui in aduentu domini deprehensi in carne demutare habebunt, 
 quid facient (qui primi resurgent\'? non habebunt de quo transfigurentur? 
 atquin cum illis, dicit, simul rapiemur in nubibus 
 obuiam domino. si cum illis sublati, utique cum illis 
 et transfigurati.\'

Soli huic epistolae breuitas sua profuit, ut falsarias 
 manus Marcionis euaderet. miror tamen, cum ad unum\' 
 hominem litteras factas receperit, quod ad Timotheum duas 
 et unam ad Titum de ecclesiastico statu compositas recu 
 sauerit. adfectauit, opinor, etiam numerum epistolarum interpolare. 
 
 Memento, inspector, quod ea, quae praetractata sunt retro, 
 de apostolo quoque probauerimus, et si qua in hoc opus dilata 
 erant expunxerimus, ne aut hic superuacuam existimes itera- 

 

 

 
 
 
 tionem, qua confirmauimus rem pristinam, aut illic suspectam 
 habeas dilationem, qua eruimus tempori ista. si totum opusculum 
 inspexeris, nec hic redundantiam nec illic diffidentiam 
 iudicabis.