Si mihi, Honorate, unum atque idem uideretur esse haere. 
 ticus et credens haereticis homo, tam lingua quam stilo in 
 hac causa conquiescendum mihi esse arbitrarer. nunc uero 
 cum inter haec duo plurimum intersit, quandoquidem haereticus 
 est, ut mea fert opinio, qui alicuius temporalis commodi 
 et maxime gloriae principatusque sui gratia falsas ac nouas 
 opiniones uel gignit uel sequitur, ille autem, qui huiusmodi 
 hominibus credit, homo est imaginatione quadam ueritatis ac 
 pietatis inlusus: cum haec ergo ita sint, non putaui apud 
 te silendum esse, quid mihi de inuenienda ac retinenda ueritate 
 uideatur, cuius, ut scis, ab ineunte adulescentia magno 
 amore flagrauimus. sed res est longe remota a uanorum hominum 
 mentibus, qui nimis in haec corporalia progressi atque 
 lapsi nihil aliud putant esse quam quod istis quinque notissimis 
 nuntiis corporis sentiunt; et quas ab his plagas atque imagines 
 acceperunt, eas secum uoluunt, etiam cum conantur 
 recedere a sensibus, et ex earum mortifera et fallacissima 
 regula ineffabilia penetralia ueritatis rectissime se metiri putant. 
 nihil est facilius, mi carissime, quam non solum se dicere sed 
 etiam opinari uerum inuenisse; sed quam re ipsa difficillimum 
 sit, agnosces, ut confido, his litteris meis. quae ut tibi prosint

 

 
 
 
 aut certe nihil obsint omnibusque omnino, quorum in manus 
 forte deuenerint, et rogaui deum et rogo; et spero ita fore. 
 si bene mihi conscius sum, quod ad hunc stilum pio et officioso 
 animo, non uani nominis adpetitione ac negatoriae ostentationis 
 accessi.

Est igitur mihi propositum, ut probem tibi, si possum. 
 quod Manichaei sacrilege ac temere inuehantur in eos. qui 
 catholicae fidei auctoritatem sequentes, antequam illud uerum, 
 quod pura mente conspicitur, intueri queant, credendo prae- 
 . muniuntur et inluminaturo praeparantur deo. nosti enim, 
 Honorate, non aliam ob causam nos in tales homines incidisse, 
 nisi quod se dicebant terribili auctoritate separata mera et 
 simplici ratione eos, qui se audire uellent, introducturos ad 
 deum et errore omni liberaturos. quid enim me aliud cogebat 
 annos fere nouem spreta religione. quae mihi puerulo a parentibus 
 insita erat, homines illos sequi ac diligenter audire. nisi 
 quod nos superstitione terreri et fidem nobis ante rationem 
 imperari dicerent, se autem nullum premere ad fidem nisi 
 prius discussa et enodata ueritate? quis non his pollicitationibus 
 inliceretur, praesertim adulescentis animus cupidus 
 ueri, etiam nonnullorum in schola doctorum hominum disputationibus 
 superbus et garrulus, qualem me tunc illi inuenerunt, 
 spernentem scilicet quasi aniles fabulas et ab eis promissum 
 apertum et sincerum uerum tenere atque haurire cupientem 
 ? sed quae rursum ratio reuocabat, ne apud eos penitus 
 haererem, ut me in illo gradu quem uocant Auditorum' 
 tenerem, ut huius mundi spem atque negotia non dimitterem, 
 nisi quod ipsos quoque animaduertebam plus in refellendis 
 aliis disertos et copiosos esse quam in suis probandis firmos

 
 
 
 et certos manere? sed de me quid dicam, qui iam catholicus 
 christianus eram? quae nunc ubera post longissimam sitim 
 paene exhaustus atque aridus tota auiditate repetiui eaque 
 altius flens et gemens concussi et expressi, ut id manarent, 
 quod mihi sic adfecto ad recreationem satis esse posset et 
 ad spem reducendam uitae ac salutis. quid ergo de me ipso 
 dicam? tu nondum christianus, qui hortatu meo, cum eos 
 uehementer execrareris, uix adductus es, ut audiendi tibi 
 atque explorandi uiderentur, qua, quaeso, alia re delectatus es, 
 recordare. obsecro te. nisi magna quadam praesumptione ac 
 pollicitatione rationum? sed quia diu multumque de inperitorum 
 erroribus latissime ac uehementissime disputabant — 
 quod cuiuis mediocriter erudito esse facillimum sero didici — 
 si quid etiam suorum nobis inserebant, necessitate retinendum, 
 cum alia non occurrerent, in quibus adquiesceremus, arbitrabamur. 
 itaque nobis faciebant, quod insidiosi aucupes solent, 
 qui uiscatos surculos propter aquam defigunt, ut sitientes aues 
 decipiant. obruunt enim et quoquo modo cooperiunt alias quae 
 circa sunt aquas, uel inde etiam formidolosis molitionibus 
 deterrent, ut in eorum dolos non electione, sed inopia decidant. ,

Sed cur non ipse mihi respondeo, quod istae lautae ac 
 lepidae similitudines atque huiusmodi reprehensiones in omnes, 
 qui aliquid docent, a quouis aduersario effundi urbanissime 
 ac dicacissime possunt? sed ob hoc putaui aliquid tale inserendum 
 litteris meis, ut eos admoneam, desinant talibus agere, 
 ut. quemadmodum ille ait, separatis nugis locorum communium

 
 
 
 res cum re, causa cum causa, ratio cum ratione confligat. 
 quare desinant dicere illud, quod in ore habent quasi necessarium, 
 cum eos quisque deseruerit, qui diutius audisset: 
 lumen per illum transitum fecit. uides enim tu, mea 
 maxima cura — nam de illis non nimis aestuo — quam hoc inane 
 et facillimum ad reprehendendum cuiuis esse possit. itaque 
 hoc discutiendum dimitto prudentiae tuae. non enim uereor, ne 
 me arbitreris inhabitatum lumine, cum uitae huius mundi 
 eram inplicatus, tenebrosam spem gerens de pulchritudine 
 uxoris, de pompa diuitiarum, de inanitate honorum ceterisque 
 noxiis et perniciosis uoluptatibus. haec enim omnia, quod te 
 non latet, cum studiose illos audirem, cupere et sperare non 
 desistebam. neque hoc eorum doctrinae tribuo; fateor enim 
 et illos sedulo monere, ut ista caueantur. sed modo me dicere 
 desertum lumine, cum ab his omnibus umbris rerum me auerterim 
 soloque uictu ad ualetudinem corporis necessario contentus 
 esse decreuerim, inlustratum autem atque fulgentem 
 fuisse, cum illa diligerem et his inuolutus tenerer, hominis 
 est, ut mitissime dicam, minus acute considerantis res, de 
 I quibus loqui multum amat. sed ueniamus ad causam. si placet.

Nam bene nosti, quod reprehendentes Manichaei catholicam 
 fidem et maxime uetus testamentum discerpentes et dilaniantes 
 commouent inperitos: qui profecto nesciunt, quatenus sint 
 accipienda illa et quemadmodum hausta utiliter in uenas 
 quasi uagientium adhuc animarum medullasque descendant. et 
 quia sunt ibi quaedam. quae suboffendant animos ignaros et 
 neglegentes sui — quae maxima turba est — populariter 
 accusari possunt; defendi autem populariter propter mysteria, 
 quae his continentur, non a multis admodum possunt. qui 
 uero pauci hoc facere nouerunt, non amant propatula et:

 
 
 
 famigerula quaedam in disputatione certamina et ob hoc minime 
 noti sunt, nisi his, qui eos instantissime requirunt. de hac igitur 
 Manichaeorum temeritate, qua uetus testamentum et catholicam 
 fidem reprehendunt, accipe, obsecro, quae me moueant. opto 
 autem ac spero te hoc animo accepturum, quo a me dicuntur. 
 scit autem deus, cui nota sunt arcana conscientiae meae, nihil 
 me in hoc sermone malitiose agere, sed ut existimo accipiendum 
 esse ueri probandi causa: cui uni rei uiuere iam diu statuimus 
 et incredibili sollicitudine, ne mihi errare uobiscum facillimum 
 fuerit, iter autem rectum uobiscum tenere sit, ne durius loquar, 
 difficillimum. sed praesumo, quod et in hac spe, qua spero 
 uos uiam sapientiae mecum obtenturos, non me deseret ille. 
 cui sacratus sum: quem dies noctesque intueri conor et 
 propter peccata mea propterque consuetudinem plagis ueternosarum 
 opinionum sauciatum oculum animae gerens inualidum 
 me esse cognosco saepe cum lacrimis. et quemadmodum post 
 longam caecitatem ac tenebras luminibus uix apertis et adhuc 
 lucem palpitando atque auersando, quam tamen desiderant, 
 recusantibus, praesertim si eis solem istum quispiam conetur 
 ostendere: ita mihi nunc euenit, non neganti esse ineffabile 
 quiddam et singulare animae bonum, quod mente uideatur, et 
 me ad contemplandum nondum esse idoneum cum fletu et 
 gemitu confitenti. non me ergo deseret, si nihil fingo, si 
 officio ducor, si ueritatem amo, si amicitiam diligo, si multum 
 metuo, ne fallaris.

Omnis igitur scriptura, quae testamentum uetus uocatur, 
 diligenter eam nosse cupientibus quadrifariam traditur: secundum 
 historiam, secundum aetiologiam, secundum analogiam,

 
 
 
 secundum allegoriam. ne me ineptum putes graecis nominibus 
 utentem. primum quia sic accepi nec tibi hoc aliter audeo 
 intimare quam accepi. deinde tu quoque animaduertis non esse 
 harum rerum apud nos usitata nomina: quae si fabricassem 
 interpretando, essem profecto ineptior; si autem circumloquerer, 
 minus essem in disserendo expeditus. id tantum oro credas, 
 quoquo modo errem, nihil a me inflato ac tumido fieri. 
 secundum historiam ergo traditur, cum docetur, quid scriptum 
 aut quid gestum sit; quid non gestum, sed tantummodo scriptum 
 quasi gestum sit. secundum aetiologiam, cum ostenditur, 
 quid qua de causa uel factum uel dictum sit. secundum 
 analogiam, cum demonstratur non sibi aduersari duo testamenta, 
 uetus et nouum. secundum allegoriam, cum docetur non ad 
 litteram esse accipienda quaedam, quae scripta sunt, sed figurate 
 intellegenda. ,

His omnibus modis dominus noster Iesus Christus et 
 apostoli usi sunt. nam de historia illud sumptum est, cum 
 obiectum esset, quod die sabbati discipuli eius spicas euulsissent. 
 non legistis, inquit, quod fecit Dauid, cum esuriret, 
 et qui cum eo erant; quomodo intrauit indomum dei 
 et panes propositionis manducauit, quos non licebat ei 
 manducare neque eis, qui cum eo erant, nisi solis 
 sacerdotibus. ad aetiologiam uero illud pertinet, quod cum 
 Christus prohibuisset uxorem abici nisi fornicationis causa relatumque 
 esset ab interrogantibus Moysen libello dato repudii 
 permisisse licentiam, hoc, inquit, Moyses fecit propter 
 duritiam cordis uestri. hic enim causa reddita est, cur 
 illud a Moyse pro tempore bene permissum sit, ut hoc, quod

 

 
 
 
 Christus praecipiebat, alia iam tempora demonstrare uideretur. 
 horum autem temporum uices atque ordinem mira quadam 
 diuinae prouidentiae dispositione digestum atque conpositum 
 longum est explanare.

Iam porro analogiam, qua utriusque testamenti congruentia 
 perspicitur, quid ego dicam usos fuisse omnes, quorum auctoritati 
 illi cedunt? cum secum ipsi considerare possunt, quam 
 multa soleant dicere inmissa esse scripturis diuinis a nescio 
 quibus corruptoribus ueritatis. quae uox mihi semper quidem, 
 etiam cum eos audirem, inualidissima uisa est; nec mihi soli, 
 sed etiam tibi - nam bene memini — et nobis omnibus, qui 
 paulo maiorem diligentiam in iudicando habere conabamur 
 quam turba credentium. nunc uero posteaquam mihi sunt 
 exposita et enodata multa, quae me maxime mouebant, ea 
 scilicet, in quibus illorum plerumque se iactat et quo securius 
 sine aduersario, eo effusius exultat oratio, nihil mihi uidetur 
 ab eis inpudentius dici uel, ut mitius loquar, incuriosius et 
 inbecillius quam scripturas diuinas esse corruptas, cum id 
 nullis in tam recenti memoria extantibus exemplaribus possint 
 conuincere. si enim dicerent eas sibi penitus accipiendas 
 non putasse, quod ab his essent conscriptae, quos uerum 
 scripsisse non arbitrarentur, esset utcumque tergiuersatio eorum 
 rectior uel error humanior. hoc enim de illo libro fecerunt, qui 
 Actus apostolorum' inscribitur. quod eorum consilium cum 
 mecum ipse pertracto, nequeo satis mirari. non enim sapientiam 
 hominum in hac re, sed cor mediocre desidero. tanta enim liber 
 iste habet, quae similia sint his, quae accipiunt, ut magnae 
 stultitiae mihi uideatur non et hunc accipere et, si quid ibi 
 eos offendit, falsum atque inmissum dicere. aut si talis oratio

 
 
 
 inpudens est, sicuti est, cur in Pauli epistulis, cur in quattuor 
 euangelii libris ea ualere aliquid putant, in quibus haud scio 
 an multo plura sint proportione quam in illo libro esse potuerunt, 
 quae a corruptoribus interiecta credi uolunt ? sed nimirum 
 illud est, quod mihi uidetur, quod peto placidissimo et serenissimo 
 iudicio mecum consideres. nosti enim, quod auctoris sui 
 Manichaei personam in apostolorum numerum inducere molientes 
 dicunt spiritum sanctum, quem dominus discipulis se 
 missurum esse promisit, per ipsum ad nos uenisse. itaque si 
 illos Actus apostolorum' acciperent, in quibus euidenter 
 aduentus sancti spiritus praedicatur, non inuenirent, quomodo 
 id inmissum esse dicerent. uolunt enim nescio quos corruptores 
 diuinorum librorum ante ipsius Manichaei tempora 
 fuisse, corrupisse autem illos, qui Iudaeorum legem euangelio 
 miscere cupiebant. hoc de spiritu sancto dicere nequeunt, 
 nisi forte diuinasse illos adserant et posuisse in suis libris, 
 quod contra futurum aliquando Manichaeum, qui spiritum 
 sanctum per se missum esse diceret, proferretur. uerum de 
 spiritu sancto alias planius aliquid eloquemur. nunc ad hoc, 
 quod intenderam, redeamus.

Nam et historiam ueteris testamenti et aetiologiam et 
 analogiam in nouo testamento inueniri satis, ut puto, est 
 demonstratum; de allegoria restat ostendere. ipse liberator noster 
 in euangelio allegoriam utitur ex uetere testamento. generatio, 
 inquit, haec signum quaerit; non dabitur ei nisi signum 
 Ionae prophetae. sicut enim Ionas in uentre ceti tribus 
 diebus et tribus noctibus fuit, sic et filius hominis 
 tribus diebus et tribus noctibus erit in corde terrae.

 

 
 
 
 nam quid ego de apostolo Paulo dicam. qui etiam ipsam Exodi 
 historiam futurae christianae plebis allegoriam fuisse significat 
 ad Corinthios epistula prima? nolo autem uos ignorare, 
 fratres, quia patres nostri omnes sub nube fuerunt et 
 omnes per mare transierunt et omnes in Moysen 
 baptizati sunt in nube et mari; et omnes eundem 
 cibum spiritalem manducauerunt et omnes eundem 
 potum spiritalem biberunt. bibebant enim de spiritali 
 petra prosequenti eos; petra autem fuit Christus. sed 
 non in pluribus eorum bene conplacuit deo; prostrati 
 enim sunt in deserto. haec autem figurae nostrae fuerunt, 
 ut non simus cupidi malorum, sicut et illi concupierunt. 
 neque idola colamus, sicut quidam ex illis, sicut 
 scriptum est: et sedit populus manducare et bibere 
 et surrexerunt ludere. neque fornicemur. sicut quidam 
 ex illis fornicati sunt, et ceciderunt uno die uiginti tria 
 milia hominum. neque tentemus Christum, sicut quidam 
 eorum tentauerunt et a serpentibus interierunt. neque 
 murmuremus, sicut quidam ex illis murmurauerunt et 
 perierunt ab exterminatore. omnia autem ista in 
 figura contingebant illis; scripta autem sunt ad correptionem 
 nostram, inquos finis saeculorum deuenit. 
 est item apud apostolum allegoria quaedam, sane ad causam 
 maxime pertinens, ideo quod idem ipsi eam in disputando 
 proferre atque ostentare consuerunt. idem enim Paulus dicit 
 ad Galatas: scriptum est enim, quod Abraham duos filios 
 habuit.unumdeancilla et unum delibera;sed is quidem,

 

 
 
 
 qui de ancilla, secundum carnem natus est; qui autem 
 de libera, per promissionem: quae sunt per allegoriam 
 dicta. nam haec sunt duo testamenta: unum quidem de 
 monte Sina in seruitutem generans, quod est Agar. 
 Sina enim mons est in Arabia. quae confinis est ei, 
 quae nunc est Hierusalem, et seruit cum filiis suis. 
 quae autem sursum est Hierusalem, libera est, quae 
 est mater omnium nostrum.

Hic igitur illi homines minime mali, dum frustrare legem 
 conantur, eas scripturas adprobare nos cogunt. adtendunt 
 enim, quod dictum est in seruitute esse eos, qui sub lege 
 sunt, et id ultimum prae ceteris uentilant: euacuati estis a 
 Christo, qui in lege iustificamini; a gratia excidistis. 
 nos haec omnia uera esse concedimus nec illam legem necessariam 
 esse dicimus nisi eis, quibus est adhuc utilis seruitus, 
 ideoque utiliter esse latam, quod homines, qui reuocari a peccatis 
 ratione non poterant, tali lege cohercendi erant, poenarum 
 scilicet istarum, quae uideri ah stultis possunt, minis atque 
 terroribus: a quibus gratia Christi cum liberat, non legem 
 illam damnat, sed aliquando nos obtemperare suae caritati, non 
 seruire timore legis inuitat. ipsa est gratia, id est beneficium, 
 quod non intellegunt sibi uenisse diuinitus, qui adhuc esse cupiunt 
 sub uinculis legis. quos merito Paulus obiurgat tamquam 
 infideles, quia a seruitute, cui certo tempore iustissima dei 
 dispositione subiecti erant, iam per dominum nostrum Iesum 
 se liberatos esse non credunt. hinc est illud eiusdem apostoli: 
 lex enim paedagogus noster erat in Christo. ille igitur

 

 
 
 
 paedagogum dedit hominibus. quem timerent, qui magistrum 
 postea, quem diligerent. in quibus tamen legis praeceptis atque 
 mandatis, quibus nunc christianos uti fas non est, quale uel 
 sabbatum est uel circumcisio uel sacrificia et si quid huiusmodi 
 est, tanta mysteria continentur, ut omnis pius intellegat nihil 
 esse perniciosius quam quicquid ibi est accipi ad litteram, 
 id est ad uerbum; nihil autem salubrius quam spiritu reuelari. 
 inde est: littera occidit, spiritus autem uiuificat; inde 
 est: id ipsum uelamen in lectione ueteris testamenti 
 manet, quod non reuelatur, quoniam in Christo euacuatur. 
 euacuatur namque in Christo non uetus testamentum, 
 sed uelamen eius, ut per Christum intellegatur et quasi 
 denudetur, quod sine Christo obscurum atque adopertum est. 
 statim quippe idem apostolus subicit: cum autem transieris 
 ad Christum, auferetur uelamen; non enim ait: auferetur 
 lex aut testamentum uetus. non igitur per domini gratiam, 
 tamquam inutilia ibi tegerentur, ablata sunt, sed tegmen 
 potius, quo utilia tegebantur. hoc modo agitur cum iis, qui 
 studiose ac pie, non turbide atque inprobe scripturarum illarum 
 sensum requirunt, demonstraturque sedulo et ordo rerum et 
 causae factorum atque dictorum et ueteris testamenti ad 
 nouum tanta congruentia, ut apex nullus, qui non consonet, 
 relinquatur. et figurarum tanta secreta, ut omnia, quae interpretando 
 eruuntur, miseros esse cogant fateri, qui haec uolunt 
 ante condemnare quam discere.

Sed ut omissa interim altitudine scientiae sic agam 
 tecum, quomodo agendum arbitror cum familiari meo, id est 
 sicut ego possum, non sicut doctissimos uiros posse miratus sum: 
 tria genera sunt erroris, quibus homines errant, cum aliquid

 

 
 
 
 legunt. de singulis dicam. primum genus est, in quo id quod 
 falsum est uerum putatur, cum aliud qui scripsit putauerit. 
 alterum est, quamuis non tam late patens, non tamen minus 
 noxium, cum id quod falsum est uerum putatur, id tamen 
 putatur, quod etiam ille qui scripsit putauit. tertium est, cum ex 
 alieno scripto intellegitur aliquid ueri, cum hoc ille qui scripsit 
 non intellexerit. in quo genere non parum est utilitatis; immo 
 si diligentius consideres, totus legendi fructus est integer. 
 primi generis exemplum est, ut si quisquam uerbi gratia 
 dicat et credat Rhadamanthum apud inferos audire ac diiudicare 
 causas mortuorum, eo quod Maronis in carmine id legerit. 
 hic enim errat duobus modis: quod et rem non credendam 
 credit neque id putandus est credidisse ille quem legit. alterum 
 genus animaduerti sic potest: si quis, quia Lucretius animam 
 ex atomis esse scribit eamque post mortem in easdem atomos 
 solui atque interire, id uerum ac sibi credendum arbitretur. nam 
 et hic non minus miser est, si de re tanta id quod falsum 
 est pro certo sibi persuasit, quamquam id Lucretius, cuius libris 
 deceptus est, opinatus sit. quid enim huic prodest de auctoris 
 sententia certum esse, quando sibi eum non per quem erraret, 
 sed cum quo erraret, elegerit? tertio generi est illud adcommodatum: 
 si quis Epicurum lecto eius in libris aliquo 
 loco, ubi continentiam laudat, in uirtute illum summum bonum 
 posuisse adseueret et ideo non esse culpandum. huic enim quid 
 obest error Epicuri, si summum bonum hominis uoluptatem 
 ille corporis credit, cum iste non se dederit tam turpi noxiaeque 
 sententiae neque ob aliam causam ei placeat Epicurus, nisi 
 quod eum sensisse non putat, quod sentiri non oporteat? hic 
 error non modo humanus est, sed saepe etiam homine dignissimus.

 

 
 
 
 quid enim? si mihi de aliquo, quem diligerem. nuntiaretur, quod 
 sibi, cum esset barbatus, pueritiam atque infantiam ita placere 
 multis audientibus dixerit. ut etiam iurauerit se similiter 
 uelle uiuere, idque ita mihi probaretur, ut inpudenter negarem, 
 num reprehendendus cuipiam uiderer, si eum existimarem, 
 cum hoc diceret, significare uoluisse sibi placere innocentiam, 
 et ab eis, quibus hominum genus inuolueretur cupiditatibus 
 animum alienum, et ex eo illum magis magisque diligerem, 
 quam antea diligebam, etiamsi fortasse illi in puerorum aetatibus 
 libertatem quandam in ludendo et cibando atque ignauum 
 otium stultus adamasset? fac enim eum esse defunctum, 
 postquam hoc mihi nuntiatum est, nec interrogari a me potuisse 
 quicquam, ut aperiret sententiam suam: essetne quisquam 
 tam inprobus. qui mihi suscenseret, cum hominis laudarem 
 propositum et uoluntatem per illa ipsa uerba, quae acceperam? 
 quid? quod etiam iustus rerum existimator non dubitaret 
 fortasse laudare opinionem ac uoluntatem meam, cum et 
 innocentia mihi placeret et homo de homine in re dubia 
 bene potius existimarem, cum etiam male liceret.

Quae cum ita sint, audi etiam earundem scripturarum 
 totidem condiciones et differentias; nam necesse est totidem 
 occurrant. aut enim utiliter scripsit quispiam et non utiliter 
 ab aliquo intellegitur, aut utrumque inutiliter fit, aut utiliter 
 intellegit lector, cum ille contra, qui legitur, scripserit. horum 
 trium primum non inprobo, ultimum non curo. nam neque 
 possum reprehendere hominem, qui nulla sua culpa male 
 intellectus est, nec moleste habere quemquam legi, qui uerum 
 non uiderit, cum obesse legentibus nihil uideam. unum igitur 
 genus est probatissimum et quasi purgatissimum, cum et bona

 
 
 
 scripta sunt et in bonam partem accipiuntur a legentibus. id 
 quoque tamen adhuc in duo diuiditur; non enim penitus 
 excludit errorem. nam euenit plerumque, ut cum bene senserit 
 scriptor, bene etiam lector sentiat, sed aliud quam ille et saepe 
 melius, saepe inferius.utiliter tamen. cum autem et hoc sentimus, 
 quod ille quem legimus — et id est uitae bene agendae adcommodatissimum 
 — cumulatissime sese habet ueritas nec 
 aliunde aperitur falsitatis locus. quod genus cum de rebus 
 obscurissimis lectio est, rarissimum omnino est neque id mea 
 sententia liquido sciri, sed tantummodo credi potest. quibus 
 enim argumentis absentis uel mortui hominis uoluntatem ita 
 colligam, ut de illa iurare possim, cum etiam si praesens interrogaretur, 
 multa esse possent, quae, si malus non esset, officiosissime 
 absconderet? illud autem nihil ad rem cognoscendam 
 ualere arbitror, qualis fuerit ille, qui scripsit; honestissime 
 tamen bonus creditur, cuius litteris generi humano posteritatique 
 consultum est.

Quamobrem uellem mihi isti dicerent, in quo genere ponant 
 ecclesiae catholicae quem putant errorem. si in primo, graue 
 omnino crimen, sed defensionem longam non requirit; satis 
 est enim negare ita nos intellegere, ut illi, cum inuehuntur, 
 existimant. si in secundo, non minus graue est, sed eadem 
 uoce refellentur. si in tertio, nullum crimen est. age ac deinde 
 scripturas ipsas considera. quid enim libris obiciunt ueteris 
 quod dicitur testamenti? numquidnam, quod boni sunt, sed male 
 intelleguntur a nobis? at eos ipsi non accipiunt. an quia nec 
 boni sunt nec bene accipiuntur? at hoc superior defensio satis 
 expugnat. an illud dicent: quamuis bene a uobis accipiantur, 
 mali sunt tamen? quid est aliud uiuos, cum quibus res agitur, 
 aduersarios absoluere atque olim mortuos, cum quibus nulla

 
 
 
 contentio est. accusare? ego quidem illos uiros et omnia utiliter 
 memoriae mandasse et magnos ac diuinos fuisse et illam legem 
 dei iussu ac uoluntate promulgatam esse et conditam credo 
 et id, quamquam perpauca eius generis librorum sciam, 
 persuadere tamen facile possum. si mihi aequus et minime pertinax 
 animus adhibeatur. atque id faciam, cum copia nobis data 
 fuerit beniuolarum aurium ac mentis tuae; sed hoc cum 
 potero. nunc autem nonne mihi satis est, quoquo modo se 
 ista res habeat, deceptum non fuisse?

Testor, Honorate, conscientiam meam et puris animis 
 inhabitantem deum nihil me existimare prudentius, castius. 
 religiosius, quam sunt illae scripturae omnes, quas testamenti 
 ueteris nomine catholica ecclesia retinet. miraris, noui. non 
 enim dissimulare possum longe aliter nobis fuisse persuasum. 
 sed nihil est profecto temeritatis plenius, quae nobis tunc 
 pueris inerat, quam quorumque librorum expositores deserere, 
 qui eos se tenere ac discipulis tradere posse profitentur, et 
 eorum sententiam requirere ab his, qui conditoribus illorum 
 atque auctoribus acerbissimum nescio qua cogente causa 
 bellum indixerunt. quis enim sibi umquam libros Aristotelis 
 reconditos et obscuros ab eius inimico exponendos putauit, ut 
 de his loquar disciplinis, in quibus lector fortasse sine sacrilegio 
 labi potest? quis denique geometricas litteras Archimedis 
 legere magistro Epicuro aut discere uoluit, contra quas ille 
 multum pertinaciter nihil earum, quantum arbitror, intellegens 
 disserebat? an istae scripturae legis planissimae sunt, in quas 
 isti quasi uulgo expositas inpetum faciunt frustra et inaniter? 
 qui mihi similes uidentur illi mulierculae, quam iidem ipsi 
 solent deridere, quae irata, quod ei sol iste laudaretur et a 
 manichaea quadam femina colendus commendaretur, ut erat 
 religiose simplex, concita exiluit et eum locum, quem sol

 

 

 
 
 
 per fenestram inlustrauerat, crebro pede percutiens: ecce 
 solem deumque tuum calco' clamare coepit. stulte omnino atque 
 muliebriter — quis negat? — sed nonne tibi tales uidentur 
 isti, qui ea, quae non intellegunt, aut cur, aut omnino qualia sint, 
 quamue iacentibus similia, subtilia tamen intellegentibus atque 
 diuina, magno inpetu orationis maledictisque lacerantes, quia 
 eis inperiti plaudunt, aliquid se proficere existimant? quicquid 
 est, mihi crede, in scripturis illis altum et diuinum est: 
 inest omnino ueritas et reficiendis instaurandisque animis 
 adcomodatissima disciplina et plane ita modificata, ut nemo 
 inde haurire non possit. quod sibi satis est. si modo ad 
 hauriendum deuote ac pie, ut uera religio poscit, accedat. quod 
 ut tibi probem, multis rationibus et longiore oratione opus 
 est. agendum enim tecum prius est, ut auctores ipsos non 
 oderis, deinde ut ames; et hoc agendum quouis alio modo 
 potius quam exponendis eorum sententiis et litteris, propterea 
 quia si Vergilium odissemus. immo si non eum, priusquam 
 intellectus esset, maiorum nostrorum commendatione 
 diligeremus, numquam nobis satis fieret de illis eius quaestionibus 
 innumerabilibus, quibus grammatici agitari et perturbari 
 solent; nec audiremus libenter, qui cum eius laude illas 
 expediret, sed ei faueremus, qui per eas illum errasse ac delirasse 
 conaretur ostendere. nunc uero cum eas multi ac uarie 
 pro suo quisque captu aperire conentur, his potissimum 
 plauditur, per quorum expositionem melior inuenitur poeta, 
 qui non solum nihil peccasse, sed nihil non laudabiliter 
 cecinisse ab eis etiam, qui illum non intellegunt, creditur. 
 itaque in quaestiuncula magistro deficienti et quid respondeat 
 non habenti suscensemus potius quam illum mutum uitio 
 Maronis putamus. iam si ad defensionem suam peccatum tanti

 
 
 
 auctoris adserere uoluerit. uix apud eum discipuli uel datis 
 mercedibus remanebunt. quantum erat, ut similem beneuolentiam 
 praeberemus eis, per quos locutum esse sanctum spiritum 
 tam diuturna uetustate firmatum est? sed scilicet intellegentissimi 
 adulescentes et miri rationum exploratores non euolutis 
 saltem illis litteris, non quaesitis magistris. non aliquantum 
 nostra tarditate accusata, non denique uel mediocri corde 
 concesso eis, qui huiusmodi litteras per totum orbem tam 
 longo tempore legi, custodiri tractarique uoluerunt, nihil apud 
 illos credendum putauimus, eorum qui istis inimici infestique 
 sunt uoce commoti, apud quos falsa pollicitatione rationis 
 inaudita milia fabularum credere et colere cogeremur.

Sed nunc quod institui peragam, si possum, et sic 
 apud te agam, ut fidem catholicam non interim aperiam, sed 
 ad scrutanda eius magna mysteria eis. quorum animae sibi 
 curae sunt, spem diuini fructus et inueniendae ueritatis . 
 ostendam. nemo dubitat eum, qui ueram religionem requirit, 
 aut iam credere inmortalem esse animam, cui prosit illa religio, 
 aut etiam id ipsum in eadem religione uelle inuenire. animae 
 igitur causa omnis religio; nam corporis natura quoquo modo 
 se habeat, nullam curam ac sollicitudinem incutit ei, praesertim 
 post mortem, cuius anima tenuerit quo beata sit. 
 animae igitur causa uel solius uel maxime uera, si qua est, 
 religio constituta est. haec autem anima — uidero quam ob 
 causam et hoc obscurissimum esse confiteor — errat tamen ac 
 stulta est, ut uidemus, donec adipiscatur percipiatque sapientiam, 
 et fortasse ipsa est uera religio. num te ad fabulas 
 mitto? num aliquid cogo te temere credere? animam nostram 
 dico errore ac stultitia inretitam et demersam uiam, si

 

 
 
 
 qua est, quaerere ueritatis. si hoc in te non est, da ueniam et 
 participare mecum, quaeso, sapientiam tuam; sin id, quod dico, 
 agnoscis in te, simul, obsecro, quaeramus uerum.

Puta nos adhuc neminem audisse cuiuspiam religionis 
 insinuatorem. ecce res noua est a nobis negotiumque susceptum. 
 quaerendi sunt, credo, huius rei, si ulla est, professores. 
 fac nos repperisse alios aliud opinantes et diuersitate opinionum 
 ad se quemque trahere cupientes. sed inter hos excellere famae 
 interim celebritate quosdam atque omnium paene occupatione 
 populorum. utrum isti uerum teneant. magna quaestio est; sed 
 nonne prius sunt explorandi, ut, quamdiu erramus, si quidem 
 homines sumus, cum ipso genere humano errare uideamur?

At enim apud paucos quosdam est ueritas. scis ergo 
 iam quae sit, si scis, apud quos sit. nonne dixeram paulo ante, ut 
 quasi rudes quaereremus? sed si ex ipsa ui ueritatis paucos 
 eam tenere coniectas, qui uero sint, nescis, quid? si ita pauci 
 sunt, qui uerum sciunt, ut auctoritate sua multitudinem teneant, 
 unde se in illa secreta expedire et quasi eliquare paucitas 
 possit? nonne uidemus, quam pauci summam eloquentiam 
 consequantur, cum per totum orbem rhetorum scholae adulescentium 
 gregibus perstrepant? numquidnam inperitorum perterriti 
 multitudine, quicumque boni oratores euadere uolunt, Caecilii 
 sibi potius aut Eruci orationibus quam Tullianis nauandam 
 operam existimant? haec adpetunt omnes, quae maiorum 
 auctoritate firmata sunt. eadem inperitorum turbae discere 
 moliuntur. quae a paucis doctis discenda recepta sunt; adsequuntur 
 autem perpauci, agunt pauciores, clarescunt paucissimi. 
 quid? si tale quiddam est uera religio. quid? si multitudo

 
 
 
 inperitorum frequentat ecclesias, sed nullum argumentum est ideo 
 neminem illis mysteriis factum esse perfectum. et tamen si tam 
 pauci studerent eloquentiae quam pauci sunt eloquentes, 
 numquam nos parentes nostri magistris talibus commendandos 
 putarent. cum igitur ad haec studia nos multitudo inuitauerit, 
 quae inperitorum parte copiosa est, ut id, quod pauci adipisci 
 possunt, adamaremus. cur nobis esse similem in religione 
 nolumus causam, quam cum magno animae discrimine fortasse 
 contemnimus? si enim uerissimus et sincerissimus dei cultus, 
 quamuis sit apud paucos, apud eos tamen est, quibus multitudo 
 quamquam cupiditatibus inuoluta et a puritate intellegentiae 
 remota consentit-quod fieri posse quis dubitet? — quaero, si 
 quis temeritatem uecordiamque nostram arguat, quod non 
 apud eius magistros eam diligenter inuestigamus, cuius inueniendae 
 nobis magna cura inest, quid respondere possimus? 
 deterruit me multitudo? cur ab studio artium liberalium uix 
 huic praesenti uitae aliquid commodi adferentium, cur ab inquirenda 
 pecunia, cur ab honore adipiscendo, cur denique a 
 conparanda et retinenda bona ualetudine, postremo cur ab 
 ipsa beatae uitae adpetitione, cum his omnes occupentur, 
 pauci excellant, nulla deterruit multitudo?

At absurda ibi dici uidebantur. quibus adserentibus? nempe 
 inimicis, qualibet causa, qualibet ratione — non enim hoc 
 nunc quaeritur — tamen inimicis. cum legerem, per me ipse 
 cognoui. itane est? nulla inbutus poetica disciplina Terentianum 
 Maurum sine magistro adtingere non auderes, — Asper, 
 Cornutus, Donatus et alii innumerabiles requiruntur, ut quilibet 
 poeta possit intellegi, cuius carmina et theatri plausus 
 uidentur captare — tu in eos libros, qui quoquo modo se 
 habeant, sancti tamen diuinarumque rerum pleni prope to 
 
 
 
 tius generis humani confessione diffamantur, sine duce inruis 
 et de his sine praeceptore audes ferre sententiam nec si tibi 
 aliqua occurrunt, quae uideantur absurda, tarditatem tuam 
 et putrefactum tabe huius mundi animum, qualis omnium 
 stultorum est, accusas potius quam eos, qui fortasse a talibus 
 intellegi nequeunt? quaereres aliquem pium simul et doctum. 
 uel qui talis esse multis consentientibus diceretur, cuius et 
 praeceptis melior et doctrina peritior fieres. non facile 
 reperiebatur? cum labore inuestigaretur. deerat in ea terra, 
 quam incolebas? quae causa utilius cogeret peregrinari? in 
 continenti prorsus latebat aut non erat? nauigaretur. si in 
 propinquo trans mare non inueniebatur, progredereris usque 
 ad illas terras, in quibus ea, quae illis libris continentur. 
 gesta esse dicuntur. quid tale fecimus, Honorate? et tamen 
 religionem fortasse sanctissimam — adhuc enim quasi dubitandum 
 sit loquor — cuius opinio totum iam terrarum orbem 
 occupauit, miserrimi pueri pro nostro arbitrio iudicioque 
 damnauimus. quid? si illa, quae nonnullos inperitos in eisdem 
 scripturis uidentur offendere, eo sunt ita posita, ut cum res 
 abhorrentes a sensu qualiumcumque hominum, nedum prudentium 
 atque sanctorum, legerentur, secretam significationem 
 multo studiosius quaereremus? nonne cernis, ut Catamitum 
 bucolicorum, cui pastor durus effluxit, conentur homines 
 interpretari et Alexim puerum, in quem Plato etiam carmen 
 amatorium fecisse dicitur, nescio quid magnum significare, 
 sed inperitorum iudicium fugere adfirment, cum sine ullo

 
 
 
 sacrilegio poeta uberrimus uideri possit libidinosas cantiunculas 
 edidisse?

Sed reuera reuocabat nos atque prohibebat a quaerendo 
 aut alicuius legis sanctio aut aduersantium potentia aut sacratorum 
 persona uilis aut fama turpis aut institutionis nouitas 
 aut occulta professio? nihil horum est. omnia diuina et humana 
 iura permittunt quaerere catholicam fidem: tenere autem 
 et colere per humanum certe ius licet. si de diuino quamdiu 
 erramus, incertum est: nemo inbecillitatem nostram terret 
 inimicus - quamquam ueritas atque animae salus si diligenter 
 quaesita, ubi tutissime licet, inuenta non fuerit, cum quouis 
 discrimine quaeri debeat - omnium dignitatum et potestatum 
 gradus huic diuino cultui deuotissime inseruiunt; honestissimum 
 est religionis nomen et praeclarissimum. quid inpedit tandem 
 perscrutari atque discutere pia et sedula inuestigatione. utrum 
 hic est illud. quod sincerissime nosse et custodire paucos 
 necesse est, etiamsi omnium in id gentium uoluntas fauorque 
 conspiret? .

Quae cum ita sint, fac nos, ut dixi, nunc primum 
 quaerere, cuinam religioni animas nostras purgandas instauran dasque 
 tradamus. procul dubio a catholica ecclesia sumendum 
 exordium. plures enim iam christiani sunt, quam si 
 Iudaei simulacrorum cultoribus adiungantur. eorundem autem 
 christianorum, cum sint haereses plures atque omnes se 
 catholicos uelint uideri aliosque praeter se haereticos nominent, 
 una est ecclesia, ut omnes concedunt: si totum orbem 
 consideres, refertior multitudine; ut autem qui nouerunt 
 adfirmant, etiam ueritate sincerior ceteris omnibus. sed de 
 ueritate alia quaestio est. quod autem quaerentibus satis 
 est. una est catholica, cui haereses aliae diuersa nomina 
 e • ito

 
 
 
 inponunt, cum ipsae singulae propriis uocabulis, quae negare 
 non audeant, appellentur. ex quo intellegi datur, iudicantibus 
 arbitris, quos nulla inpedit gratia, cui sit catholicum nomen, 
 ad quod omnes ambiunt, tribuendum. sed ne id loquacissime 
 aut superfluo quispiam disserendum putet. una est certe, 
 in qua ipsae quodam modo etiam humanae leges christianae 
 sunt. nullum ego hinc praeiudicium fieri uolo, sed exordium 
 quaerendi oportunissimum iudico. non enim metuendum est, 
 ne uerus dei cultus nullo proprio robore innixus ab eis. quos 
 fulcire debeat, fulciendus esse uideatur; sed certe perfectae 
 felicitatis est, si potuerit ibi uerum inueniri, ubi et inquisitio 
 eius et retentio securissima est: si non potuerit, tum demum 
 alia quocumque periculo adeunda atque rimanda sunt.

His igitur constitutis, quae, ut opinor. ita iusta sunt, 
 ut obtinere apud te istam causam quouis aduersario debeam, 
 edam tibi, ut possum, cuiusmodi uiam usus fuerim, cum eo 
 animo quaererem ueram religionem, quo nunc exposui esse 
 quaerendam. ut enim a uobis trans mare abscessi, iam cunctabundus 
 atque haesitans. quid mihi tenendum, quid dimittendum 
 esset — quae mihi cunctatio in dies maior oboriebatur, ex 
 quo illum hominem, cuius nobis aduentus, ut nosti, ad explicanda 
 omnia, quae nos mouebant, quasi de caelo promittebatur, 
 audiui eumque excepta quadam eloquentia talem quales 
 ceteros esse cognoui — rationem ipse mecum habui magnamque 
 deliberationem iam in Italia constitutus. non utrum 
 manerem in illa secta, in quam me incidisse paenitebat, sed 
 quonam modo uerum inueniendum esset. in cuius amorem 
 suspiria mea nulli melius quam tibi nota sunt. saepe mihi 
 o

 
 
 
 uidebatur non posse inueniri magnique fluctus cogitationum 
 mearum in academicorum suffragium ferebantur. saepe rursus 
 intuens, quantum poteram, mentem humanam tam uiuacem, tam 
 sagacem, tam perspicacem, non putabam latere ueritatem, 
 nisi quod in ea quaerendi modus lateret, eundemque ipsum 
 modum ab aliqua diuina auctoritate esse sumendum. restabat 
 quaerere, quaenam illa esset auctoritas, cum in tantis dissensionibus 
 se quisque illam traditurum polliceretur. occurrebat 
 igitur inexplicabilis silua, cui demum inseri multum pigebat; 
 atque inter haec sine ulla requie cupiditate reperiendi ueri 
 animus agitabatur. dissuebam me tamen magis magisque ab 
 istis. quos iam deserere proposueram. restabat autem aliud 
 nihil in tantis periculis, quam ut diuinam prouidentiam lacrimosis 
 et miserabilibus uocibus. ut opem mihi ferret, deprecarer. 
 atque id sedulo faciebam; et iam fere me commouerant nonnullae 
 disputationes Mediolanensis episcopi, ut non sine spe 
 aliqua de ipso uetere testamento multa quaerere cuperem, 
 quae, ut scis, male nobis commendata execrabamur. decreueramque 
 tamdiu esse catechumenus in ecclesia, cui traditus a 
 parentibus eram, donec aut inuenirem, quod uellem, aut mihi 
 persuaderem non esse quaerendum. oportunissimum ergo me 
 ac ualde docilem tunc inuenire posset, qui posset docere. hoc 
 ergo modo et simili animae tuae cura sit. diu quoque te adfectum 
 uides; et si iam satis tibi iactatus uideris finemque huiusmodi 
 laboribus uis inponere, sequere uiam catholicae disciplinae, 
 quae ab ipso Christo per apostolos ad nos usque 
 manauit et abhinc ad posteros manatura est.

Ridiculum, inquis. istuc est, cum omnes hanc se 
 profiteantur tenere ac docere. profitentur hac omnes haeretici, 
 negare non possum, sed ita, ut eis, quos inlectant, rationem 
 se de obscurissimis rebus polliceantur reddituros, eoque 
 catholicam maxime criminantur, quod illis, qui ad eam ueniunt, 
 praecipitur, ut credant, se autem non iugum credendi inponere, 
 sed docendi fontem aperire gloriantur. quid, inquis, dici potuit, 
 quod ad eorum laudem maxime pertineret? non ita est. hoc 
 enim faciunt nullo robore praediti, sed ut aliquam concilient 
 multitudinem nomine rationis: qua promissa naturaliter anima 
 gaudet humana nec uires suas ualetudinemque considerans 
 sanorum escas adpetendo, quae male committuntur nisi ualentibus, 
 inruit in uenena fallentium. nam uera religio, nisi credantur 
 ea. quae quisque postea, si se bene gesserit dignusque 
 fuerit, adsequatur atque percipiat, et omnino sine quodam 
 graui auctoritatis imperio inire recte nullo pacto potest.

Sed quaeris fortasse uel de hoc ipso aliquam accipere 
 rationem, qua tibi persuadeatur non prius ratione quam fide 
 te esse docendum. quod facile potest, si modo aequum te. 
 praebeas. sed ut commode fiat, uolo quasi respondeas interroganti 
 et primo dicas mihi, quare tibi uideatur non esse 
 credendum. quod ipsa, inquis, credulitas, a qua creduli nominantur, 
 uitium quoddam mihi uidetur esse, alioquin hoc 
 nomen non pro conuicio obiectare soleremus. nam si suspiciosus 
 in uitio est, eo quod non conperta suspicatur, quanto 
 magis credulus, qui hoc a suspicioso differt. quod ille incognitis 
 aliquam, iste nullam tribuit dubiationem. interim 
 accipio hanc opinionem ac distinctionem. sed scis etiam curiosum 
 non nos solere appellare sine conuicio, studiosum uero 
 etiam cum laude. quamobrem adtende, si placet. etiam inter 
 '

 
 
 
 haec duo quid tibi distare uideatur. id certe respondes. quod 
 quamuis uterque agatur magna cupiditate noscendi, curiosus 
 tamen ea requirit. quae nihil ad se adtinent. studiosus 
 autem contra quae ad sese adtinent requirit. sed quia non 
 negamus ad hominem pertinere coniugem ac liberos et eorum 
 salutem, si quispiam peregre positus, quemadmodum ualeant 
 ac sese agant sua coniux ac liberi. omnes aduenientes sedulo 
 percontetur, magna utique ducitur cupiditate noscendi. et tamen. 
 hunc studiosum non uocamus, qui et magno opere scire uult 
 et ea, quae ad se maxime pertinent. quare iam intellegis eo 
 uaccillare istam definitionem studiosi, quod omnis quidem 
 studiosus ea nosse uult, quae ad se pertinent, non tamen 
 omnis. qui id agit. studiosus uocandus est, sed is. qui ea, 
 quae ad animum nutriendum liberaliter atque ornandum pertinent, 
 inpensissime requirit: tamen studentem recte appellamus 
 praesertim addentes, quid studeat audire. nam etiam suorum 
 studiosum possumus appellare, si suos tantum diligit. non 
 tamen adiunctione nulla communi nomine studiosorum dignum 
 putamus. audiendi autem cupidum, quemadmodum se sui 
 haberent, non appellarem studiosum audiendi, nisi gaudens 
 bona fama id ipsum saepe uellet audire; studentem uero, 
 etiamsi semel. refer nunc animum ad curiosum et dic mihi, 
 utrum si quis fabellam libenter audiret nihil sibi omnino 
 profuturam, id est rerum ad se non pertinentium, neque id 
 odiose atque crebro, sed rarissime ac modestissime uel in 
 conuiuio uel in aliquo circulo ulloue consessu, uidereturne 
 tibi curiosus ? non opinor, sed certe habens illius rei curam, 
 cum libenter audiret, profecto uideretur. quapropter etiam

 
 
 
 curiosi definitio ea regula. qua studiosi, emendanda est. uide 
 igitur, utrum et illa superiora emendanda sint. cur enim non 
 et suspiciosi nomine indignus sit, qui aliquando aliquid 
 suspicatur, et creduli, qui aliquando aliquid credit? itaque 
 ut inter studentem alicuius rei et omnino studiosum rursumque 
 inter curam habentem atque curiosum, ita inter credentem 
 et inter credulum plurimum interest.

Sed nunc uide, inquies, utrum in religione credere debeamus. 
 neque enim si concedimus aliud esse credere, aliud 
 credulum esse, sequitur, ut nulla culpa sit in religionibus 
 credere. quid? si enim et credere et credulum esse uitiosum 
 est, quemadmodum et ebrium et ebriosum esse? quod qui 
 certum existimat, nullum mihi habere posse amicum uidetur. 
 si enim turpe est aliquid credere, aut turpiter facit, qui amico 
 credit, aut nihil amico credens quomodo amicum uel ipsum 
 uel se appellet. non uideo. hic fortasse dicas : concedo aliquid 
 aliquando esse credendum; nunc expedi, quomodo in religione 
 turpe non sit credere antequam scire. faciam, si potero. 
 quocirca ex te quaero, quid existimes in grauiore culpa esse, 
 religionem tradere indigno, an id quod ab eis, qui illam 
 tradunt, dicitur credere. si, quem dicam indignum, non 
 intellegis, eum dico, qui ficto pectore accedit. concedis, ut 
 arbitror, magis culpandum esse tali homini pandere si qua 
 sunt sancta secreta quam religiosis uiris de ipsa religione 
 aliquid adfirmantibus credere. neque enim te aliud respondere 
 decuerit. quare nunc fac putes eum adesse, qui tibi religionem 
 sit traditurus: quonam modo illi fidem facturus es uero 
 animo te accedere neque quicquam in te, quod ad hanc rem

 
 
 
 adtinet, doli atque simulationis esse? dices bona tua conscientia 
 nihil te fingere, quantis poteris id ipsum adserens 
 uerbis, sed tamen uerbis. non enim animi tui latebras, ita ut 
 intime sciaris, homo homini aperire possis. at ille si dixerit: 
 ecce credo tibi; sed nonne est aequius, ut etiam tu credas 
 mihi, cum tu beneficium, si aliquid ueri teneo, sis accepturus, 
 daturus ego? quid respondebimus nisi esse credendum?

Sed, inquis, nonne erat melius, rationem mihi redderes. 
 ut ea quocumque me duceret, sine ulla sequerer temeritate? 
 erat fortasse; sed cum res tanta sit, ut deus tibi ratione 
 cognoscendus sit, omnesne putas idoneos esse percipiendis 
 rationibus, quibus ad diuinam intellegentiam mens ducitur 
 humana. an plures, an paucos ? paucos, ais, existimo. horumne 
 I n numero esse te credis? non est meum, inquis, hoc respondere. 
 illius ergo putas etiam hoc tibi credere: quod quidem 
 facit. tu tantum memento iam eum bis credidisse tibi incerta 
 dicenti, te illi religiose admonenti ne semel quidem 
 uelle credere. uerum fac ita esse uero animo te ad accipiendam 
 religionem accedere et ita paucorum te esse hominum, 
 ut rationes. quibus ad certam cognitionem uis diuina perducitur, 
 capere possis: quid ? ceteris hominibus, qui tam sereno ingenio 
 praediti non sunt, negandam religionem putas? an eos pedetentim 
 quibusdam gradibus ad illa summa penetralia esse 
 ducendos? uides plane, quid sit religiosius. neque enim tibi 
 quiuis homo in rei tantae cupiditate ullo modo deserendus

 
 
 
 aut respuendus uideri potest. sed nonne censes, nisi primo 
 credat se ad id, quod instituit, peruenturum. mentemque subplicem 
 praebeat et quibusdam magnis necessariisque praeceptis 
 obtemperans quadam uitae actione perpurget, non eum esse 
 aliter illa, quae pure uera sunt, adepturum? censes profecto. 
 quid ergo istis, quorum de genere te esse iam credo, qui 
 facillime diuina secreta ratione certa capere possunt. si hac 
 uia ueniant, qua illi qui primitus credunt, numquid tandem 
 oberit? non arbitror. sed tamen, ais. quid eos morari opus 
 est? quia etsi facto sibi nihil nocebunt, nocebunt tamen 
 exemplo ceteris. uix enim est, qui de se tantum sentiat, 
 quantum potest; sed qui minus, excitandus est, qui amplius, 
 reprimendus, ut neque ille desperatione frangatur, neque iste 
 praecipitetur audacia. quod facile fit, si etiam ii, qui ualent 
 uolare, ne cui sint periculoso inuitamento, paulisper cogantur 
 incedere. qua etiam ceteris tutum est. haec est prouidentia 
 uerae religionis, hoc iussum diuinitus, hoc beatis maioribus 
 traditum, hoc ad nos usque seruatum: hoc perturbare uelle 
 atque peruertere, nihil est aliud quam ad ueram religionem 
 sacrilegam uiam quaerere. quod qui faciunt, nec si eis concedatur 
 quod uolunt, possunt quo intendunt peruenire. cuiusmodi 
 enim libet excellant ingenio, nisi deus adsit, humo repunt. 
 tunc autem adest, si societas humana in deum tendentibus 
 curae sit. quo gradu nihil firmius in caelum reperiri potest. 
 ego quidem huic rationi non possum resistere; nam nihil 
 sine cognitione esse credendum qui possum dicere? cum et 
 amicitia, nisi aliquid credatur, quod certa ratione demonstrari 
 non potest, omnino nulla sit, et saepe dispensatoribus seruis 
 sine ulla culpa dominorum credatur. in religione uero quid

 
 
 
 iniquius fieri potest, quam ut dei antistites nobis non fictum 
 animum pollicentibus credant, nos eis praecipientibus nolimus 
 credere ? postremo quae potest esse uia salubrior quam idoneum 
 primo fieri percipiendae ueritati, adhibendo iis fidem, quae ad 
 praecolendum et ad praecurandum animum sunt diuinitus constituta? 
 aut si iam prorsus idoneus sis, circuire potius aliquantum 
 qua tutissimum est ingredi, quam et tibi esse auctorem 
 periculi et ceteris temeritatis exemplum.

Quare iam superest. ut consideremus, quo pacto hi sequendi 
 non sint, qui se pollicentur ratione ducturos. nam quomodo 
 sine culpa possimus sequi eos, qui credere iubent, iam dictum 
 est; ad hos autem sponsores rationis non modo sine uituperatione. 
 sed etiam cum aliqua laude se uenire nonnulli putant: 
 sed non ita est duae sunt enim personae in religione laudabiles: 
 una eorum, qui iam inuenerunt, quos etiam beatissimos 
 iudicare necesse est; alia eorum, qui studiosissime et rectissime 
 inquirunt. primi ergo sunt iam in ipsa possessione, alteri in 
 uia, qua tamen certissime peruenitur. tria sunt alia hominum 
 genera, profecto inprobanda ac detestanda. unum est opinantium, 
 id est eorum, qui se arbitrantur scire quod nesciunt; alterum 
 eorum, qui sentiunt quidem se nescire. sed non ita quaerunt, 
 ut inuenire possint; tertium eorum, qui neque se scire existimant 
 nec quaerere uolunt. tria sunt item uelut finitima sibimet 
 in animis hominum distinctione dignissima: intellegere, credere, 
 opinari. quae si per se ipsa considerentur, primum semper 
 sine uitio est, secundum aliquando cum uitio, tertium numquam 
 sine uitio. nam intellegere magna et honesta uel etiam

 
 
 
 diuina, beatissimum est; intellegere autem superflua, nihil 
 nocet, sed fortasse discere nocuit, cum tempus necessariorum 
 occuparent. ipsa etiam noxia non intellegere, sed facere aut 
 pati miserum est. non enim si quis intellegat. quomodo possit 
 inimicus sine suo periculo occidi, intellegentia ipsa, a cupiditate 
 reus est; quae si absit, quid innocentius dici potest? 
 credere autem tunc est culpandum, cum uel de deo indignum 
 aliquid creditur uel de homine facile creditur. in ceteris uero 
 rebus si quis quid credit, si se id nescire intellegat, nulla 
 culpa est. credo enim sceleratissimos coniuratos uirtute 
 Ciceronis quondam interfectos: atqui id non solum nescio, 
 sed etiam nullo pacto me scire posse certo scio. opinari 
 autem duas ob res turpissimum est: quod et discere non 
 potest, qui sibi iam se scire persuasit, si modo illud disci 
 potest,' et per se ipsa temeritas non bene adfecti animi signum 
 est. nam etiamsi hoc ipsum, quod de Cicerone dixi, scire se 
 quisquam arbitratur, quamquam nihil eum inpediat a discendo, 
 quia res ipsa nulla scientia teneri potest, tamen quod non 
 intellegit multum interesse, utrum aliquid mentis certa ratione 
 uideatur, quod intellegere dicimus, an famae uel litteris credendum 
 posteris utiliter commendetur, profecto errat. neque 
 quisquam error turpitudine caret. quod intellegimus igitur, 
 debemus rationi, quod credimus, auctoritati, quod opinamur, 
 errori. sed intellegens omnis etiam credit, credit omnis et 
 qui opinatur; non omnis qui credit intellegit; nullus qui 
 opinatur intellegit. haec ergo tria si ad illa quinque hominum 
 genera, quae paulo ante commemorauimus, referantur, id est

 
 
 
 duo probanda, quae priora posuimus, et tria reliqua uitiosa: 
 inuenimus primum beatorum genus ipsi ueritati credere, 
 secundum autem studiosorum amatorumque ueritatis auctoritati. 
 in quibus duobus generibus laudabiliter creditur. in primo 
 autem uitiosorum, id est eorum, qui opinantur se scire quod 
 nesciant, est profecto uitiosa credulitas. cetera duo inprobanda 
 genera nihil credunt: et illi qui uerum quaerunt cum desperatione 
 inueniendi, et illi qui omnino non quaerunt. et hoc dumtaxat 
 in rebus ad aliquam pertinentibus disciplinam. nam in alio 
 uitae actu prorsus nescio quo pacto possit homo nihil credere. 
 quamquam in illis etiam qui se in agendo probabilia sequi 
 . dicunt, scire potius nihil posse quam nihil credere uolunt 
 uideri. quis enim quod probat non credit? aut quomodo est 
 illud quod sequuntur, si non probatur, probabile? quare duo 
 genera possunt esse aduersantium ueritati: unum eorum, qui 
 scientiam tantum obpugnant, non fidem, alterum eorum, qui 
 utrumque condemnant: qui tamen utrum in rebus humanis 
 inueniri possint, rursus ignoro. haec dicta sunt, ut intellegeremus 
 nos retenta fide illarum etiam rerum, quas nondum 
 conprehendimus. a temeritate opinantium uindicari. nam qui 
 dicunt nihil esse credendum nisi quod scimus, hi unum cauent 
 nomen opinationis, quod fatendum est turpe ac miserrimum; 
 sed si diligenter considerent plurimum interesse, utrum se 
 scire quis putet, an quod nescire se intellegit. credat aliqua 
 auctoritate commotus, profecto errores et inhumanitatis atque 
 superbiae crimen euitabunt.

Quaero enim, si quod nescitur, credendum non est, 
 quomodo seruiant parentibus liberi eosque mutua pietate diligant, 
 quos parentes suos esse non credant. non enim ratione 
 ullo pacto sciri potest, sed interposita matris auctoritate de 
 patre creditur; de ipsa uero matre plerumque nec matri, sed 
 obstetricibus, nutricibus, famulis. nam cui furari filius potest 
 aliusque subponi, nonne potest decepta decipere? credimus 
 tamen et sine ulla dubitatione credimus, quod sciri non posse 
 confitemur. quis enim non uideat pietatem, nisi ita sit, sanctissimum 
 generis humani uinculum. superbissimo scelere uiolari? 
 nam quis uel insanus eum culpandum inputet, qui eis officia 
 debita inpenderit, quos parentes esse crediderit, etiamsi non 
 essent? qui contra non exterminandum iudicauerit, qui ueros 
 fortasse parentes minime dilexerit, dum, ne falsos diligat, 
 metuit? multa possunt adferri, quibus ostendatur nihil omnino 
 humanae societatis incolume remanere, si nihil credere statuerimus, 
 quod non possumus tenere perceptum.

Sed nunc accipe, quod iam facilius me tibi persuasurum 
 esse confido. cum de religione, id est cum de colendo atque 
 intellegendo deo agitur, ii minus sequendi sunt, qui nos credere 
 uetant, rationem promptissime pollicentes. nam nemini 
 dubium est omnes homines aut stultos aut sapientes esse. 
 nunc autem sapientes uoco non cordatos et ingeniosos homines, 
 sed eos, quibus inest, quanta inesse homini potest, ipsius hominis 
 deique firmissime percepta cognitio atque huic cognitioni 
 uita moresque congruentes: ceteros autem cuiusque modi 
 artibus inertiisque adfecti sunt, quolibet uictu probandi siue 
 inprobandi, stultorum in numero deputauerim. quae cum ita 
 sint. quis mediocriter intellegens non plane uiderit stultis 
 utilius atque salubrius esse praeceptis obtemperare sapientium

 
 
 
 quam suo iudicio uitam degere? nam omne factum, si recte 
 factum non est, peccatum est; nec recte factum esse ullo 
 modo potest, quod non a recta ratione proficiscitur. porro 
 recta ratio est ipsa uirtus. cui autem hominum uirtus nisi 
 sapientis animo praesto est? solus igitur sapiens non peccat. 
 stultus ergo omnis peccat. nisi in iis factis, in quibus sapienti 
 obtemperauerit; a recta enim ratione talia facta proficiscuntur 
 nec, ut ita dicam, dominus sui facti stultus existimandus est, 
 cum est tamquam instrumentum ministeriumque sapientis. 
 quare si omnibus hominibus non peccare quam peccare melius 
 est, melius profecto stulti omnes uiuerent, si serui possent 
 esse sapientium. atque hoc si in rebus minoribus, ut in mercando 
 uel colendo agro, in uxore ducenda, in suscipiendis 
 educandisque liberis, in ipsa denique re familiari administranda 
 expedire nemo ambigit, multo magis in religione. nam et res 
 humanae promptiores ad dinoscendum sunt quam diuinae et 
 in quibuscumque sanctioribus et praestantioribus, quo maius 
 eis obsequium cultumque debemus, eo sceleratius periculosiusque 
 peccatur. nihil igitur nobis restare admodum uides, quamdiu 
 stulti sumus, si nobis uita optima et religiosa cordi est, 
 nisi ut quaeramus sapientes, quibus obtemperando dominationem 
 stultitiae neque ita multum sentire, dum inest nobis, et euadere 
 aliquando possimus.

Hic rursus oritur difficillima quaestio. quonam enim 
 modo stulti sapientem inuenire poterimus, cum hoc nomen, 
 tametsi nemo fere audeat palam, plerique tamen ex obliquo 
 sibi uindicant. cum de rebus ipsis, quarum cognitione constat 
 sapientia, ita inter se dissentiant, ut aut nullum eorum, aut

 

 
 
 
 certe unum necesse sit esse sapientem? sed quinam iste sit, 
 cum ab stulto requiratur, quo pacto queat dinosci plane atque 
 percipi, omnino non uideo. neque enim quibuslibet signis cognoscere 
 aliquid potest nisi illud ipsum, cuius ea signa sunt,. 
 nouerit. atqui sapientiam stultus ignorat. non enim ut aurum 
 et argentum ceteraque id genus et cognoscere, cum uideas. 
 et non habere concessum est, ita sapientiam mentis eius oculo 
 qui ea careat, uideri fas est. sensu enim corporis quaecumque 
 adtingimus, forinsecus nobis offeruntur, et ideo licet quoque 
 res alienas oculis cernere, cum earum uel eius generis nos. 
 nihil habeamus. quod autem intellectu capitur, intus apud 
 animum est nec id habere quicquam est aliud quam uidere. 
 caret autem stultus sapientia; non igitur nouit sapientiam 
 non enim oculis eam posset uidere: non autem potest uidere 
 et non habere neque habere ac stultus esse. nescit hanc igitur, 
 et dum nescit, in alio loco cognoscere non potest. non ergo 
 fotest quamdiu stultus est, quisquam certissima cognitione 
 inuenire sapientem, cui obtemperando tanto stultitiae malo 
 liberetur.

Huic igitur tam inmani difficultati, quoniam de religione 
 quaerimus, deus solus mederi potest: quem nisi et esse et 
 humanis mentibus opitulari credimus, nec quaerere quidem 
 ipsam ueram religionem debemus. quid enim tandem tanto 
 molimine inuestigare cupimus? quid optamus adtingere? quo 
 peruenire desideramus? eone quod esse aut ad nos pertinere 
 non credimus ? nihil est tali mente peruersius. tune, cum beneficium 
 a me petere non auderes aut certe inpudenter auderes, 
 nisi daturum esse me crederes, inuentionem religionis postulatum 
 uenis, cum deum neque esse neque, si sit, curare nos

 
 
 
 putes ? quid ? si tanta res est, quae nisi sedulo atque omnibus 
 uiribus quaesita nequeat reperiri? quid? si ipsa difficillima 
 inuentio ad capiendum ac proferendum. quod inuentum erit, 
 mentem quaerentis exercet? quid enim oculis nostris hac luce 
 iucundius et familiarius? quam tamen perpeti atque tolerare 
 post diuturnas tenebras nequeunt. quid exhausto aegrotatione 
 corpori adcommodatius quam cibus et potio ? uidemus tamen 
 conualescentes refrenari atque cohiberi, ne saturitati ualentium 
 committere sese audeant. cibisque ipsis agere, ut ad illum 
 morbum, quo eos repudiabant. reuertantur. de conualescentibus 
 loquor. quid? ipsos aegrotantes nonne urgemus, ut aliquid 
 sumant ? in quo profecto nobis cum tanta molestia non obtemperarent, 
 si se illum morbum euasuros esse non crederent. 
 quando ergo tu te operosissimae ac laboriosissimae inquisitioni 
 dabis ? quando tantam, quanta ipsa res digna est, curam negotiumque 
 tibi audebis inponere, cum id, quod quaeris, esse non 
 credas ? recte igitur catholicae disciplinae maiestate institutum 
 est, ut accedentibus ad religionem fides persuadeatur ante 
 omnia.

Itaque ille haereticus — siquidem de his nobis sermo 
 est, qui se christianos dici uolunt — quam mihi rationem 
 adferat, quaeso te? quid est, unde me a credendo ueluti a 
 temeritate reuocet? si nihil me credere iubet, hanc ipsam 
 ueram religionem ullam in rebus humanis esse non credo: 
 quam cum esse non credo, non quaero. at ille, ut opinor, 
 quaerenti monstraturus est; ita enim scriptum est: quaerens

 

 
 
 
 inueniet. ad eum igitur, qui me uetat credere, non uenirem, 
 nisi aliquid crederem. estne ulla maior dementia quam ut ei 
 sola, quae nulla scientia subnixa est, fide displiceam, quae ad 
 eum ipsum me sola perduxit?

Quid? quod omnes haeretici Christo nos credere hortantur. 
 possuntne magis sibi aduersari? in quo dupliciter 
 urgendi sunt. primum quaerendum ab his, ubi sit ratio quam 
 pollicebantur, ubi obiurgatio temeritatis, ubi praesumptio 
 scientiae. si enim turpe est sine ratione cuiquam credere, 
 quid expectas, quid satagis, ut alicui sine ratione credam, 
 quo facilius tua ratione duci possim? an firmum aliquid superaedificabit 
 ratio tua fundamento temeritatis ? secundum illos 
 loquor, quibus credendo displicemus. nam ego credere ante 
 rationem, cum percipiendae rationi non sis idoneus, et ipsa 
 fide animum excolere excipiendis seminibus ueritatis non solum 
 saluberrimum iudico, sed tale omnino, sine quo aegris animis 
 salus redire non possit. quod illis cum deridendum et plenum 
 temeritatis uidetur, profecto ut Christo credamus, agunt inpudenter. 
 deinde fateor me iam Christo credidisse et in animum 
 induxisse id esse uerum, quod ille dixerit, etiamsi nulla ratione 
 fulciatur . hoc, haeretice, principio me ducturus es? sine 
 paululum mecum ipse considerem — quoniam Christum ipsum, 
 quomodo adparere hominibus uoluit, qui istis etiam uulgaribus 
 oculis uisus esse praedicatur, ego non uidi — quibus de illo 
 crediderim, ut ad te iam tali fide praestructus accedam. nullis 
 me uideo credidisse nisi populorum atque gentium confirmatae 
 opinioni ac famae admodum celeberrimae, hos autem populos 
 ecclesiae catholicae mysteria usquequaque occupasse. cur non

 
 
 
 igitur apud eos potissimum diligentissime requiram, quid Christus 
 praeceperit, quorum auctoritate commotus Christum aliquid 
 utile praecepisse iam credidi ? tunc mihi melius expositurus es, 
 quid ille dixerit, quem fuisse aut esse non putarem, si abs te 
 mihi hoc commendaretur esse credendum ? hoc ergo credidi, 
 ut dixi, famae celebritate, consensione, uetustate roboratae. 
 uos autem et tam pauci et tam turbulenti et tam noui, nemini 
 dubium est, quin nihil dignum auctoritate praeferatis. quae 
 igitur ista tanta dementia est? illis crede Christo esse credendum 
 et a nobis disce, quid dixerit. cur? obsecro te. nam si 
 illi deficerent nec me quidquam docere possent, multo facilius 
 mihi persuaderem Christo non esse credendum quam de illo 
 quicquam nisi ab iis, per quos ei credidissem, discendum. 
 o ingentem confidentiam uel potius ineptiam! ego te doceo, 
 quid Christus praeceperit. cui credis. quid ? si non ei crederem, 
 num aliquid de illo me docere posses ? sed oportet, inquit, ut 
 credas. num uobis eum commendantibus ? non, inquit; nam 
 nos illos, qui ei credunt, ratione ducimus. cur igitur illi credam? 
 quia fama fundata est. utrum per uos, an per alios ? per alios, 
 inquit. illis ergo credam, ut tu me doceas ? deberem fortasse, 
 nisi me hoc illi praecipue monerent, ut omnino ad te non 
 accederem; dicunt enim perniciosas uos habere doctrinas. 
 respondebis: mentiuntur. quomodo igitur eis de Christo credam, 
 quem non uiderunt, de te non credam, quem nolunt uidere? 
 scriptis, ait, crede. at scriptura omnis, si noua et inaudita 
 proferatur uel commendetur a paucis nulla confirmante ratione

 
 
 
 non ei, sed illis, qui eam proferunt, creditur. quamobrem 
 scripturas istas si uos profertis, tam pauci et incogniti, non 
 libet credere. simul etiam contra promissum facitis fidem 
 potius imperando quam reddendo rationem. rursus me ad 
 multitudinem famamque reuocabis. cohibe tandem pertinaciam 
 et nescio quam indomitam propagandi nominis libidinem et 
 mone potius, ut huius multitudinis primates quaeram et quaeram 
 diligentissime ac laboriosissime, ut ab his potius de his litteris 
 aliquid discam, qui si non essent, discendum omnino esse 
 nescirem. tu uero in latebras tuas redi nec quicquam insidiare 
 sub nomine ueritatis, quam conaris eis adimere, quibus auctoritatem 
 ipse concedis.

Si autem Christo etiam credendum negant, nisi indubitata 
 ratio reddita fuerit, christiani non sunt. nam id aduersus 
 nos pagani quidam dicunt, stulte quidem, sed non sibi 
 aduersi nec repugnantes. hos uero quis ferat ad Christum se 
 pertinere profiteri, qui nisi apertissimam rationem stultis de 
 deo protulerint, nihil credendum esse contendunt? at ipsum 
 uidemus, quantum illa, cui et ipsi cedunt, docet historia nihil 
 prius neque fortius quam credi sibi uoluisse: cum illi nondum essent idonei, cum quibus ei res esset, ad diuina percipienda 
 secreta. quid enim aliud agunt tanta et tam multa miracula, 
 ipso etiam dicente illa fieri non ob aliud, nisi ut sibi crederetur? 
 fide ille stultos ducebat, uos ratione ducitis; clamabat 
 ille, ut crederetur, uos reclamatis; laudabat credentes ille, 
 uos obiurgatis. nisi uero aut in uinum aquam conuerteret, ut 
 alia omittam, si nihil tale facientem sed docentem homines

 

 
 
 
 sequi possent, aut nihil pendenda uox illa est: credite deo, 
 et mihi credite, aut temeritatis ille culpandus est, qui eum 
 domum suam uenire noluit, solo eius imperio pueri sui morbum 
 credens esse cessurum. ergo ille adferens medicinam. quae 
 corruptissimos mores sanatura esset. miraculis conciliauit auctoritatem, 
 auctoritate meruit fidem, fide contraxit multitudinem, 
 multitudine obtinuit uetustatem, uetustate roborauit religionem: 
 quam non solum haereticorum ineptissima nouitas fraudibus 
 agens, sed nec gentium quidem ueternosus error uiolenter aduersans 
 aliqua ex parte conuelleret.

Quamobrem tametsi docere non ualeo, monere tamen 
 non desino, ut quoniam multi se sapientes uideri uolunt neque 
 utrum sint, stultis dinoscere facile est, omni intentione uotisque 
 omnibus, gemitibus denique uel etiam, si fieri potest, 
 fletibus deum deprecare, ut te ab erroris malo liberet, si tibi 
 beata uita cordi est. quod facilius fiet, si praeceptis eius, quae 
 tanta ecclesiae catholicae auctoritate firmata esse uoluit, libens 
 obtemperes. cum enim sapiens sit deo ita mente coniunctus, 
 ut nihil interponatur, quod separet — deus enim est ueritas 
 nec ullo pacto sapiens quisquam est, si non ueritatem mente 
 contingat —: negare non possumus inter stultitiam hominis 
 et sincerissimam dei ueritatem medium quiddam interpositam 
 esse hominis sapientiam. sapiens enim, quantum datum est, 
 imitatur deum; homini autem stulto ad imitandum salubriter 
 nihil est homine sapiente propinquius: quem quoniam. ut dictum 
 est, intellegere ratione non facile est, oportebat quaedam miracula 
 ipsis oculis admoueri, quibus utuntur stulti multo quam

 

 
 
 
 mente commodius, ut commotorum auctoritate hominum prius 
 uita moresque purgarentur et ita rationi accipiendae habiles 
 fierent. cum igitur et homo esset imitandus et non in homine 
 spes ponenda, quid potuit indulgentius et liberalius diuinitus 
 fieri, quam ut ipsa dei sincera, aeterna, incommutabilisque 
 sapientia, cui nos haerere oportet, suscipere hominem dignaretur? 
 qui non modo illa faceret, quibus ad sequendum deum 
 inuitaremur, sed etiam illa pateretur, quibus a sequendo deo 
 deterrebamur. nam cum adipisci certissimum ac summum 
 bonum nemo possit, nisi id plene perfecteque dilexerit — quod 
 nullo pacto fiet, quamdiu mala corporis atque fortuita formidantur 
 — ille nascendo mirabiliter et operando conciliauit 
 caritatem, moriendo autem et resurgendo exclusit timorem. 
 iam uero talem se in ceteris rebus omnibus praebuit, quas 
 persequi longum est, ut et diuina clementia, quo porrigi, et 
 humana infirmitas, quo possit euehi, sentiremus.

Haec est, crede, saluberrima auctoritas haec prius 
 mentis nostrae a terrena inhabitatione suspensio, haec in uerum 
 deum ab huius mundi amore conuersio. sola est auctoritas, 
 quae commouet stultos, ut ad sapientiam festinent. quamdiu 
 intellegere sincera non possumus, auctoritate quidem decipi 
 miserum est; sed certe miserius non moueri. si enim dei 
 prouidentia non praesidet rebus humanis, nihil est de religione 
 satagendum. sin uero et species rerum omnium, quam profecto 
 ex aliquo uerissimae pulchritudinis fonte manare credendum 
 est, et interior nescio qua conscientia deum quaerendum 
 deoque seruiendum meliores quosque animos quasi publice 
 priuatimque cohortatur: non est desperandum ab eodem ipso

 
 
 
 deo auctoritatem aliquam constitutam, quo uelut gradu certo 
 innitentes adtollamur in deum. haec autem seposita ratione, 
 quam sinceram intellegere, ut saepe diximus, difficillimum 
 stultis est, dupliciter nos mouet: partim miraculis. partim 
 sequentium multitudine. nihil horum est necessarium sapienti, 
 quis negat? sed id nunc agitur, ut sapientes esse possimus, 
 id est inhaerere ueritati: quod profecto sordidus animus non 
 potest. sunt autem sordes animi. ut breui explicem. amor 
 quarumlibet rerum praeter animum et deum; a quibus sordibus 
 quanto est quisque purgatior, tanto uerum facilius intuetur. 
 uerum igitur uidere uelle, ut animum purges, cum ideo purgetur, 
 ut uideas, peruersum certe atque praeposterum est. 
 homini ergo non ualenti uerum intueri, ut ad id fiat idoneus 
 purgarique se sinat, auctoritas praesto est: quam, ut paulo 
 ante dixi. partim miraculis, partim multitudine ualere nemo 
 ambigit. miraculum uoco quicquid arduum aut insolitum supra 
 spem uel facultatem mirantis adparet. in quo genere nihil est 
 populis aptius et omnino stultis hominibus quam id, quod 
 sensibus admouetur. sed rursus haec in duo diuiduntur: quaedam 
 enim sunt. quae solam faciunt admirationem, quaedam 
 uero magnam etiam gratiam beneuolentiamque conciliant. nam 
 si quis uolantem hominem cernat, cum ea res nihil spectatori. 
 adferat commodi praeter ipsum spectaculum, miratur tantummodo. 
 si quis autem graui et desperato morbo adfectus mox, 
 ut iussum fuerit, conualescat, admirationem sanitatis suae 
 sanantis etiam caritate superabit. talia facta sunt illo tempore, 
 quo deus in uero homine, quantum sat erat, hominibus adparebat: 
 sanati languidi, mundati leprosi; incessus claudis,

 
 
 
 caecis uisus, surdis auditus est redditus. homines illius temporis 
 aquam in uinum conuersam, saturata quinque milia 
 quinque panibus, transita pedibus maria, mortuos resurgentes 
 uiderunt: ita quaedam corpori manifestiore beneficio, quaedam 
 uero menti occultiore signo, et omnia hominibus maiestatis 
 testimonio consulebant: sic in se tunc animas errantes mortalium 
 diuina commouebat auctoritas. cur, inquis, ista modo 
 non fiunt? quia non mouerent, nisi mira essent; at si solita 
 essent, mira non essent. nam diei et noctis uices et constantissimum 
 ordinem rerum caelestium, annorum quadrifariam 
 conuersionem, decidentes redeuntesque frondes arboribus, infinitam 
 uim seminum, pulchritudinem lucis, colorum, sonorum. 
 odorum saporumque uarietates da qui primum uideat atque 
 sentiat, cum quo tamen loqui possimus, hebescit obruiturque 
 miraculis; nos uero haec omnia non cognoscendi facilitate — 
 quid enim causis horum obscurius? — sed certe sentiendi 
 adsiduitate contemnimus. facta sunt igitur illa oportunissime, 
 ut his multitudine credentium congregata atque propagata in 
 ipsos mores utilis conuerteretur auctoritas.

Mores autem quilibet tantum ualent ad obtinendas hominum 
 mentes. ut etiam quae in his praua sunt, quod fere 
 superantibus libidinibus euenit, inprobare citius et detestari 
 quam deserere aut mutare possimus. parumne consultum rebus 
 humanis arbitraris, quod nihil terrenum, nihil igneum, nihil 
 denique, quod corporis sensus adtingit, pro deo colendum esse. 
 ad quem solo intellectu ambiendum est, non pauci doctissimi 
 disputant, sed inperitum etiam uulgus marium feminarumque 
 in tam multis diuersisque generibus et credit et praedicat?

 
 
 
 quod continentia usque ad tenuissimum uictum panis et aquae 
 et non cotidiana solum, sed etiam per contextos plures dies 
 perpetuata ieiunia, quod castitas usque ad coniugii prolisque 
 contemptum, quod patientia usque ad cruces flammasque neglectas, 
 quod liberalitas usque ad patrimonia distributa pauperibus. 
 quod denique totius huius mundi aspernatio usque ad 
 desiderium mortis intenditur? pauci haec faciunt, pauciores 
 bene prudenterque faciunt, sed populi probant, populi laudant, 
 populi fauent, diligunt postremum populi: populi suam inbecillitatem, 
 quod ipsa non possunt, non sine prouectu mentis 
 in deum nec sine quibusdam scintillis uirtutis accusant. hoc 
 factum est diuina prouidentia per prophetarum uaticinia, per 
 humanitatem doctrinamque Christi, per apostolorum itinera, 
 per martyrum contumelias, cruces, sanguinem, mortes, per' 
 sanctorum praedicabilem uitam atque in his uniuersis digna 
 rebus tantis atque uirtutibus pro temporum oportunitate miracula. 
 cum igitur tantum auxilium dei, tantum profectum 
 fructumque uideamus, dubitabimus nos eius ecclesiae condere 
 gremio, quae usque ad confessionem generis humani ab apostolica 
 sede per successiones episcoporum frustra haereticis 
 circumlatrantibus et partim plebis ipsius iudicio, partim conciliorum 
 grauitate, partim etiam miraculorum maiestate damnatis 
 columen auctoritatis obtinuit? cui nolle primas dare 
 uel summae profecto inpietatis est uel praecipitis adrogantiae. 
 nam si nulla certa ad sapientiam salutemque animis uia est, 
 nisi cum eos rationi praecolit fides, quid est aliud ingratum

 
 
 
 esse opi atque auxilio diuino, quam tanto robore praeditae 
 auctoritati uelle resistere? et si unaquaeque disciplina, quamquam 
 uilis et facilis, ut percipi possit, doctorem aut magistrum 
 requirit, quid temerariae superbiae plenius, quam diuinorum 
 sacramentorum libros et ab interpretibus suis nolle cognoscere 
 et incognitos audere damnare ?

Quamobrem si quid te uel ratio, uel oratio nostra 
 commouit et si ueram, ut credo, curam tui geris, uelim me 
 audias et bonis praeceptoribus catholicae christianitatis te pia 
 fide, alacri spe, simplici caritate committas deumque ipsum, 
 cuius unius et bonitate facti sumus et iustitia poenas luimus 
 et clementia liberamur, orare non cesses. ita tibi neque praecepta 
 et disputationes doctissimorum hominum et uere christianorum 
 neque libri neque serenae ipsae cogitationes defuerint, 
 quibus facile quod quaeris inuenias. nam istos uerbosos et 
 miseros — quid enim aliud mitius dixerim ? — penitus desere: 
 qui dum nimis quaerunt, unde sit malum, nihil reperiunt nisi 
 malum. in qua quaestione saepe auditores erigunt ad quaerendum, 
 sed ea docent excitatos, ut uel dormire semper satius 
 sit quam illo modo euigilare. de lethargicis enim phreneticos 
 faciunt: inter quos morbos. cum sit uterque plerumque mortiferus, 
 hoc tamen interest, quod lethargici sine aliena uexatione 
 moriuntur, phreneticus autem multis sanis et eis potissimum, 
 qui uolunt subuenire, metuendus est. nam neque deus mali 
 auctor est nec umquam eum quicquam fecisse paenituit nec 
 ullius commotionis animi tempestate turbatur nec terrae particula 
 regnum eius est, nulla flagitia uel scelera probat aut 
 imperat, numquam mentitur. haec enim atque huiusmodi nos 
 mouebant, cum ea magnis inuectionibus quaterent et hanc esse

 
 
 
 ueteris testamenti disciplinam insimularent: quod omnino falsissimum 
 est. itaque illos recte reprehendere ista concedo. 
 quid ergo didici? quid putas, nisi cum ista reprehenduntur, 
 disciplinam catholicam non reprehendi? ita quod apud eos 
 uerum didiceram. teneo, quod falsum putaueram, respuo. sed 
 et alia multa me docuit ecclesia catholica, quo illi homines 
 exangues corporibus, sed crassi mentibus aspirare non possunt: 
 deum non esse corporeum, nullam eius partem corporeis oculis 
 posse sentiri, nihil de substantia eius atque natura ullo modo 
 esse uiolabile aut commutabile aut compositicium aut fictum ; 
 quae si mihi concedis — non enim aliter de deo sentiendum 
 est —, omnia illorum machinamenta subuersa sunt. illud uero 
 quomodo sit. ut nec deus malum genuerit aut fecerit nec 
 ulla sit fueritue umquam natura atque substantia, quam non 
 deus aut genuerit aut fecerit, et tamen a malo nos liberet 
 tam necessariis rationibus adprobatur, ut dubitari omnino non 
 possit, praesertim tibi atque talibus, si tamen bono ingenio 
 pietas et pax quaedam mentis accedat, sine qua de tantis rebus 
 nihil prorsus intellegi potest. et non hic fama de fumo est 
 et nescio qua fabella Persica. cui satis est aurem adcommodare 
 et animum non subtilem, sed plane puerilem. longe omnino, longe 
 se aliter, non ut Manichaei desipiunt, ueritas habet. sed 
 quoniam sermo iste noster multum processit longius quam 
 putabam, hic finem libro faciamus: in quo memineris uolo 
 nondum me Manichaeos coepisse refellere et illas nugas nondum 
 inuasisse neque de ipsa catholica magnum aliquid aperuisse, 
 sed uoluisse tantummodo eruere tibi, si possem, falsam

 
 
 
 opinionem de ueris christianis malitiose aut inperite nobis insinuatam 
 et erigere ad magna quaedam et diuina discenda. 
 quare hoc uolumen ita sese habeat; placatiore autem animo 
 tuo facto ero fortasse in ceteris promptior amen.