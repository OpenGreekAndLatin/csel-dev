Apologiam prophetae Dauid praesenti adripuimus stilo 
 scribere, non quo ille indigeat hoc munere, qui tantis meritis 
 enituit uirtutibusque effloruit, sed quia plerique gestorum 
 eius lecta serie non introspicientes uim scripturarum uel 
 occulta mysteriorum mirantur quomodo tantus propheta 
 adulterii primo, deinde homicidii contagia non declinauerit. 
 ideo nobis studio fuit ipsam recensere historiam.

quae patuisse 
 peccato uidetur. namque in secundo Regnorum legimus libro 
 quoniam deambulans Dauid in domo sua regia prospexerit 
 lauantem mulierem â€” nomen illi Bersabee - formae egregiae 
 et gratia et uultu decoram praestantique admodum facie. 
 quibus inlecebris delenitum potiendi eius sumpsisse affectum. 
 erat autem mulier uiro nupta; Uri nomen marito, cui

 

 
 
 
 mandatis regiis conposita scaena est necis. nam etsi nihil ad 
 impedimentum cupiditatis, plurimum tamen ad uerecundiam 
 adulterii obstare uita eius aestimabatur.

itaque ut a planioribus 
 exordiamur, quem deus iustificauit ne tu diiudices. pro 
 minimo mihi est inquit Paulus ut a uobis diiudicer 
 aut ab humano die, sed neque me ipsum diiudico. 
 et adhuc erat in corpore situs, adhuc temptationi obnoxius, 
 sed ideo se non diiudicabat, quia spiritalis a nemine diiudicatur 
 nisi a solo deo. denique subdidit: qui diiudicat me 
 dominus est. itaque nolite ante tempus quid iudicare. 
 sed Dauid iam tempus inpleuit et gratiam meruit et 
 iustificatus a Christo est, quandoquidem Dauid se dici filium 
 ipse dominus gratulabatur et qui eum ita confitebantur inluminabantur. 
 cur hominem dei a praemio in iudicium uocas? 
 iudicauit iam de eo dominus, de quo dixit ad Solomonem: 
 si ambulaueris in conspectu meo, sicut ambulauit 
 Dauid pater tuus in sanctitate cordis et iustitia 
 ad hoc, ut faceret secundum omnia quae mandaui 
 ei. hic ergo iudicio dignus an praemio est, qui fecit secundum 
 omnia mandata caelestia ambulans in sanctitate et iustitia 
 cordis? ubi aliorum peccata et uitia delitescunt, ibi Dauid

 

 
 
 
 uirtutis et gloriae suae diuinum accepit testimonium. et de 
 eius peccato disputamus otiosi, pro cuius merito et gratia 
 aliorum peccata reuelata sunt! nam cum offendisset Solomon, 
 quod non custodisset mandata domini, et regnum eius 
 disposuisset deus scindere in plurimas partes, ait ad eum: 
 uerum tamen in diebus tuis non faciam haec 
 propter Dauid patrem tuum. de manu filii tui 
 accipiam illud. uerum tamen non totum regnum 
 accipiam, sceptrum unum dabo propter Dauid 
 seruum meum. iustificante igitur domino quis est qui 
 tantum diiudicat uirum? quod deus inquit mundauit tu 
 commune ne dixeris.

saluo tamen iudicio caelesti, quo 
 etiam ipse honorifices tantum prophetam, in eius actus 
 moresque ingredere. non miraris hominem et angelis adaequandam 
 iudicas plurimum uitae suae, immo a pueritia in 
 diuitiis honoribus imperiis demorantem, in multis temptationibus 
 positum semel tantum locum errori dedisse et ei errori, 
 quo etiam angeli caelorum, ut scriptura memorat, de sua 
 gratia et uirtute deiecti sunt ? sane et alter legitur error 
 ipsius, quod numerari fecerit populum.

Unusquisque nostrum per singulas horas quam multa 
 delinquit, et tamen unusquisque de plebe peccatum suum 
 confitendum non putat: ille rex tantus ac potens ne exiguo

 

 
 
 
 quidem momento manere penes se delicti passus est conscientiam 
 sed praematura confessione atque inmenso dolore 
 reddidit peccatum suum domino. quem mihi nunc facile 
 repperias honoratum ac diuitem, qui si arguatur alicuius 
 culpae reus, non moleste ferat? at ille regio clarus imperio, 
 tot diuinis probatus oraculis, cum a priuato homine corriperetur 
 quod grauiter deliquisset, non indignatus infremuit, sed 
 confessus ingemuit culpae dolore. denique dominum dolor 
 intimi mouit affectus, ut Nathan diceret: quoniam paenituit 
 et dominus transtulit peccatum tuum.\' maturitas 10 
 itaque ueniae profundam regis fuisse paenitentiam declarauit, 
 quae tanti erroris offensam traduxerit.

alii homines cum a 
 sacerdotibus corripiuntur, peccatum suum ingrauant, dum 
 negare cupiunt aut defendere, ibique eorum maior est lapsus, 
 ubi speratur correctio. sancti autem domini, qui consummare 
 certamen pium gestiunt et currere cursum salutis, sicubi 
 forte ut homines corruerunt naturae magis fragilitate quam 
 peccandi libidine, acriores ad currendum resurgunt pudoris 
 stimulo maiora reparantes certamina, ut non solum nullum 
 adtulisse aestimetur lapsus inpedimentum, sed etiam uelocitatis 
 incentiua cumulasse. ergo si currentium non soluitur 
 cursus, cum aliqui forte ceciderunt, non luctantium contentio,

 

 
 
 
 sed inoffensa manent certamina, quin etiam plerique post 
 unum aut alterum lapsum gratia maiore uicerunt: quanto 
 magis agonem pietatis ingressi non debent unius prolapsionis 
 offensione censeri, cum beatus sit qui se potuerit reparare 
 post lapsum, quoniam post mortem quoque resurgere munus 
 beatorum est.

Alias quoque prodesse peccatum possumus conprehendere 
 et prouidentia domini sanctis obrepsisse delicta. propositi enim 
 ad imitandum nobis sunt, et ideo curatum est, ut et ipsi 
 aliquando laberentur. nam si inoffensum a uitiis inter tot 
 lubrica huius saeculi curriculum peregissent, dedissent nobis 
 occasionem infirmioribus aestimandi cuiusdam superioris eos 
 naturae ac diuinae fuisse, ut delictum recipere et culpae 
 consortium habere non possent, quae opinio utique ut exortes 
 nos illius substantiae ab inpossibili imitatione reuocaret. 
 praeteriit igitur illos paulisper dei gratia, ut nobis ad imitationem 
 uita eorum fieret disciplina et sicut innocentiae ita 
 etiam paenitentiae magisterium de eorum actibus sumeremus. 
 ergo dum lapsus eorum lego, consortes etiam illos infirmitatis 
 agnosco: dum credo consortes, imitandos esse praesumo.

admonet etiam apostolus Paulus prospexisse dominum deum 
 nostrum, ne uel reuelationum sublimitate uel secundo operum 
 continuante processu humanus etiam in sanctis extolleretur 
 adfectus nec sibi deputarent uirtutique adtribuerent suae quod 

 

 
 
 
 diuina sibi operatione conlatum foret. ergo ne in tantum 
 iudicium ruerent atque in perfidiae foueam deciderent, passus 
 est illis dominus subintrare culpam, ut et ipsi aduerterent 
 diuinis se auxiliis indigere ducemque salutis suae quaerendum 
 esse cognoscerent. denique Paulus infirmitatem sibi profuisse 
 testatur dicente domino roganti sibi, ut a se stimulus carnis 
 suae discederet: sufficit tibi gratia mea; nam uirtus 
 in infirmitate consummatur. meritoque gloriatur in 
 infirmitatibus; sciebat enim uirtutis abundantia plurimos 
 etiam sanctos sine remedio conruisse. quanto igitur commodius 
 uni aut duabus reprehensionibus locum dedisse quam traxisse 
 in perpetuum diuinitatis offensam!

Quid etiam illa adiciam quae ex ipso usu mundi conicere 
 possumus, quia plerosque cum in aliquo probauerimus officio, 
 eosdem quasi industrios atque inpigros in alio munere 
 uolumus experiri? quam multi athletae cum isto certandi 
 genere praeualuerint, ad aliud genus uocantur certaminis! 
 quid, si et te dominus deus tuus, cum aliquod specimen 
 uirtutis dederis tuae. in alio uirtutum genere uult probare? 
 Iob sanctum currentem inoffense temptari tamen filiorum 
 interitu et corporis totius ulceribus passus est, ut in hoc 
 quoque eius uirtutem probaret, si nec iniuriis et acerbitatibus 
 coactus deuotionem sui minueret affectus. non liquet quod 
 etiam sanctum Dauid fide nobilem, praestantissimum mansuetudine, 
 manu fortem probare uoluerit, quemadmodum uitium 

 

 
 
 
 tegeret, lapsum emendaret, ut nos doceret quemadmodum 
 possemus admissum operire peccatum ?

nisi forte uilis causa 
 alicui uidetur, ut propter nostram correctionem tantus errarit 
 propheta, cum propter omnium redemptionem infirmitates 
 nostras Christus susceperit, qui peccatum pro nobis factus 
 est, cum peccatum non cognouerit. et indignum aestimatur 
 nec ueri simile creditur quod Dauid propter posteritatis profectum 
 unius lapsus opprobrium inciderit, cum ipse dominus 
 pro nobis sit factus obprobrium, sicut ipse ait: ego autem 
 sum uermis et non homo, obprobrium hominum et 
 abiectio plebis et alibi: et opprobria exprobrantium 
 ceciderunt super me? ergo futurae dispensationis mysterium 
 in suis ante praemisit, et seruuli quidem condicionis suae 
 peccata portarunt, ideo non potuerunt etiam ipsi exortes esse 
 peccati: dominus autem onus suscepit alienum, ideo solus fuit 
 sine consortio delictorum.

Ad summam apostolo quoque docente cognouimus in figura 
 gesta esse conpluria, quae temporibus gesta superioribus sunt. 
 nam cum dixisset in deserto patres a serpentibus uulneratos 
 non aliter potuisse sanari, nisi Moyses serpentem suspendisset 
 aereum, quo uiso letales illi morsus atque infusiones ueneni 
 noxiae curabantur, subiecit: haec autem in figura facta 
 sunt illis ad nostram conrectionem. in figura aereus

 

 

 

 
 
 
 serpens tamquam confixus cruci, quia uerus crucifigendus generi 
 adnuntiabatur humano, qui serpentis diaboli uenena uacuaret, 
 in figura maledictus, in ueritate autem qui totius mundi 
 maledicta deleret. alibi quoque, id est ad Galatas ait quia 
 duos filios habuit Abraham, unum de ancilla et 
 unum de libera et subdidit: sed is quidem qui de 
 ancilla secundum carnem natus est, qui autem de 
 libera per repromissionem. quae sunt per allegorian 
 dicta. quid sit per allegorian sequentibus exposuit 
 euidenter dicens duas illas generationes, unam de ancilla, 
 alteram de libera, duo esse testamenta, unum quidem a monte 
 Sina in seruitutem generans, in quo monte legem Moyses 
 accepit a domino, alterum autem ab Hierusalem, quae est 
 libera, quae in Isaac filios, hoc est in libertate gratiae, non 
 litterae seruitute generauit; seruis enim poena decernitur, 
 liberis confertur gratia. nonne in typo geminae plebis Iacob 
 duas accepit uxores, ex quibus diuersam subolem procreauit? 
 cur patriarcha ludas propriae nurus post filii sui mortem 
 legitur expetisse concubitum, quo geminorum partus est 
 editus, nisi ut figura praecederet utroque Iesu domini testamento, 
 quorum alterum in typo futurae mortis eius est conditum, 
 alterum in euangelii ueritate, duos populos esse

 

 
 
 
 generandos, quorum posterior in crucis signo saepem omnem 
 ac munitionem populi superioris incideret â€” hic est populus 
 manu prior, ortu posterior â€” uel quia ipse dominus Iesus natus 
 ex tribu Iuda opera sua ante praemisit quam nobis ex uirgine 
 nasceretur?

Quid de Ioseph loquar, qui a fratribus adpetitus, exutus 
 patrio uestimento, in lacum missus, in seruitutem uenditus 
 euidens dominicae incarnationis expressit indicium, eo quod 
 ille dilectus patri cum esset in dei forma, non rapinam arbitraretur 
 esse se aequalem deo, sed ipse se exinaniret, ut 
 formam serui accipiens ueniret et se usque ad mortem crucis 
 humiliaret, cuius pretio et emptus et uenditus a suis fratribus 
 genus redemit humanum? in cuius typo Dauid minor electus 
 ex fratribus, unctus in regnum solus belli grauis periculo 
 singulari certamine uniuersum populum liberauit, triumphauit 
 in decem milibus, ita ut puellae cum tympanis psallerent: 
 Saul triumphauit in milibus, Dauid in decem 
 milibus. quae figura in illis iuuenculis nisi animarum, quae 
 triumphalem psalmum concinunt Christo? genuit ex se filios, 
 unum incestum et alium parricidam, eo quod incestus et 
 parricidalis populus adfixam patibulo crucis carnem proprii 
 uiolaturus esset auctoris. denique in tertio psalmo Abessalom

 

 

 
 
 
 titulus praemittitur et passio domini prophetatur.

quid de 
 Solomone sancto loquar, cuius posteriora cum graui errore 
 non careant, uulgus tamen Iudaicum ipsum aestimat uenisse 
 pro Christo? et quam multos grauis erroris offensa reuocauit! 
 maior itaque culpa plus profuit, ne supra hominem crederetur 
 qui uitio non caruisset humano. fuit igitur in eo inuidiosa 
 sapientia et culpa suasoria, quae hominem conprobaret.

quid 
 igitur obstat, quominus etiam Bersabee sancto Dauid in figura 
 sociata fuisse credatur, ut significaretur congregatio nationum, 
 quae non erat Christo legitimo quodam fidei copulata conubio, 
 quod auersariis quibusdam foret uestibulis in eius gratiam 
 praeter legis ingressura praescriptum, in qua nuda mentis 
 sinceritas et aperta simplicitas lauacri iustificante mysterio 
 ueri Dauid et regis aeterni mentem transduceret, lacesseret 
 caritatem? merito uenit occultus et qui falleret principem 
 mundi tamquam Uri illum, qui interpretatione dicitur lumen 
 meum, transfigurantem se in angelum lucis. uenit inquam in 
 hunc mundum et uenit occultus, tamquam adulter intrauit, 
 ut ius legitimum uindicaret.

Distinximus allegationes ualidas, ut arbitramur, et in figura 
 fuisse textum huius historiae conprobauimus: nunc superiora 
 repetamus et tamquam exutum spiritalibus indumentis 

 

 
 
 
 introspiciamus errorem. peccauit Dauid, quod solent reges, sed 
 paenitentiam gessit, fleuit, ingemuit, quod non solent reges, 
 confessus est culpam, obsecrauit indulgentiam, humi stratus 
 deplorauit aerumnam, ieiunauit, orauit, confessionis suae 
 testimonium in perpetua saecula uulgato dolore transmisit. 
 quod erubescunt facere priuati rex non erubuit confiteri. qui 
 tenentur legibus audent suum negare peccatum, dedignantur 
 rogare indulgentiam, quam petebat qui nullis legibus tenebatur 
 humanis. quod peccauit condicionis est, quod subplicauit 
 correctionis. lapsus communis, sed specialis confessio. culpam 
 itaque incidisse naturae est, diluisse uirtutis. quis gloriatur 
 inquit castum se habere cor? nec unius diei infans 
 mundus esse scripturae testimonio declaratur.

da mihi aliquem 
 sine prolapsione delicti. ualidissimus omnium Sampson legitur, 
 qui leonem etiam suis manibus strangulauit; sed utinam 
 amorem suum suffocare potuisset! messes incendit allophylorum 
 et ipse mulieris unius arsit igniculo. Iephthae uictor ab hoste 
 remeauit, sed uexilla referens triumphalia suo uictus est 
 sacramento, ut pietatem occurrentis filiae parricidio remunerandam 
 putaret. primum omnium quid opus fuit tam facile 
 iurare et incerta uouere pro certis, quorum nesciret euentum?

 

 
 
 
 deinde aliquis sacramenta tristia domino deo reddit, ut 
 cruentis soluat sua uota funeribus?

Nec de sacerdotibus silendum arbitror. ne nostra uidear 
 dissimulare delicta. Aaron ipse summus sacerdos, quo duce 
 pariter ac Moyse rubrum pedes mare transiuit populus 
 Hebraeorum, rogatus a plebe ut deos sibi faceret quos adorarent 
 aurum poposcit, in ignem misit, et caput uituli figuratum 
 est, cui sunt oblata sacrificia. quo indicio claruit auri cupiditatem 
 materiam esse perfidiae et auaritiae studio sacrilegia 
 solere generari. iterum tantus sacerdos locum incidit offensionis 
 cum sorore sua Maria. nam dum fratri uterque obtrectant 
 quod alienigenam accepisset uxorem, ilico Mariam contagio 
 maculosae carnis effloruit.

quo loci euidentis fuit figura 
 mysterii, quod sacerdotalis ille populus patrum fraterno 
 populo posterioribus temporibus derogaret Aethiopissae illius 
 nesciens sacramentum. nam si cognouisset, non reprehendisset 
 quod cum ueteri mysterio conueniret. itaque cum Iudaeus 
 eum qui ex gentibus credidit dicit esse communem et uult 
 a lege secernere, lepram habet, quam non poterit euadere, 
 nisi spiritalis ei legis agnitio ad ueniam fuerit suffragata.

ergo et Dauid, qui sciret hominem se esse natum lapsui, 
 ueniam postulauit, domini autem non desperauit misericordiam.

Nec parabola uidetur a mysterio discrepare. quis enim diues 
 nisi dominus noster Iesus, qui de se ait, ut hodie lectum est, 
 quod homo quidam cum diues esset, abiit in 
 regionem longinquam acciper.e regnum et reuerti. 
 et uere diues erat maiestatis suae opibus et diuinitatis propriae 
 plenitudine, cui angeli et archangeli, uirtutes et potestates 
 et principatus, throni et dominationes, Cherubin et 
 Seraphin indefesso obsequio seruiebant. sed tamen cum diues 
 esset, reliquit XCVIIII in montibus oues et unam ouem, quae 
 lassa remanserat, requisiuit. hanc princeps istius mundi contemplatione 
 illius diuitis egenus et pauper quasi filiam 
 alimentis propriis nutriebat. merito itaque defecerat cui substantia 
 erat cibus saeculi. errauerat haec ouis in Adam insidiis 
 sollicitata serpentis.

et non mala ouis, quae erat uerbi plena, 
 utpote rationabilis ebdomadis filia et sancti munus auctoris: 
 tamen non pretiosis aliquibus, sed uilibus pauperis diu opibus 
 alebatur. denique de pane inquit eius manducabat et 
 de calice eius bibebat et in sinu eius dormiebat. 
 non bona esca Aethiopum, noxius calix aureus Babylon, qui 
 gentes inebriat: non utilis somnus est dormientibus, malo 

 

 
 
 
 uigilare. denique turbati sunt omnes insipientes. 
 corde, obdormierunt somnum suum et nihil inuenerunt. 
 hospitii igitur gratia, quia susceperat hospitem, ut 
 ei epulas exhiberet, illam pauperis ouem abstulit; de suis 
 enim uel gregibus uel armentis si quod animal immolaret, 
 nobis prodesse non poterat, quos nisi immolasset, non redemisset.

Infirmitates igitur nostrae fragilitatis in sua carne hospitali 
 quodam suscepit affectu, cuius leuandae causa uel potius 
 reficiendae carnem suam salutari illi optulit passioni, ut cibum 
 nobis uitae praeberet aeternae. et bene agnam dixit scriptura, 
 quia erat uirginis partus. bene dignus morte pronuntiatur 
 diues iste iudicio prophetico, quia et Caiphas prophetauit 
 dicens: expedit unum hominem mori pro populo. 
 solus autem dominus Iesus tali dignus electus est morte, 
 qua tolleret peccatum mundi. pulcre quoque addidit: agnam 
 restituet, quia carnem propriam resuscitauit, carnem 
 illam uirginalis integritatis reddidit. nec illud otiosum 
 quod ait: in quadruplum restituet; quadruplatur enim 
 resurrectio mortuorum, sicut docet apostolus dicens: seminatur 
 in corruptione, surgit in incorruptione;

 

 
 
 
 seminatur in ignobilitate, surgit in gloria; seminatur 
 in infirmitate, surgit in uirtute; seminatur 
 corpus animale, surgit corpus spiritale. restituet 
 plane in quadruplum agnam etiam illo modo, quo potest iam 
 homo dicere: si cui aliquid abstuli, reddo quadruplum. 
 conuenienter etiam illud adiecit: quia non pepercit; 
 non enim pepercit sibi Christus, ut omnibus subueniret.

ideoque dictum est a domino Iesu Christo ad seruum suum 
 Dauid, ut mysterium declararet: quoniam tu hoc fecisti 
 in occulto, et ego faciam hoc uerbum coram omni 
 Istrahel in conspectu solis huius. et primo quidem 
 nesciens sacramentum commotus est Dauid indignatione, sed 
 non errauit affectu. postea uero ubi cognouit mysterium magnum 
 - magnum enim sacramentum Christi et ecclesiae â€”, 
 uidens remissionem futuram omnium peccatorum, praeuidens 
 fulgorem gratiae per lauacrum regenerationis et infusionem 
 spiritus sancti ait securus ueniae: peccaui domino, ut et 
 ipse in eorum ueniret consortium quibus culpae remissio proueniret. 
 aduertis quemadmodum peccatum proprium deplorauerit? 
 quis igitur ei miretur esse dimissum?

Nunc consideremus opera eius, quibus potuit tegere peccatum. 
 etenim quia non potest sine peccato esse humana fragilitas, 
 cauendum ne plura peccata sint quam opera uirtutum. 
 quod magna ui sapientiae suae sanctus Paulus expressit

 

 
 
 
 dicens: quorundam hominum peccata manifesta sunt 
 praecedentia ad iudicium, quosdam autem et subsequuntur, 
 hoc est: non inuenitur quisquam inlibatus a 
 culpa; habet quis bona merita, habet et uitia atque peccata. 
 omnia itaque nostra quasi in trutina ponderantur. si bonis 
 igitur factis peccata praeponderant, praecedunt ad iudicium: 
 uergunt enim peccata quasi in profundum, uergunt quae manifesta 
 sunt uel pondere atque acerbitate uel multitudine. 
 quosdam autem inquit et subsequuntur, hoc est eos 
 qui se egerint sobrie, sed fragilitate condicionis dederint aliquando 
 etiam errori locum bona facta praecedunt. mala sequuntur. 
 hi honestiores, sed tamen homines lapsi leuioribus 
 uitiis et erratis. ergo iustos sequuntur peccata, non praeeunt: 
 iniustos praecedunt. praeponderant peccata quae uergunt, sequuntur 
 autem si quae recte facta sunt quasi quodam praeiudicio 
 peccatorum praeeuntium praegrauata. similiter et facta 
 bona manifesta sunt. lucent enim opere uirtutum et splendore 
 meritorum et quae aliter se habent abscondi non possunt. 
 ergo talia non teguntur, non obumbrat ea caritas quae operit 
 multitudinem peccatorum, non operit operum bonorum gratia, 
 non abscondit multitudo uirtutum: quasi nuda et intecta produntur. 
 non est enim in his qui dicat: sub umbra alarum 
 tuarum protege me; crux enim domini omnes abolet atque 
 abscondit errores.

quis igitur magis operuit et texit quam

 

 
 
 
 sanctus Dauid, qui et alibi ait: et in umbra alarum tuarum 
 speraui, donec transeat iniquitas, et sic dilexit 
 dominum, ut nimia caritate peccatum omne tegeret atque 
 absconderet. etenim si sanctus apostolus Petrus lapsum suum 
 confessione caritatis aboleuit et ille interrogatus a domino 
 dicente ei tertio: Simon lohannis, amas me? ut quem 
 tertio negauerat tertio fateretur atque ita trino quodam dilectionis 
 uelamine lapsum trinae negationis absconderet: si quia 
 semel fleuit Petrus ueniam reportauit, quanto magis Dauid, 
 qui lauabat per singulas noctes lectum suum et lacrimis stratum 
 suum rigabat, cui erant lacrimae suae panis die ac nocte, 
 qui cinerem sicut panem manducabat et potum suum cum 
 fletu miscebat! etenim si eius qui conuersus ingemuerit miseretur 
 Iesus, si Petrum aspexit et ille fleuit, quanto magis 
 qui diu fleuit a conspectu domini non recessit? negauit Petrus 
 et non fleuit, quia non respexerat Iesus: negauit secundo et 
 non fleuit, quia non respexerat dominus: negauit tertio, respexit 
 Iesus, et statim fleuit et fleuit amarissime. ideo Dauid, 
 qui semper flebat, dicebat: oculi mei semper ad dominum, 
 qui semper uidebatur a Christo, dicebat: per exitus 
 aquarum descenderunt oculi mei.

Sed iam etiam facta eius consideremus. quis non tantarum 
 laude uirtutum unius criminis obumbraret inuidiam? diuino

 

 
 
 
 electus examine statim probauit indignum se tanto non esse 
 iudicio. processit in proelium et trepidantibus ceteris solus 
 allophylum Goliam uerborum iactantia et inmanis corporis 
 mole terribilem concurrenti simul fide ac uirtute prostrauit. 
 unius fortitudo facta est uniuersorum uictoria. conferatur, si 
 placet, priuatum crimen et triumphus omnium, mors unius 
 et tantorum quos liberauit a morte uita populorum.

ueniamus 
 ad alia. insidias patiebatur a rege; uitam eius quaerebat extinguere, 
 sed dispositione diuina in eius rex potestatem traditus 
 cum totus pateret ad uulnus, ferituris sociis Dauid 
 sanctus occurrit et a corpore perituri uulnus letale detorsit 
 dicens: nolite tangere christum domini. quin etiam 
 inimici illius ultus est mortem, flebiliter satis deplorauit interitum 
 et debitum sibi imperium diu distulit, quod sciebat 
 deo auctore deberi.l quo solo docuit omnes homines non praeripiendum 
 regnum, etiamsi debeatur, sed expectandum ut suo 
 tempore deferatur. utinam hunc uirum imitati essent posteri! 
 non tantas bellorum pertulissemus acerbitates. arguis quod 
 unum occiderit, non consideras quod docuerit quemadmodum 
 pax orbi Romano perpetua seruaretur. quam graui adhuc luimus 
 uastitate. quam publico quodam totius orbis funere adpetiti 
 necem regis exsoluimus? heu dura supplicia! inde adhuc

 

 
 
 
 nobis barbarus hostis insultat, dum parata aduersum se in nos 
 arma uertuntur. sic uires ceciderunt publicae, sic Romana 
 uirtus suis motibus fracta consenuit, dum publico rapitur 
 parricidio, quod paternae sollicitudinis religione suscipitur. 
 idque eo usque praecauit, ut cum Adoniam filium regnum sibi 
 usurpare conperisset et serere conuentus, non eum qui praeripere 
 gestiebat, sed eum qui expectaret eligeret.

saltabat ante 
 arcam domini potentissimus regum et, cum a proprio reprehenderetur 
 uxore, quod denudatus esset ante faciem puellarum, 
 respondit: coram domino nudabor adhuc et ero nugas 
 ante oculos tuos, ut honorificetur inquit dominus, 
 qui me pro patre tuo adsciuit in regnum, docens 
 contuitum regalis potentiae non habendum, ubi religioni 
 exhibetur obsequium. honestum est enim pro religione facere, 
 etsi id incongruum potestati sit.

Specta aliud memorabile. parricida filius regnum patrium 
 uiolenter inuaserat. cedebat primo pater eius furori et locum 
 proelii declinabat, ut uel sic impius a furore resipisceret. bello 
 quoque interesse noluit, rogauit ad proelium profecturos ut 
 parcerent filio. securus erat uictoriae, qui rogabat ut parcerent, 
 nec pietatis alienus, qui perire debere etiam inpium filium 
 non putabat. fleuit et magno luctu deplorauit exitum

 

 
 
 
 parricidae dicens: filius meus Abessalom, quis dabit 
 mihi mortem pro te, filius meus Abessalom? uindicandum 
 putabat eum qui pro paternae uindicta pietatis occiderat.

quam uero iniuriae patiens et doloris! cedebat, ut dm, 
 fili sui Abessalom furori uallatus dextra laeuaque ualidis bellatoribus, 
 maledicebat ei uir, cui nomen Semei, cruentum 
 appellans et uirum sanguinis dignoque iudicio domini deiectum 
 esse de regno: sed ne talibus quidem mouebatur conuiciis, 
 mouebantur autem comites eius. denique unus ex sociis 
 â€” Abessa nomen uiro â€” minitatus est quod iniuriae pretium 
 caput eius auferret. sed rex conuersus ad Abessa quid mihi 
 inquit et tibi est, fili Saruiae? ideo maledicit mihi, 
 quoniam dominus dixit illi, ut maledicat. quam 
 moraliter docuit quod iniuriarum uel periculorum nostrorum 
 tempora temptationum certamina et examina probationum sint 
 et ideo non sine diuino ea inrogari solere iudicio? exercetur 
 bonus athleta conuiciis, exercetur laboribus et periculis, ut 
 dignus sit cui deferatur corona iustitiae. et ideo ferenda patienter 
 sunt quae putantur aduersa. denique et alibi id te 
 docet scriptura diuina dicente . iusto: si bona accepimus 
 de manu domini, quae mala sunt cur non sustineamus?

et addidit sanctus propheta dicens: ecce filius

 

 
 
 
 meus, qui exiuit de uentre meo, quaerit animam 
 meam. si autem Iemineus maledicit mihi, dimitte 
 illum ut maledicat, quoniam dixit illi dominus, 
 ut uideat humilitatem meam, et retribuet mihi 
 dominus pro maledicto hoc. o altitudo prudentiae, o 
 insigne patientiae, o deuorandae contumeliae grande inuentum! 
 moueris, inquit, Abessa, quod mihi maledicat extraneus, quem 
 parricidio petit filius? dominus dixit ei ut maledicat mihi. sed 
 non est maledicus dominus nec delectatur contumeliis.

uide 
 quam singula diligenter custodiat. non accusat dominum quasi 
 auctorem iniuriae, sed magis laudat quod patiatur. nos minora 
 perpeti...., ut maiorum ueniam peccatorum adipiscamur. ecce 
 uerborum contumelia parricidii leuauit aerumnam, absoluit 
 procacem, cuius maledicta plus prosint, quae diuina remuneratione 
 donantur. quis secum talem non conpenset iniuriam, 
 ut quem homo laesit eum deus meliorum retributione soletur?

Alia quoque eius gesta consideremus. pugnauit aduersus 
 progeniem gigantum, quando unus ex illis uersantem in proelio 
 regem paene percusserat, quos ausus tamen aduersarius 
 exceptae pretio mortis exsoluit.

hoc quoque percepto uictae 
 gentis ferocis triumpho iterum in ualle Titanum bellum inmane 
 suscepit, non minus aduersus hostem quam aduersus 
 naturam. sitiens enim cum uersaretur in bello, quod biberet

 

 
 
 
 non habebat. quis mihi potum inquit dabit de lacu qui 
 est in Bethleem ad portas? erat autem inter lacum et 
 sanctum Dauid interfusus hostis et media hostilium saepta 
 castrorum. praeciderunt tres uiri multitudinem aduersariorum 
 et inpleuerunt aquam de lacu, qui erat in Bethleem, et optulerunt 
 regi bibendam. sed rex noluit bibere et profudit illam 
 domino â€” dignum etenim tanto munere fuit, ut quae erat 
 uiuidae uirtutis insigne fieret pietatis sacrificium â€” dixitque 
 dignam prophetico spiritu sententiam : non contingat mihi 
 hoc facere, ne sanguinem uirorum qui abierunt 
 ex animis illorum bibam. uicit ergo naturam, ut sitiens 
 non biberet, et exemplum de se praebuit, quo omnis exercitus 
 tolerare sitim disceret. exercuit etiam subditos ad uirtutis 
 officium, ut etiam per pericula regali imperio uoluntarii 
 milites obtemperarent. quod autem noluit bibere declarauit 
 probandorum militum se imperasse gratia, non sitis uictum 
 necessitate, prospexisse etiam ne cui regum bibendi usus 
 alienis periculis quaereretur, postremo piae uulnus conscientiae 
 deprecatum, eo quod aqua tot uirorum quaesita sanguine suauitatem 
 bibendi habere non posset, quae propositae mortis 
 horrore constaret.

quod si altius uelis spectare et introspicere 
 mysterium, sitiebat Dauid non aquam de lacu, qui est in 
 Bethleem, sed oriundum ex uirgine Christum in spiritu 

 

 
 
 
 praeuidebat. uolebat ergo bibere non aquam fluminis, sed potum 
 gratiae spiritalis, hoc est: non aquarum sitiebat elementum, 
 sed sanguinem Christi. denique non bibit oblatam aquam, 
 sed domino fudit significans sitire se Christi sacrificium, non 
 naturae fluentum, illud sacrificium, in quo esset remissio 
 peccatorum, illum sitire se fontem aeternum, non qui periculis 
 quaereretur alienis, sed pericula aliena depelleret.

Tot igitur operibus tam mirandis unius sanguinem tectum 
 non credimus? merito uox sanguinis Abel iusti clamabat ad 
 dominum, quia nullis Cain impius bonis operibus tegebatur, 
 quia parricidalis erat, quia non confitebatur flagitium, sed 
 \'II 
 negabat. Dauid uero occiderat quidem uirum minime reum, 
 sed occiderat non studio crudelitatis inpulsus, sed ut obumbraret 
 pudorem, tegeret uerecundiam concupiscentiae. non 
 audeo dicere quod ui criminis fuerit oppressus â€” neque enim 
 oppressus est qui sciuit quemadmodum a ruina illa peccati 
 se posset leuare â€”, dico tamen quod ui temptationis inflexus 
 sit. dixerat enim supra: proba me, domine, et tempta 
 me, ure renes meos et cor meum et alibi: ego autem dixi in mea abundantia: non mouebor in aeternum 
 et: igne me examinasti, et non est inuenta in me 
 iniquitas. uoluit eum subiacere dominus temptationi, ne 
 supra hominem sibi aliquid adrogaret; nam uirtus in infirmitate 
 consummatur. neque enim cruento fecit affectu: nihil

 

 

 

 
 
 
 minus sancto prophetae adscribi potest, qui etiam uita decedens 
 suprema uoce conuenit Solomonem filium, ut innocentem 
 sanguinem a se tolleret, quem fuderat dux eius exercitus Ioab, 
 quando Abenner, cum de ineunda societate tractaret, dux 
 licet aduersarii agminis insidiis adpetitus occubuit. quem fleuit 
 et post lectum eius ambulans depositis infulis potestatis 
 exsequiarum iusta curauit. quo facto docuit etiam aduersariis 
 fidem promissam esse seruandam. honorandam quoque et in 
 hoste uirtutem. nonne tam mitis suae hereditate pietatis etiam 
 huius naeuum detersit erroris ?

quam praeclarum autem quod 
 tribus sibi oblatis condicionibus, quam uellet eligeret, quando 
 numerato populo contraxit offensam, cum propositum esset 
 utrum triennio famem super terram fieri uellet aut tribus 
 mensibus fugere a facie inimicorum suorum persequentium se 
 aut triduo mortem fieri in terra, tertium elegit, quod domini 
 mallet se quam hominum committere potestati; dominus enim 
 cito miseratus ignosceret. itaque sic ait: angustiae mihi 
 sunt ualde in his tribus, sed magis incidam in 
 manum domini, quoniam magna est misericordia 

 

 
 
 
 eius ualde, quam in manus hominum incidam. hac 
 humilitate prudentia mansuetudine fecit, ut uerbis scripturae 
 utar, habere dominum propriae commotionis paenitentiam. 
 denique sic scriptum est quia paenitentiam habuit 
 dominus super malitiam.

quam uero etiam illud 
 admirabile, quod angelo ferienti plebem se obtulit dicens: 
 grex iste quid fecit? fiat manus tua in me et in 
 domum patris mei! quo facto statim dignus sacrificio iudicatus 
 est, qui absolutione aestimabatur indignus. nec mirum 
 si tali sua oblatione pro populo peccati sui adeptus est 
 ueniam, cum Moyses offerendo se domino pro plebis errore 
 etiam plebis peccata deleuerit.

Texit igitur peccata sua an non ? sed quis hoc neget, cum 
 hic ipse docuerit propheta quod remittantur iniquitates, 
 tegantur peccata, non inputentur a domino ? peccatum remissum 
 sibi ipse docuit, sicut scriptum est: delictum meum 
 agnosco et iniustitiam meam non operui. dixi: 
 pronuntiabo aduersum me iniustitiam meam domino, 
 et tu dimisisti inpietatem cordis mei. si dixit 
 pronuntiabo et ueniam meruit antequam pronuntiaret, 
 quanto magis, ubi de se pronuntiauit dicens: iniquitatem 
 meam ego agnosco, remissum est ei omne peccatum. 
 licet specialiter de hoc et Nathan propheta responderit: et

 

 

 
 
 
 dominus traduxit peccatum tuum.

ergo et remissionem 
 meruit iniquitatis et texit caritate atque operuit 
 peccata sua et texit operibus bonis. nec inputatum est ei 
 peccatum, quia non fuit in eo dolus malitiae, sed lapsus 
 erroris. deinde quia non fuit inprobitatis aestus, sed umbra 
 mysterii. et tamen confessus est delictum suum, agnouit 
 iniquitatem, uidit lauacrum et uidit et credidit. dilexit multum, 
 ut nimia caritate tegere quemuis posset errorem.

. Sed iam se ipse defendat; nam quinquagensimum psalmum 
 ad eam scripsit historiam. et cum priorum gestorum suorum 
 historiam subiecerit, ut de proditione Doec Syri, cuius est 
 titulus in psalmo quinquagensimo primo, et Ziphaeorum, quae 
 conprehendi titulo uidetur psalmi LIII, istam quae posterior 
 est praemisit historiam, cum Doec ante prodiderit uel Ziphaei 
 quam regnum Dauid propheta susciperet, quandoquidem regem 
 Saul fugiens adhuc per diuersa secreta exul errabat, Bersabee 
 autem iam cum regnaret accepit.

cur ergo secundum

 

 
 
 
 gestorum ordinem psalmorum quoque ordo non quadrat? 
 quia non tam ordinem ordini quam mysterium gestis uoluit 
 conuenire ideoque numerum remissionis aptare huic uoluit 
 historiae. quinquagensimus enim numerus remissionis est 
 numerus, sicut in euangelio dominus ipse nos docuit dicens: 
 duo debitores erant cuidam faeneratori. unus 
 debebat denarios quingentos, alius quinquaginta. 
 non habentibus illis unde redderent donauit utrisque. 
 quis ergo eum plus diligit? et in lege habes quia 
 iubeleus dicitur numerus quinquaginta annorum recursus 
 celebrabilis admodum, quo debita uacuantur, confirmantur 
 Hebraeorum libertates, possessionum refusiones. hunc numerum 
 laeti celebramus post domini passionem remisso culpae totius 
 debito chirographoque uacuato ab omni nexu liberi et suscipimus 
 aduenientem in nos gratiam spiritus sancti: die pentecostes 
 uacante ieiunio laus dicitur deo, alleluia cantatur. 
 denique et puellae pater illius, quae per uim concubitus nulli 
 ,Å‚Ä®\'I.J 
 desponsata pertulerit, quinquaginta didragma argentea accipit, 
 ipsa autem in coniugio permanebit. hoc ergo numero etiam 
 uitia uertuntur in gratiam. magnus igitur psalmus, quo 
 docemur quemadmodum agenda paenitentia sit. 
 I

Miserere mei inquit, domine, secundum magnam 
 misericordiam tuam. et secundum multitudinem 
 miserationum tuarum dele iniquitatem meam. in 
 multum laua me ab iniustitia mea et a delicto 
 meo munda me. quoniam iniquitatem meam ego 
 agnosco et delictum meum contra me est semper. 
 tibi soli peccaui et malum coram te feci, ut iustificeris 
 in sermonibus tuis et uincas, cum iudicaris. 
 ecce enim in iniquitatibus conceptus sum, et in 
 delictis peperit me mater mea. quis nostrum etiamsi 
 confiteatur delictum suum, non perstringendum potius quam 
 repetendum putet? quis secundo repetat aut tertio? uide 
 quot uersibus tantus propheta peccatum suum resonet, quam 
 nullus uersus sine confessione delicti sit. congessit omnia 
 simul iniquitates suas et iniustitiam personando iungens 
 delicta peccatis atque ea saepe repetendo merito magnam 
 misericordiam poscit, nec solum magnam misericordiam, sed 
 etiam multitudinem miserationum. quod ergo peccatum talis 
 non diluat deploratio, quam culpam precatio huiusmodi non 
 emundet? ille pro uno peccato miserationum multitudinem 
 deprecatur, nos pro pluribus peccatis uix semel eius misericordiam 
 credimus obsecrandam. deinde legimus quia in 
 uirtute sua magna et bracchio suo excelso populum suum de 
 terra Aegypti liberauit, quando transduxit eum per mare

 

 
 
 
 rubrum, in quo fuit figura baptismatis. si ergo uirtus magna 
 in figura fuit sacramentorum, quanto magis in ueritate eorum 
 magna misericordia est. recte quoque illic poscitur miserationum 
 multitudo, ubi multitudo peccantium est.

in multum 
 laua me ab iniustitia mea et a delicto meo munda 
 me. non tam saepius quam plenius lauari petit, ut conceptam 
 sordem possit eluere. nouerat secundum legem pleraque 
 <qui>dem mundandi esse subsidia, sed nullum plenum atque 
 perfectum. ad illud ergo perfectum tota intentione festinat, 
 quo iustitia omnis impletur, quod est baptismatis sacramentum, 
 sicut ipse docet dominus Iesus. nam cum uenisset ad 
 Iohannem, ait Baptista: ego a te debeo baptizari, et tu 
 uenis ad me? respondit dominus: sine modo; sic enim 
 decet nos implere omnem iustitiam. sed posteaquam 
 baptizatus est Christus et spiritus sanctus super eum tamquam 
 columba descendit et pater filium signauit e caelo, iustitia 
 omnis impleta est. ideo propheta dicit: in multum laua 
 me ab iniustitia mea; grandis enim squalor et macula 
 I non exiguo, sed multo aufertur lauacro.

quod si quis aliter 
 accipere uult, potest ita suum formare intellectum. mundat 
 sermo diuinus, mundat nostra co-ntessio, ille dum auditur, 
 ista dum promitur; mundat bona cogitatio, mundat honesta 
 operatio, bonae quoque usus conuersationis. his mundatus 
 unusquisque facilius haurit et tamquam in se rapit splendorem

 

 
 
 
 gratiae spiritalis. denique non una infusione uelleris statim 
 pretiosus fucus inradiat, sed primum suco ignobili uellus 
 inficitur, deinde aliis atque aliis sucis naturalis eius species 
 frequenter eluitur et diuerso saepius colore mutatur ac sic 
 postea uelut plenioris lauacri adhibetur infectio, ut purpurae 
 uerior atque perfectior fulgor inrutilet. sicut igitur muricum 
 plurimum in purpurae infectione ita in lauacro regenerationis 
 miserationum est multitudo caelestium, ut iniquitas deleatur. 
 itaque qui in multum lauatur ab iniustitia mundatur et a 
 delicto et peccandi quandam inolitam studiis ac moribus 
 deponit habitudinem et obliuiscitur qualitatem. et bene lauatur 
 ab iniustitia uel iniquitate, quae maior est, emundatur a 
 delicto, quod minus est.

1 
 Ideoque addidit: quoniam iniquitatem meam ego 
 agnosco et delictum meum contra me est semper. 
 non mediocre est, ut agnoscat unusquisque peccatum suum. 
 ideoque et supra ait: lapsus quis intelleget? id est quis 
 est tantus ut intellegat? quomodo illud: quis habitabit 
 in tabernaculo tuo aut quis ascendet in montem 
 domini? non utique nullus, sed rarus; qui enim potest 
 agnoscere potest declinare, potest quid sequatur eligere. 
 plerique in suis lapsibus gloriantur et putant ea laudi esse 
 quae crimini sunt, si alienum coinquinauit torum et pudicae

 

 
 
 
 feminae expugnauit affectum, si uiduae propositum aliqua 
 fraude mutauit: alius nece hominis, latrocinii insidiis et rapto 
 uiuere putat esse uirtutis: nonnulli circumuenire ac fallere 
 arbitrantur esse sapientiae. ex his nullus potest dicere: 
 quoniam iniquitatem meam ego agnosco, sed ille 
 qui potest dolere quod fecerit, condemnare quod deliquerit, 
 quem sua uitia conpungunt. unde et propheta. ait: quae 
 dicitis in cordibus uestris et in cubilibus uestris 
 conpungimini. plerique equorum cum ceciderint, se iactare 
 consuerunt et quos casus non laeserit iactando se debilitantur 
 et franguntur. alii, qualis Graecorum equorum fertur natura, 
 cum uel in certamine curuli elisi fuerint uel fortuito ceciderint, 
 nequaquam se mouere consuerunt et quandam tenent quietis 
 et patientiae disciplinam. his si casus non nocuit, quies 
 prodest ; certe non acerbatur offensio. nonne mutis animalibus 
 deteriores aestimandi qui se in flagitiis suis iactant et putant 
 insigne esse uirtutis ubi lapsus est criminis ? ideo quasi muto 
 dicitur iumento: peccasti, quiesce.

unde pulchre addidit: 
 et delictum meum contra me est semper. insipiens 
 enim delectatur erroribus suis et nonis uetera obumbrando 

 

 
 
 
 peccatis se existimat adiuuari ideoque exultat in crimine. at 
 uero sapiens aduersum se iudicat esse delictum suum et 
 tamquam hostiles acies ita lapsus culparum suarum aduersantium 
 modo sibi arbitratur obsistere. quidquid personuerit, 
 quidquid increpuerit, culpa ei propria semper occurrit: quidquid 
 fuerit dictum aut lectum in se dictum putat: quidquid 
 intenderit, se nutu, se oculis signari putat. si epuletur, si 
 cogitet, si oret ac deprecetur, ante oculos eius semper error 
 est proprius et momentis omnibus culpa pulsat conscientiam 
 nec quiescere nec obliuisci sinit. uelut grauis censor exagitat 
 se terrore perpetuo. omnia igitur aduersa habet qui ipse sibi 
 displicet, ipse sui accusator, ipse sui testis est, nec inuenit 
 quo fugiat qui ipse se perurget et stimulat. sed hoc bonae 
 mentis est uulnus sentire peccati. nam qui expertes doloris 
 sunt non sentiunt uulneris acerbitatem, quod est inmedicabilis 
 aegritudinis: qui autem dolore aliquo punguntur sicut doloris 
 sensu non carent ita non carent etiam sanitatis profectu. ubi 
 enim doloris sensus ibi etiam sensus est uitae; sentire enim 
 uitalis uigoris ac muneris est. unde et ille qui errorem suum 
 non agnoscit insanit furit desipit, qui autem agnoscit utique 
 resipiscit, non respuit remedia sanitatis, sed se ipse restringit, 
 paenitet eum culpae, de ipsa semper cogitat et cogitando se 
 ipse condemnat; iustus autem in primordio sermonis

 

 
 
 
 acc usa tor est sui. qui se accusat iustus est; qui iustus 
 est sobrius est, sanus est. iustus fauere sibi nescit, rigorem 
 iudicii etiam circa se non nouit inflectere, recordationem 
 lapsus proprii perhorrescit et commissum erubescit errorem, 
 omnem eius memoriam pauet metuit reformidat; grauem <se> 
 sibi iudicat, se ipsum arbitrum refugit nec sese sibi audet 
 committere, quod nullum putat sibi esse grauiorem quam 
 eum quem latere non possit, fallere non queat, fugere ac 
 uitare non reperiat, nisi ut se sibi abneget et domini crucem 
 tollat.

Magna uis obnoxiae conscientiae, magna supplicia. timebant 
 Eua et Adam et, cum domini uocem in paradiso ambulantis 
 Ã¥udirent, cupiebant se abscondere, quos nemo quaerebat. Cain 
 quoque metuebat, ne omnis eum quicumque inueniret occideret. 
 ita in se ferebat ipse sententiam, quod dignus esset 
 cui nullus ignosceret. unde bene ait: e t delictum meum 
 contra me est semper, hoc est: sine interuallo aliquo 
 recordatio et species ipsa mei me erroris inpugnat. considera 
 quomodo nos confundat, cum aliquid deliquimus, quomodo

 

 
 
 
 incurset oculos, quomodo in memoriam semper recurrat. 
 quem commissi pudet nescit aliquid postea tale committere, 
 I unde similiter erubescat.

praecedit autem iniquitas, peccatum 
 sequitur. radix est iniquitas, fructus autem radicis est culpa. 
 unde uidetur iniquitas ad mentis inprobitatem referri, peccatum 
 ad prolapsionem corporis. grauior iniquitas tamquam materia 
 peccatorum, leuius peccatum. denique iniquitas per lauacrum 
 remittitur, peccatum tegitur bonis factis et tamquam alis 
 operibus obumbratur. unde bene supra hic ipse ait: beati, 
 quorum remissae sunt iniquitates et quorum tecta 
 sunt peccata. caritas enim abscondit errorem et operit 
 multitudinem peccatorum. multa quoque caritas remittit 
 etiam ipsa peccata, sicut scriptum est de muliere, quae super 
 dominum fudit unguentum: remissa sunt peccata eius 
 multa, quoniam dilexit multum.

sunt etiam qui accipiant 
 priorem uersiculum de lauacro esse, secundum de 
 paenitentia. qua gratia etiam Petrus, qui ante fuerat baptizatus, 
 interrogatur, postquam uisus est dominum negasse : 
 Simon Iohannis, diligis me? dicit ei: utique tu scis, 
 domine, quia diligo te. et iterum interrogatur: Simon 
 Iohannis, diligis me? et iterum respondet: tu scis quia 
 amo te. et tertio interrogatur: Simon lohannis, amas me? 
 et contristatus est, quia dixit ei tertio: amas me, et dicit ei :

 

 
 
 
 domine, omnia tu scis; tu nosti quia amo te. et 
 dictum est ei trina uice: pasce oues meas; sequere me, 
 quasi qui peccatum suum nimia caritate texisset. nec otiose 
 post confessionem nimiae caritatis iubetur plebem regere, qui 
 etiam turbatus non amiserat quemadmodum ipse se regeret ? 
 hoc propter gratiam diximus caritatis, eo quod peccatum tegat. 
 denique nonnulli ideo trinam interrogationem dilectionis factam 
 esse dixerunt, quia trina fuerat negatio, ut trinae lapsum 
 negationis professio caritatis totiens repetita deleret.

Sequitur: tibi soli peccaui. rex utique erat, nullis ipse 
 legibus tenebatur, quia liberi sunt reges a uinculis delictorum; 
 neque enim ullis ad poenam uocantur legibus tuti sub imperii 
 potestate. homini ergo non peccauit, cui non tenebatur obnoxius. 
 sed quamuis tutus imperio deuotione tamen ac fide erat deo 
 subdit\'18 et legi eius subiectum se esse cognoscens peccatum 
 suum negare non poterat, sed quasi reus cum amaritudine 
 fatebatur, qui sciret maioribus uinculis se teneri, quia maiora 
 deberet, quoniam plus ab eo exigitur, cui plus commissum 
 est.) possumus etiam et ita accipere. quis me diiudicat, cum 
 omnes sub peccato sint? denique dominus de illa adultera 
 qui sine peccato est inquit prior lapidet eam. et I 
 nemo lapidauit. hoc igitur ait propheta: tibi soli peccaui,

 

 
 
 
 qui solus sine peccato es. qui autem peccato obnoxius ea 
 quasi peccatorem non potest iudicare. inexcusabilis est enim 
 omnis homo, qui in alio ea quae agit ipse condemnat; in 
 quo enim alium iudicat semet ipsum adiudicat. tibi inquit 
 peccaui et malum coram te feci, ut iustificeris in 
 sermonibus tuis et uincas, cum iudicaris. tibi peccaui, 
 qui me ad uirtutis studia prouocasti, qui me erudisti in 
 lege tua. tibi soli peccaui, quem solum abscondita 
 cogitationum et mentis occulta non fallunt.

e t malum coram 
 t e feci, quem sola sanctificatio decet. hominis testimonium 
 declinamus, sed in conspectu tuo ea quae sunt indigna committimus. 
 iniuria est homini spectare flagitia, deum arbitrum 
 esse omnium scimus et eo ipso teste peccamus: et tamen in 
 his iustificatur magis dominus deus noster, quia iniustitia 
 nostra dei iustitiam commendat et mendacium nostrum concelebrat 
 ueritatem dei; sit enim deus uerax, omnis 
 autem homo mendax.

Ut iustificeris in sermonibus tuis. sermones dei 
 pleni ueritatis sunt atque iustitiae ideoque uera sunt quaecumque 
 locutus est dominus de fragilitate humana, quia 
 inclinatum est cor eorum ad nequitiam, propendit ad fraudem. 
 et quia definiuit eo quod non sit homo qui non peccet omnes 
 enim declinauerunt et inutiles facti sunt 
 -, ideo uincit, dum iudicatur, quoniam prolapsione uniuersorum 

 

 
 
 
 probauit quaecumque de nostra iudicauit fallacia. ergo si 
 dixerimus quia iniquitatem fecimus, iustificamus deum in 
 sermonibus suis; si autem dixerimus quia non peccauimus. 
 mendacem facimus deum; sed inpossibile est mentiri eum.

nos igitur omnes sub peccato esse manifestum est. quantum 
 igitur crimen, ut homo se peccatorem neget, quoniam quantum 
 in ipso est summi dei uidetur arguere ac refutare mendacium, 
 qui tam moderatus et patiens est, ut uincat, cum iudicatur. 
 uenitur enim ad iudicium: deus dicit: populus meus, quid 
 feci tibi aut quid contristaui te aut quid mol est us 
 tibi fui? quia eduxi te de terra Aegypti, et de domo 
 seruitutis liberaui te et misi ante faciem tuam 
 Moysen et Aaron et Mariam. plebs mea, in mente 
 habeto quid cogitauerit de te Balac. singula in conspectu 
 tuo locat beneficia sua, ut tamquam de his iudices quae 
 seruare debueras, quo magis reus fias, qui diuinis non potueris 
 stare beneficiis. quid feci inquit tibi? tamquam reum se 
 constituit et te iudicem. aut quid contristaui te? offensi 
 uultus non abnuit crimen, si tu deo es contristatus auctore. 
 aut quid molestus tibi fui? interpellationis iniuriam 
 confitetur, si molestior aestimata est: addit beneficia, quorum 
 gratia non erubuit qui existimabatur ingratus. in hac quoque 
 causa considera quomodo dominus se ipsi Dauid iudicandum 

 

 
 
 
 praebuit, ut uinceret ; dicit enim Nathan: haec dicit 
 dominus deus Istrahel: ego uncxi te in regem super 
 Istrahel et ego liberaui te de manu Saul et dedi tibi 
 omnia quae erant domini tui et uxores illius in 
 sinum tuum dedi et dedi tibi domum ipsius Istrahel 
 et, si pauca sunt, adiciam tibi. et quare pro nihilo 
 duxisti dominum, ut faceres nequiter in conspectu 
 eius? horum commemoratione conuentus cum uideret inferiorem 
 se esse, cum iudicat, ait: peccaui domino. ita iustificauit 
 dominum, qui peccatum suum negare non ausus est 
 possumus et ita accipere:

iustificat dominum qui peccatum 
 fatetur. denique in euangelio habes quia publicani iustificauerunt 
 deum baptizati baptismo Iohannis. Baptista autem 
 Iohannes baptismum fecit paenitentiae. qui autem agit paenitentiam 
 delicta non abnuit. ergo quia Dauid contra se habebat 
 semper delictum suum, utique non negabat quod et erubescebat, 
 non negabat quod et agnoscebat. non negando autem 
 utique commissi paenitentiam gerebat erroris atque ita confitendo 
 delictum iustificabat dominum et ipse iustificabatur a 
 domino. iustificatur enim dominus, dum eius praedicatur 
 iustitia et ab eo uenia postulatur. simul et ipse iustificat 
 confitentem et iustificatur in sermonibus suis, sicut scriptum 
 est: dic iniquitates tuas, ut iustificeris.

Sequitur: ecce enim in iniquitatibus conceptus sum 
 et in delictis peperit me mater mea. quis tanto adfectu 
 agit paenitentiam? humi stratus iacuit fusus in lacrimas, 
 cibum non gustauit, lauacro se abdicauit. quid iam reliqua 
 dicam, quod abstinuerit ornatu et comitatu regio? adiunxit 
 confessionem iniquitatis suae et in perpetua saecula toto 
 canendam orbe transmisit. ecce inquit in iniquitatibus 
 conceptus sum et in delictis peperit me mater mea. 
 auerte faciem tuam a peccatis meis et omnes iniquitates 
 meas dele. ne proicias me a facie tua et spiritum 
 sanctum tuum ne auferas a me. libera me de sanguinibus, 
 deus deus salutis meae. <antequam nascimur, 
 maculamur contagio et ante usuram lucis originis ipsius 
 excipimus iniuriam. in iniquitate concipimur - non expressit 
 utrum parentum an nostra - (et in delictis generat unumquemque 
 mater sua). nec hic declarauit utrum in delictis suis 
 mater pariat an iam sint aliqua delicta nascentis. sed uide ne 
 utrumque intellegendum sit. nec conceptus exors iniquitatis 
 est, quoniam et parentes non carent lapsu. et. ei nec unius 
 diei infans sine peccato, multo magis nec illi materni conceptus 
 dies sine peccato sunt. concipimur ergo in peccato 
 parentum et in delictis eorum nascimur. sed et ipse partus 
 habet contagia sua, nec unum tantummodo habet ipsa natura

 

 

 

 
 
 
 contagium: bonum quidem coniugium, sancta copula; sed 
 tamen qui habent uxores ita sint ac si non habentes. ipse 
 torus incoinquinatus et nemo alterum fraudare debet eo nisi 
 : forte ad tempus, ut uacent orationi: tamen secundum apostolum 
 non uacat orationi quis eo tempore, quo usum corporeae 
 illius conuentionis exercet; et mulieri menstruatae coinquinatus 
 est pannus nec potest illis diebus purgationis suae offerre 
 sacrificium,. et mulieris quae generauerit dies partus et 
 plerique alii a sacrificio feriati sunt, donec legitimo ritu feta 
 mundetur.

ideo in quo uoluit dominus nulla huiusmodi 
 originis esse contagia, dicit illi dominus: priusquam te 
 formarem in utero matris tuae, noui te et, priusquam 
 exires de uulua, sanctificaui te et prophetam in 
 gentibus posui te. quis tantus, cui tam magna delata sunt? 
 numquid Hieremias ? sed non ille utique in gentibus propheta 
 propositus, sed in Iudaea tunc temporis, nunc autem etiam 
 in nationibus, quae in Iesum dominum crediderunt. uide 
 tamen ne illi dicatur, qui antequam nasceretur ex uirgine, 
 iamdudum erat et erat semper et operabatur etiam in utero 
 Mariae constitutus et ita sanctus erat, ut sanctificaret prophetas 
 suos. in quo solo et. conceptus uirginalis et partus 
 sine ullo fuit mortalis originis inquinamento. dignum etenim

 

 
 
 
 fuit ut qui non erat habiturus corporeae peccatum prolapsionis 
 nullum sentiret generationis naturale contagium. merito ergo 
 Dauid flebiliter in se deplorauit ipsa inquinamenta naturae, 
 quod prius inciperet in homine macula quam uita.

, 
 Dum haec dicit et peccatorum specialium atque communium. 
 conluuiem confitetur, subito ei splendor ueritatis et candor 
 gratiae spiritalis offulsit. supergressus enim umbram spiritu, 
 prophetico ipsa uidit mysteriorum sacramenta caelestium, 
 quorum typum Moyses praefigurauit in lege. uulneratus igitur 
 caritatis uulnere et indagandae captus ueritatis cupiditate in 
 superiora suae mentis extendit intuitum et in futura prospiciens 
 thensauros sapientiae et scientiae uidit in Christo\\ 
 praeuidit baptismatis sacramentum et miratus gratiam exclamauit 
 subito dicens: ecce enim ueritatem. dilexisti:.. 
 incerta et occulta sapientiae tuae m anifestasti ti mihi. 
 non incerta mysteria, quia certa sunt, nec incerta secreta et 
 arcana sapientiae, sed non manifesta. hoc enim significat, 
 quia nullis essent manifestata; quod enim oculus non 
 uidit nec auris audiuit nec in cor hominis ascendit, 
 hoc praeparauit deus diligentibus eum. uidens igitur ea 
 dicit: ecce iam non in umbra nec in figura, non in typo, sed

 

 

 
 
 
 in ueritate lux aperta resplendet: ecce nunc ueritatem aspicio, 
 splendorem ueritatis agnosco, nunc te maiore domine deus 
 noster, ueneror adfectu. ecce enim ueritatem dilexisti:non 
 per speculum, non in aenigmate, sed faciem ad faciem 
 te mihi, Christe, demonstrasti; in tuis te inuenio sacramentis. 
 haec sunt tuae uera sacramenta sapientiae, quibus mentis 
 occulta mundantur.

itaque iam laetus atque securus, quod 
 uibrasset ei sapientiae plenitudo, dicit ad dominum: asparges 
 me hysopo, et mundabor; lauabis me, et super 
 niuem dealbabor. bene et ueteris testamenti sacramenta 
 non euacuat et euangelica docet mysteria praeferenda. hysopo 
 mundari secundum legem postulat, lauari secundum euangelium 
 concupiscit et supra niuem se extimat, si lotus fuerit, 
 dealbandum. per hysopi fasciculum aspargebatur agni sanguine 
 qui mundari uolebat typico baptismate. lauatur autem qui 
 diluitur aeterni fontis inriguo et supra niuem dealbatur cui 
 culpa dimittitur. denique de ipsa anima dicitur: quae est 
 haec, quae ascendit dealbata? antequam baptizaretur, 
 ipsa est quae dicebat: nigra sum et decora, filia Hierusalem. 
 erat enim nigra, tenebroso peccatorum horrore 
 deformis, sed posteaquam abluta per baptismum remissionem 
 meruit delictorum, dealbata ascendit ad Christum. inde et per

 

 
 
 
 Esaiam dominus locutus est dicens: si fuerint peccata 
 uestra sicut phoenicium, ut niuem dealbabo, id est: si 
 \'cruenta, si tetra, mundabo. haec est nix intellegibilis, de qua 
 ait in euangelio quod domini Iesu refulserint uestimenta sicut 
 nix, eo quod peccatum non cognouerit, caro eius, quando se 
 induit ueniens in hunc mundum, ab omni ment munda delicto. 
 quid miraris si uidit baptismatis sacramenta cum supra dixerit, 
 ubi descripsit domini passionem: dominus pascit me, e t 
 nihil mihi deerit; in loco uiridi ibi me conlocauit, 
 super aquam refectionis educauit me et alibi: uox 
 domini super aquas, deus maiestatis? et de 
 ipso sacramento plenius dixit: parasti in conspectu 
 meo mensam; inpinguasti in oleo caput meum, et 
 poculum tuum inebrians quam praeclarum est.

Merito ergo istis exultans ait: auditui meo dabis 
 gaudium et laetitiam, exultabunt ossa humiliata. 
 probasti, domine Iesu, quia numquam tua uerba praetereunt, 
 probasti illud euangelicum quod dixisti: multi prophetae 
 et iusti uoluerunt uidere quae uidetis et audire 
 quae auditis. ecce Dauid solo laetatur auditu, quia futura

 

 
 
 
 esset remissio peccatorum, et prophetat quia exultabunt ossa 
 humiliata. sicut omnia iusti ossa dicent : domine, quis 
 similis tibi? sic exultabunt ossa humiliata, humiliantis 
 scilicet animam suam iusti. dicuntur ergo ossa uirtutes, 
 dicuntur ossa uelut quidam animi motus uel animae, qui 
 motus humiliantur peccatis, exultant gratiae caelestis munere. 
 dicuntur et ossa populi ecclesiarum, unde habes dictum in 
 psalmo: non est absconditum os meum, quae fecisti 
 in abscondito. os suum ecclesiam dixit et plebis deuotae 
 conuentus sacros, quoniam sumus membra corporis Christi de 
 carne ipsius et de ossibus eius. hoc igitur dicit, quia ecclesia 
 domini omnia opera diuina cognoscet et fidem resurrectionis 
 accipiet.

sequitur: auerte faciem tuam a peccatis meis 
 et omnes iniquitates meas dele. usitata est deprecatio, 
 ut eos quos laesimus obliuisci offensionis propriae postulemus. 
 moraliter ergo deum rogat propheta, ut auertat faciem suam 
 a peccatis eius et tamquam obliuia peccatorum eius adsumat. 
 sed quia omnia spectat et nihil eum praeterit, obliuisci non 
 potest sicut nos, quos breui interuallo temporis eorum quae 
 cognouimus memoria subterfugit. Ideo bene ait, ut faciem 
 suam auertat, non ab ipso, ne deficiat destitutus, sed a peccatis, 
 ut uires non possint habere peccata ipsius. quos enim

 

 
 
 ++ 
 aspicit dominus inluminat et in uultu domini pietas atque 
 indulgentia est. ideoque hic ipse ait: de uultu tuo iudicium 
 meum prodeat; de uultu enim domini uenia, non 
 poena procedit. rogandus ergo, ut nos aspiciat, auertat autem 
 faciem suam a peccatis nostris, ut deleat ea. quae enim non 
 \'aspicit delet et quae deleuerit ea memoria sepelientur, sicut 
 ipse dominus ait: ego sum, ego: sum qui deleo iniquitates 
 tuas, et memor non ero; tu autem memor 
 esto e t iudicemur.

peccatum autem aut donatur aut 
 deletur aut tegitur. donatur per gratiam, deletur per sanguinem 
 crucis, tegitur per caritatem. similiter et iniquitas, quae 
 aestimatur habitudo mentis iniustae, licet Iohannes in epistula 
 eum qui fecerit peccatum et iniquitatem fecisse dixerit, sicut 
 habemus scriptum:. omnis qui facit peccatum et iniquitatem 
 facit. peccatum est iniquitas, quia in peccato 
 ipso iniquitas est; tamen, ut nobis uidetur, peccatum opus 
 est iniquitatis, iniquitas autem operatrix culpae atque delicti. 
 plus est ergo ut ipsa iniquitas deleatur, excidatur radix et 
 seminarium peccatorum. tollatur mala radix, ne malos fructus 
 faciat, aboleatur errois omnis affectus, uniuersa iniquitatum 
 genera tollantur.

itaque quemadmodum intrans in animam 
 sapientiae disciplina inprudentiam tollit et scientia ignorantiam, 
 sic perfecta uirtus iniquitatem et remissio peccatorum delet

 

 
 
 
 omne peccatum. unde praeclare apostolus ait quia donauit 
 nobis peccata dominus Iesus delens chirographum 
 decreti, quod erat contrarium nobis, et ipsum 
 inquit de medio tulit adfigens illud cruci, deleuit 
 - sanguine suo atramentum Euae, deleuit obligationem hereditatis 
 obnoxiae. fides igitur peccatum minuit. et ideo dominus 
 dimittens peccata dicebat: fiat tibi secundum fidem 
 tuam.

Sequitur: cor mundum crea in me, deus, et spiritum 
 rectum innoua in uisceribus meis. superius 
 mundari ab occultis petit, hic postulat cor mundum creari 
 sibi, quod ei prouenit qui renouatur spiritu; in nouo enim 
 homine cor mundum est, in quo ueterum delictorum fuerit 
 deleta conluuies nec inscripta remanserit aliqua iniquitatis 
 effigies. grande autem munus cordis esse mundi. unde pulcre 
 Solomon: quis gloriabitur castum se habere cor? 
 et dominus in euangelio: beati mundo corde; ipsi enim 
 deum uidebunt. propterea etiam Dauid cor mundum habere 
 cupiebat, ne a facie domini proiceretur.

in quo autem cor 
 mundum est, innouatur in eius interioribus spiritus. uiscera

 

 
 
 
 enim uelut interiora sunt corporis: ita sunt et intellegibilia 
 uiscera animae, ut sunt uiscera misericordiae, ut sunt interiora 
 quae benedicunt dominum, de quibus ait: benedic, anima m a 
 mea, dominum et omnia interiora mea nomen 
 sanctum eius. uiscera autem animae adinuentiones sensuum 
 sunt, bonae cogitationis studia, uirtutum perseuerantia, postremo 
 illae quae graece á¼’Î½Î½Î¿Î¹Î±Î¹ dicuntur.

rectus autem spiritus, 
 qui bene dirigit, qui deducit in uiam rectam; hic est spiritus 
 ueritatis uel certe recta hominis conscientia nullis inflexa 
 peccatis uel spiritus, qui in homine est. non praetermisimus 
 quid alii sentiant; tamen nobis uidetur <quod>, quoniam de 
 mysteriis dicit lectio et futurae gratia renouationis exprimitur, 
 spiritus sancti infusio postulatur.

denique sequitur : n e 
 proicias me a facie tua et spiritum sanctum tuum 
 n e auferas a me. si quis nos offenderit seruulorum, auertere 
 ab eo uultum solemus. plerique autem diuitum amendare 
 consueuerunt mancipia sua et per agellulos relegare, et haec 
 poena grauior aestimatur. denique solent magis se offerre 
 uerberibus. si apud homines hoc graue ducitur, quanto magis 
 apud dominum deum nostrum. quasi non hinc dolor parricidalis, 
 reprimendus quidem, si qua eum pietas temperare

 

 
 
 
 potuisset, eruperit, quod faciem suam deus a Cain muneribus 
 auertit, respexit autem super munera Abel. itaque tacito uultu 
 alterum innocentem pronuntiauit, alterum peccatorem. ergo 
 quasi ultimus seruus humiliat se et quasi in peccato deprehensus 
 et offensae reus obsecrat, ut flagelletur potius quam 
 proiciatur a facie domini.

quomodo proiciat deus a facie sua 
 audi dicentem: tollite illum in tenebras exteriores; 
 ibi erit fletus et stridor dentium. qui non emendatur 
 a facie eius in tenebris constituitur. ideo iustus, ne tenebras 
 patiatur, ait: uultum tuum, domine, requiram. ubi 
 enim Domini uultus ibi lumen est, sicut scriptum est: 
 faciem tuam inlumina super seruum tuum. denique 
 ubi primum intuitus Petrum uidit, et inluminauit.

grande 
 igitur supplicium proici a facie dei. proiectus est Adam de 
 paradiso nec inmerito; ipse enim se ante absconderat a facie 
 dei. exiuit et Cain a facie dei non solum post parricidale 
 commissum, sed etiam postquam deum putauit esse fallendum, 
 ut crimen negaret. peccator igitur excluditur a facie dei, 
 iustus autem dicit: ecce ego. denique ipse Dauid cum 
 uideret interire populum, semet ipsum optulit dicens: \'ecce

 

 
 
 
 sum, ego peccaui et ego pastor male feci\', et sic ira 
 domini mitigata est et uenia donata.

Simul ostendit quia sancti permanent, criminosi proiciuntur. 
 ideoque seruanda est nobis gratia spiritalis, ne propter peccata 
 nostra aufel\'atur a nobis. non enim proicitur in quo sanctus 
 est spiritus, sed inoffenso muneris sui fructu studet se 
 domino semper offerre, sicut ille qui dicenti domino: n u mquid 
 et uos uultis discedere? respondit: ad quem 
 ibimus? uerba uitae aeternae habes, et nos credimus? 
 u s.

simul illud considerandum, quia non aufertur spiritus 
 nisi domini uoluntate, sicut Bon datur nisi domini uoluntate. 
 qui utique cum datur, non quasi coactus operatur, sed pro 
 sua uoluntate diuiditur, sicut scriptum est dicente apostolo: 
 haec autem omnia operatur unus atque idem 
 spiritus diuidens singulis prout uult. cum igitur 
 non auferatur nisi domini uoluntate, apparet quia una trinitatis 
 uoluntas est.

Redde mihi laetitiam salutaris tui et spiritu 
 principali confirma. cui debetur et redditur: redditur 
 rationabili naturae laetitia salutaris. laetitia autem et gaudium 
 fructus est spiritus; firmamentum quoque nostrum spiritus 
 principalis est. denique is qui principali confirmatur spiritu 
 non est obnoxius seruituti, nescit seruire peccato, nescit fluitare, 
 nescit errare nec studio nutat incertus, sed firmatus in

 

 
 
 
 petra solido stabilitur uestigio.

quem putamus dici spiritum 
 principalem? plerique spiritum rectum ad dominum referunt 
 Iesum. qui peccatum mundi abstulit et omne hominum genus 
 sui sanguinis effusione renouauit. et ideo dictum: e t spiritum 
 rectum innoua in uisceribus meis, spiritum 
 autem sanctum, de quo dicit: et spiritum sanctum tuum 
 ne auferas a me, spiritum intellegunt ueritatis, spiritum 
 uero principalem deum patrem arbitrantur. quam moraliter 
 autem ait: ne proicias me a facie tua! fideliter timet 
 auferri sibi quam accepit gratiam. ideoque alibi ait: oculi 
 mei semper ad dominum et in posterioribus: ecce 
 sicut oculi seruorum in manibus dominorum suorum 
 et sicut oculi ancillae in manibus dominae 
 suae ita oculi nostri ad dominum deum nostrum, 
 donec misereatur nobis. certe hic est spiritus auctor et 
 princeps, qui regat mentem, confirmet adfectum, quo uelit 
 trahat, in superiorem uitam dirigat.

sunt et qui spiritum acceperint 
 hominis, qui in ipso est. de eo ait apostolus: quis 
 enim scit hominum quae hominis sunt nisi spiritus, 
 qui in ipso est? qui potest scire omnia, quem hominis 
 occulta non fallunt potest habere in homine principatum.

Sequitur: docebo iniquos uias tuas et inpii ad te 
 conuertentur. ille praecipuus gubernator, qui scopuloso in 

 

 
 
 
 litore nauem gubernat, ille doctor bonus, qui duriora acuit 
 ingenia ad eruditionis profectum, ille bellator egregius, dux 
 mirabilis, qui timidiores accendit in proelium et exploratis 
 locorum fulcit ingeniis, ut infirma uirium commodae stationis 
 oportunitate conpenset: ille similiter magnus etiam fidei prae- 
 . dicator, qui iniquos docet. unde pulchre ait: docebo in iquos. 
 non dixit: docebo iustos - nouerunt enim iusti uias 
 domini -, sed iniquos inquit docebo. denique auctor prudentiae 
 et magister omnium dicit: non ueni iustos uocare, 
 sed peccatores. et medicus ille caelestis non opus 
 est sanis inquit medicus, sed infirmis.

siue igitur ex 
 persona illius qui gentes uocauit sine ex sua bene posuit: 
 docebo iniquos, quia commutare intimos adfectus potest 
 propositumque conuertere doctrina caelestis et operatio diuina 
 sacrilegis pectoribus studia pietatis infundere, ut hi qui sine 
 lege uiuebant conuertantur ad dominum uerum, qui ante auertebantur, 
 regalis quoque exemplo paenitentiae qui iniquitates 
 et acerba exercent flagitia corrigantur et fide atque opere conuersi 
 doctrinae remedium salutaris accipiant, ingrediantur domini 
 uias, in quibus nullos erroris anfractus, nulla deuerticula

 

 
 
 
 praecipitis prolapsionis offendant. sicut enim- bonae uitae specimen 
 et uirtutis exemplar in his uiris est, qui inoffensa uitae 
 suae tempora percucurrerint, ita qui ante actis renuntiantes 
 flagitiis uel incredulitatis erroribus emendauerint cursum posterioris 
 aetatis iis ad imitandum propositi sunt qui uel opere 
 uel cogitatione labuntur.

sequitur: libera me de sanguinib,us, 
 deus deus salutis meae. et ad Uri mortem potest 
 referri, quod mandatae necis eius conscius ueniam tanti 
 poscat admissi et quamuis. rex legibus absolutus suae tamen 
 
 reus sit conscientiae. quibus uinculis se enodare desiderans 
 diuinum sibi precatur auxilium, ut ab omni criminis perpetrati 
 labe mundetur. et reuera cum mitis et corde mansuetus 
 egregia semper dederit sanctus propheta suae mansuetudinis 
 et pietatis insignia, ita ut aduersariis suis frequenter ignouerit 
 atque ab eorum nece putauerit abstinendum, non est 
 mirum quod tam grauiter doleat fundendi sanguinis innoxii 
 sibi obrepsisse peccatum. ideo liberari se a sanguinibus,. hoc 
 est a peccatis mortalibus postulauit. laudauit dominum deum 
 suum, iustitiam domini praedicauit ideoque addidit: exultabit 
 lingua mea iustitiam tuam.

Domine, labia mea aperies, et os meum adnuntiabit 
 laudem tuam. qui enim laudat dominum ab inim\\cis 
 suis . erit saluus, ut scriptum est. et certe supra dixerat

 

 
 
 
 in XXXXVIIII psalmo: peccatori autem dixit deus: 
 quare tu enarras iustitias meas? cum ergo per os 
 suum dixerit quod peccatorem prohibuerit deus suas enarrare 
 iustitias, utique ipse enarrando iustitiam dei declarauit commissum 
 hoc nequaquam sibi inputatum esse peccatum.

et 
 addidit: labia mea aperies, et os meum adnuntiabit . 
 laudem tuam. os peccatoris deus claudit, ne loquatur 
 iustitias dei: iusti aperit, ut loquatur. cuius ergo labia aperit, 
 hunc peccati absoluit reatu. illius autem aperit labia dominus 
 qui accipit uerbum in apertione oris sui. unde et apostolus 
 petit se adiuuari orationibus plebis, ut aperiatur sibi ostium 
 uerbi ad loquendum mysterium Christi. linguam uero pro. 
 sermone accipimus eius qui exultat in dei laudibus. unde et 
 illud sic aestimatur: lingua mea calamus scribae 
 uelociter scribentis, sermo infusus prophetae.

quod si 
 ex persona Christi dictum accipimus, uide ne scriba sit uelociter 
 scribens uerbum dei, quod animae uiscera percurrat et 
 penetret et inscribat in ea uel naturae dona uel gratiae, 
 lingua autem sit sanctum illud ortum corpus ex uirgine, quo 
 uacuata sunt uenena serpentis et euangeli opera toto orbe 
 celebranda decursa sunt. accedit ad euacuandum peccatum, 
 quod humilitatem suscepit; contriuit cor suum, quod magis

 

 
 
 
 sacrificium dominus elegit quam holocausta pro peccatis, quae 
 secundum legem offerri solebant. denique supra ait: holocausta 
 etiam pro peccato non postulasti; tunc 
 dixi: ecce uenio, id est: non rapinam arbitratus esse me 
 aequalem deo uenio formam serui accipiens, uenio in specie 
 - susceptionis humanae, in ueritate crucis, mortis humilitate 
 oboedientiam probaturus, ut inoboedientia deleatur.

Merito ergo et hic dicit: quoniam si uoluisses. 
 sacrificium dedissem utique; holocaustis non 
 delectaberis. sacrificium deo spiritus contri 
 bulatus: cor contribulatum et humiliatum deus non 
 spernet. et sicut supra dixi certum est mysterio conuenire 
 quod ipse dominus Iesus uidetur hic quoque ex sua 
 persona loqui, qui superius illud personae suae euidenti 
 testificatione deprompsit. ipse enim uerus Dauid, manu fortis, 
 uerus humilis atque mansuetus, primus et nouissimus, aeternitate 
 primus, humilitate ultimus, per cuius oboedientiam 
 humani generis culpa deleta, refusa iustitia est. ipse, inquam, 
 Iesus, umbrae finis et legis, aduenit humilitatis magister 
 docere superbos sensu et tumore cordis inflatos ad mansuetudinem 
 et simplicitatem esse migrandum. quomodo igitur 
 in typo eius mysterii peccatum inputari potest, cum in ipso

 

 
 
 
 mysterio sit remissio peccatorum ? nisi forte ideo Dauid iniquitatem 
 suam peccatumque confessus est eius admissi, ut 
 ipse ad remissionem peccati et gratiam mysterii pertineret.

nam quid sibi uult quod uir peccatum suum confitens de 
 Sion et Hierusalem psallit dicens: benefac, domine, in 
 bona uoluntate tua Sion, et aedificentur muri 
 Hierusalem, nisi quia adcelerari ei placet ecclesiae congregationem 
 per uocationem gentium, quae non ancillae 
 filiis, sed liberae Hierusalem, illius quae in caelo est, fidei 
 suae prosapiam toto orbe diffunderet et spiritalium saepta 
 murorum doctrinae apostolicae adsertione fundaret?

muri 
 itaque Hierusalem fidei propugnacula, disputationum munimenta, 
 uirtutum culmina sunt: muri Hierusalem ecclesiarum 
 conuentus sunt toto orbe fundati; ecclesia enim dicit: ego 
 murus et ubera mea turris. et bene Hierusalem muri 
 ecclesiarum conuenticula, quoniam quisque bona fide atque 
 opere ingreditur ecclesiam fit supernae illius ciuis et incola 
 ciuitatis, quae descendit de caelo. hos muros lapidum aedificat 
 structura uiuorum.

uidens igitur Hierusalem ueram et Sion 
 dixit: cum benedixeris in uoluntate tua Hierusalem et Sion,

 

 

 

 
 
 
 tunc acceptabis sacrificium iustitiae, hoc est 
 sacrificium corporis Christi, qui ait, cum de propria passione 
 loqueretur: aperite mihi portas iustitiae et ingressus 
 in eas confitebor domino. et in euangelio ait ad 
 Iohannem: sine modo; sic enim oportet nos implere 
 omnem iustitiam et infra: beati qui persecutionem 
 patiuntur propter iustitiam. iustitia Christus est; 
 sacrificium ergo Christi acceptabile futurum patri adserit. hoc 
 est ergo, de quo et supra ait: sacrificate sacrificium 
 iustitiae et sperate in domino. haec est iustitiae 
 spiritalis oblatio et holocaustum feruentis deuotionis et infusionis 
 spiritus sancti, quod dicit futurum, cum ad illud 
 spiritale domini altare coeperint admoueri animae credentium, 
 quae renuntiantes uoluptatibus atque deliciis tamquam aratrum 
 in uisceribus suis ducant, ut fructus piae possint adferre 
 culturae.

uel certe ita: cum benedixeris ecclesiam ex gentibus 
 adquisitam et spiritale sacrificium iustitiae coeperit frequentari, 
 tunc et martyres sancti, qui suum pro Christo corpus optulerunt 
 exarandum, tamquam uituli sacris altaribus offerentur, 
 sicut in Apocalypsi Iohannis scriptum inuenimus quia sub 
 altari erant animae eorum qui pro domini Iesu nomine corpora 
 sua optulerunt martyrio, ut Christi sibi gratiam mercarentur. 
 cui est honor, gloria, laus perpetua cum deo patre et

 

 
 
 
 spiritu sancto a saeculis et nunc et semper et in omnia saecula 
 saeculorum amen.