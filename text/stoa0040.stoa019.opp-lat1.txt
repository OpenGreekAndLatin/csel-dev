Quando ad te, Cresconi, mea scripta peruenire possent 
 ignorans peruentura tamen minime desperaui, quia et ad me 
 tua, quamuis longe postea quam scripsisti, tamen quandoque 
 peruenire potuerunt, quae tibi uisum est aduersus ea scribere 
 debere, quae Petiliano Cirtensi episcopo uestro iterationem 
 baptismi adstruere molienti et communionem nostram non documentorum 
 pondere urgenti, sed maledictorum leuitate criminanti 
 ut potui breuiter pro parte respondi. non enim tota eius 
 epistula in manus meas tunc uenerat, sed parua pars prior. 
 quod cur acciderit, quid opus est quaerere, quandoquidem, 
 cum ad nos postea uniuersa peruenit, uniuersae respondere non 
 piguit? his ergo litteris tuis quas ad me dedisti si non rescriberem, 
 fortasse contumeliosum putares, quod autem rescribo, 
 rursum uereor ne contentiosum putes. sed si tu inuentis 
 litteris meis non ad te datis, tantum quia episcopum partis 
 Donati uel ipsam partem Donati redarguere uidebantur, ad 
 officium tuum pertinere arbitratus es, cum tibi esses alicuius 
 conscius facultatis, suscipere atque exserere contradictionem, 
 quia eius communionis es quamuis nulla functione clericatui 
 adstrictus, quanto minus mihi licuit pro munere sarcinae meae 
 uel contra Petilianum uel contra te ipsum tacere, cum ille 
 oppugnaret ecclesiam pro qua milito, tu autem in simili opere 
 etiam nominatim ad me institueres promeres conscriberesque 
 sermonem!

In cuius primis partibus laborasti, ut suspecta hominibus 
 eloquentia uideretur. nam uelut laudans genus dicendi meum

 

 
 
 
 et rursus uelut timens, ne hoc genere te uel quemquam falsa 
 persuadendo deciperem, in accusationem ipsius eloquentiae 
 perrexisti, adhibens etiam testimonium aduersus eam de scripturis 
 sanctis, ubi dictum putes: ex multa eloquentia non 
 effugies peccatum, cum dictum non sit \'ex multa eloquentia\', 
 sed \'ei multiloquio\'. multiloquium autem est superflua locutio, 
 uitium scilicet loquendi amore contractum. plerumque autem 
 loqui amant etiam qui nesciunt, quid loquantur uel quomodo 
 loquantur siue ad sanitatem sententiarum siue ad ipsum qui 
 per artem grammaticam discitur integrum sonum ordinemque 
 uerborum. eloquentia uero facultas dicendi est congruenter 
 explicans quae sentimus, qua tunc utendum est cum recta 
 sentimus. hoc modo ea non usi sunt haeretici. nam utique 
 si recta sensissent, non solum nihil mali, uerum et boni aliquid 
 esset quod eloquenter explicare potuissent. frustra igitur 
 istorum exemplorum commemoratione accusasti eloquentiam. 
 neque enim propterea pro patria non est miles armandus, quia 
 contra patriam nonnulli arma sumpserunt, aut ideo uti non 
 debent boni et docti medici ferramentis medicinalibus ad salutem, 
 quia his ad perniciem etiam indocti pessimique abutuntur. 
 quis enim nescit, sicuti est (medicina utilis uel inutilis), ut 
 fuerint (utilia uel inutil)ia quae quaeruntur, ita eloquentiam, 
 hoc est peritiam facultatemque dicendi, sic esse utilem uel 
 inutilem, ut fuerint utilia uel inutilia quae dicuntur? quod 
 nec te arbitror ignorare.

Sed, credo, cum me uideres a nonnullis putari eloquentem, 
 ut a me lectoris auditorisue studium deterreres, 
 accusandam existimasti eloquentiam, ut iam quid dicerem non 
 adtenderet, quisquis abs te perterritus tamquam eloquenter me

 

 
 
 
 dicentem eo ipso iam cauendum fugiendumque censeret. nide 
 ergo, ne hoc quod fecisti sit artis illius malae, quam, sicut 
 de Platone commemorasti, nonnulli recte iudicauerunt de ciuitate 
 ac de humani generis societate pellendam. haec non est 
 eloquentia — quae utinam mihi ad explicanda ea quae sentio 
 pro desiderio prouenisset! —, sed quaedam sophistica et maligna 
 professio, quae sibi proponit non ex animo, sed ex contentione 
 uel commodo pro omnibus et contra omnia dicere. de hac ait 
 sancta scriptura: qui sophistice loquitur odibilis est; ab 
 hac mihi uidetur Paulus apostolus iuuentutem Timothei prohibere, 
 ubi ait: noli uerbis contendere; ad nihil enim 
 utile est nisi ad subuersionem audientium. et ne a 
 facultate recte dicendi eum prohibuisse putaretur, continuo 
 subiecit: satis age te ipsum probabilem operarium 
 exhibere deo non erubescentem, uerbum ueritatis 
 recte tractantem. nimirum itaque tibi haec animi subrepsit 
 affectio, quod contradicendi studio, non quo ita sentires, sed 
 quo a nobis intentionem discere uolentis auerteres, perhibuisti 
 nos eloquentes et uituperasti eloquentiam. nam quomodo te 
 hoc ex animo fecisse credam, cum sciam, quemadmodum praedicare 
 soleatis eloquentiam Donati, Parmeniani aliorumque 
 uestrorum? qua quid esset utilius, si tam largo flumine pro 
 pace Christi, pro unitate ueritate caritate proflueret? sed quid 
 de aliis loquar? in te ipso nonne aperuisti, quam non ex animo, 
 sed ex contentione uituperator fueris eloquentiae, cum et cetera 
 quae scripsisti per eloquentiam suadere et eandem ipsam eloquentiam 
 eloquenter accusare conatus es?

Nam quod te dicis et arte dicendi inparem nobis et 
 exemplis legis christianae penitus non instructum, quo pertinet

 

 

 
 
 
 obsecro? numquidnam te conpuli contra mea scripta rescribere 
 et ideo recusantis et excusantis haec uox est? si ergo penitus 
 non instructus es, cur non potius taces aut ita loqueris, ut 
 instrui te desideres? instare me dicis et prouocare semper, ut 
 ad dinoscendam ueri quaestionem mecum uestri disceptent, 
 sed uestros prudentius ac patientius facere, qui in ecclesia 
 tantum quae in lege mandata sunt populos docent nec nobis 
 respondere curant, scientes quia, si lex diuina et tot documenta 
 legalium scripturarum nobis quid sit melius quid uerius 
 suadere non possunt, numquam humana queat auctoritas nos 
 discussis erroribus ad ueritatis regulam reuocare. quid tibi 
 ergo uisum est, ut aduersus nos illis tacentibus tu loquaris? 
 nam si bene faciunt, cur non imitaris, si male, cur laudas?

Dicis, quod intoleranda adrogantia credam me solum terminare 
 posse, quod aliis uelut inexplicabile uisum atque ideo 
 iudici deo dimissum est, cum paulo superius dixeris hoc me 
 uelle finire post tot annos, post tot iudices atque arbitros, 
 quod apud principes tot disceptantibus litteratis ab utriusque 
 partis episcopis finiri non potuit. certe solus hinc satago, certe 
 solus quaestionem istam finiri disceptando desidero? puto enim, 
 si solos nostros id conatos culpare uoluisses, non etiam uestros 
 in eo conatu fuisse fatereris. quia ergo illum conatum, illam 
 uoluntatem et instantiam saltem propter uestros reprehendere 
 iam non potes, nolo esse a tam bono opere alienus. quid arguis, 
 quid reprehendis? an inuides? non hoc de te temere credendum 
 est. restat ergo, ut studio contentionis hoc in me culpes, quod 
 etiam in uestris laudare conpelleris.

At enim, quod inter tot ac tales finitum non est, 
 intolerabilis adrogantia est per se solum finiri posse

 

 
 
 
 praesumere. ne quaeso mihi soli hoc tribuendum putes; plurimi 
 sumus, qui hoc ut finiatur, immo iam ut finitum esse innotescat 
 instamus. illi enim dixerunt non esse finitum, qui eidem 
 fini consentire noluerunt eumque uobis occultauerunt, ut etiam 
 uos eorum auctoritate decepti finitum non esse credatis. nostri 
 autem, ex quo finitum est, nullo prorsus tempore ut ipse finis 
 innotesceret cessauerunt, quomodo id publice priuatimque agere 
 potuerunt, ne quisquam in perniciosissimo errore persistens de 
 segnitia circa se ministrorum dei in ultimo iudicio quereretur. 
 non ergo nos olim finitam causam de integro uolumus retractare, 
 sed quemadmodum finita sit demonstrare, propter eos 
 maxime qui hoc nesciunt, ut, cum defensores conuincuntur 
 erroris, aut etiam ipsi correcti liberentur aut certe ipsis confutatis 
 et in aperta pertinacia remanentibus hi, qui cupidiores 
 sunt ueritatis quam contentionis, uideant quid sequantur.

Neque hoc fit sine fructu, ut existimas. nam si posses 
 uidere, quam longe lateque Africam error iste peruaserat et 
 quam pauca eius remanserint, quae nondum in pacem catholicam 
 correcta transierunt, nullo modo assertorum christianae 
 pacis et unitatis infructuosam et inanem arbitrareris instantiam, 
 quamuis etiam, sicubi diligentia medicinae huius inpensa non 
 prodest, sufficit ad rationem deo reddendam, quod non cessauit 
 inpendi. sicut enim malignus suasor peccati, etiamsi non persuaserit, 
 merito poenam deceptoris incurret, ita fidelis iustitiae 
 praedicator, etiamsi ab hominibus respuatur, absit ut apud 
 deum sui officii mercede fraudetur. res enim certa fit ad 
 incertum; incertum autem dico non praemium facientis, sed 
 animum audientis. incertum enim nobis est, utrum adsensurus 
 sit cui ueritas praedicatur, sed certum est etiam talibus

 

 

 
 
 
 ueritatem praedicari oportere et certum est fideliter eam praedicantes 
 dignam retributionem manere, siue suscipiantur siue 
 spernantur sine etiam propterea quaelibet temporaliter aduersa 
 patiantur. dominus dicit in euangelio: cum ingressi fueritis, 
 dicite: pax domui huic. si digni fuerint qui ibi 
 sunt, requiescet super eos pax uestra; si quo minus, 
 ad uos reuertetur. numquid certos fecit, quod essent eorum 
 pacem suscepturi quibus eam praedicarent? certos tamen fecit, 
 ut eam sine cunctatione praedicarent.

Apostolus etiam Paulus: seruum, inquit, domini 
 litigare non oportet, sed esse mitem ad omnes, docibilem, 
 patientem, in modestia corripientem diuersa 
 sentientes, ne forte det illis deus paenitentiam ad 
 cognoscendam ueritatem et resipiscant de diaboli 
 laqueis, captiuati ab ipso in ipsius uoluntatem. intende 
 quomodo quem noluit litigare uoluit tamen in modestia corripere 
 diuersa sentientes, ne dei seruus prohibitionem petulantiae 
 occasionem putaret esse pigritiae. uerum quia multi 
 et ipsam correptionem, quae modeste fit, uel peccatis suis 
 fauentes uel quid respondeant non inuenientes nec tamen ueritati 
 adquiescentes onerose ac moleste ferunt, eos, qui secum 
 sedulo agunt nec ab eorum conuincendo errore dissimulant. 
 litigiosos et contentiosos uocant. falsitas enim, quae nudari et 
 redargui metuit, eorum uitiorum nomine, quae ueritas damnat, 
 diligentiam ueritatis accusat. numquid ideo tamen ab hac 
 instantia desistendum est? uide quemadmodum Timotheum 
 idem obstringat apostolus, ne propter homines, quibus insuauis 
 est praedicatio ueritatis, aliqua ei segnitia praedicandi 
 subreperet: testificor, inquit, coram deo et Christo Iesu,

 

 
 
 
 qui iudicaturus est uiuos et mortuos, et manifestationem 
 et regnum eius: praedica uerbum, insta oportune 
 inoportune, argue hortare increpa in omni longanimitate 
 et doctrina. quis haec audiens, si deo fideliter seruit, 
 si dolosus operarius non est, ab hac diligentia et instantia 
 conquiescat, quis sub tanta testificatione segnis esse audeat? 
 non itaque nobis obstrepat in hac causa facundia tua; praedicamus 
 omnino in adiutorio domini dei nostri christianae 
 unitatis utilitatem pietatem sanctitatem, praedicamus uolentibus 
 oportune, renitentibus inoportune, et quantis ualemus uiribus 
 istam inter nos partemque Donati quaestionem et pro quibus 
 (et contra quos) possumus olim finitam esse monstramus.

Agnoscant in se contentiosae animositatis nomen et 
 crimen, qui uel peruicaci astutia praebent patrocinium falsitati 
 uel inuida iactantia ministrant praeconium ueritati. utrumque 
 hoc contentiosorum genus apostolus Paulus expressit, illud 
 primum in Alexandro, de quo ait: Alexander aerarius multa 
 mala mihi ostendit; reddet illi dominus secundum 
 opera eius. quem et tu euita, ualde enim restitit nostris 
 sermonibus, hoc uero alterum in eis, de quibus ait: quidam 
 quidem ex inuidia et contentione Christum adnuntiant, 
 non caste, existimantes tribulationem suscitari uinculis 
 meis. nam hi procul dubio id ipsum adnuntiabant quod 
 Paulus, non tamen eo animo, non ea uoluntate, non ex caritate 
 sed ex inuidia, sicut dixit, sed ex contentione, uolentes superbo 
 sensu in eadem ipsa adnuntiatione praecellere et apostolo Paulo 
 anteponi. quod ille non moleste ferens, immo etiam gaudens, 
 quod ab eis illud uidebat praedicari quod latius innotescere

 

 

 
 
 
 cupiebat: quid enim, inquit? dum omni modo, siue occasione 
 siue ueritate. Christus adnuntietur. neque enim 
 cordis sui ueritate, quia non sincera intentione sed aemula 
 contentione, ueritatem tamen, hoc est Christum, adnuntiabant. 
 tu igitur cum iudex interiorum cordis nostri esse non possis, 
 tantummodo utrum ueritati resistamus an eos, qui ueritati 
 resistunt, reuincere cupiamus aduerte. nam procul dubio, si 
 ueritatem suademus erroremque refellimus, etiamsi non ueritate 
 propriae intentionis, sed emolumentum saeculi huius et humanam 
 gloriam quaerentes id agamus, gaudere debent dilectores 
 ueritatis, quia et hac occasione ueritas adnuntiatur, sicut apostolus 
 qui dicit: et in hoc gaudebo. si autem — quod deo 
 maxime notum est et quod tibi etiam ipsi, quantum est facultatis 
 humanae, si nobiscum uiueres, notum esse potuisset — 
 pia sollicitudine caritatis in huius dispensationis labore uersamur, 
 puto nequaquam iuste reprehendi ministerium nostrum, 
 si contra quoslibet aduersarios ueritatis feruenti spiritu pro 
 ueritate certemus.

Nam si contentiosus habetur a uobis uel animosus 
 paratorque rixarum, quisquis cuiquam sermonis altercationem 
 uel inferre uel referre curauerit, uidete quid de ipso domino 
 Iesu Christo eiusque seruis prophetis et apostolis sentiatis. 
 nempe enim dominus ipse filius dei numquid cum solis discipulis 
 uel turbis, qui in eum crediderunt, an non etiam cum 
 inimicis temptantibus obtrectantibus interrogantibus resistentibus 
 maledicentibus habuit de ueritate sermonem? numquid 
 eum etiam cum una muliere de quaestione orationis contra 
 opinionem uel haeresem Samaritanorum piguit disputare? sed 
 illam, inquis, credituram esse praesciebat. quid? totiens aduersus 
 Iudaeos Pharisaeos Sadducaeos non solum minime

 

 
 
 
 credituros, uerum etiam maxime contradicturos et persecuturos 
 coram in os eorum quam multa locutus est! nonne ab eis 
 ultro cum uoluit quod uoluit inquisiuit, ut eorum illos responsione 
 conuinceret? nonne illis dolose temptando quaerentibus, 
 (ad) quae redarguti ommutescerent, sine ulla ambiguitate 
 respondit? quod cum faceret, nullus ex his legitur ad eum 
 sequendum fuisse conuersus. et utique nouerat, quia praescius 
 erat, nihil se ad eorum salutem, cum haec ad eos uel in eos 
 uel aduersus eos diceret, profuturum. sed nos fortasse suo 
 firmauit exemplo, qui futuram fidem perfidiamue hominum 
 praenoscere non ualemus, ne, si quando nimium duris nimiumque 
 peruersis sine fructu salutis eorum locuti fuerimus, 
 deficiamus et desistamus ab instantia praedicandi, cum inaniter 
 piguerit laborare. quid quod etiam ipsum diabolum, quem 
 iam non solum deus sed ne homines quidem dubitare possunt. 
 nullo modo ad iustitiam conuersurum, filius dei tamen insidiose 
 temptantem et de scripturis sanctis quaestionum laqueos 
 opponentem de scripturis sanctis respondendo conuicit nec 
 iudicauit indignum cum satana Christus de diuinis eloquiis 
 habere conloquium, quid utique praeuidens nisi, quod Iudaeis 
 et diabolo nihil proderat, credituris gentibus profuturum?

Prophetas etiam legimus missos ad homines tam inoboedientes, 
 ut deus ipse qui prophetas mittebat de his ad quos 
 mittebat praediceret, quod uerbis eorum obtemperaturi non 
 essent. omitto quod prophetico spiritu quo futura cernebant 
 etiam hoc utique nosse potuissent, quod eorum uerba contempturi 
 fuerant, quibus ea tamen uehementi instantia non 
 tacebant. apertissime dominus ad Hiezechielem prophetam dicit:

 

 

 
 
 
 uade et intra in domum Israhel et loquere uerba mea 
 ad ipsos, quia non ad populum ignotae linguae tu 
 mitteris, ad domum Israhel, nec ad populos multos 
 diuersis aut grauibus linguis loquentes, quorum uerba 
 non possis audire. et si ad tales misissem te, forsitan 
 audissent te; domus autem Israhel non audient te, 
 quia nolunt audire me. omnis enim domus Israhel 
 inquieto et duro corde est. ego autem dedi faciem 
 tuam fortem aduersus faciem eorum et certamen tuum 
 confortabo aduersus certamen eorum. ecce mittitur dei 
 seruus et eis loqui iubetur, qui eum non erant audituri, eo 
 ipso domino qui mittebat et loqui iubebat praedicente, quod 
 non erant audituri. qua causa, cui bono, quo fructu quoue 
 effectu mittitur ad certamen praedicandae ueritatis aduersus 
 certaturos et non oboedituros? num quisquam dicere audebit 
 sanctos dei prophetas incidisse in obprobrium abs te mihi 
 obiectum, cum diceres: si tu scis rem de qua agitur a te 
 finiri non posse, cur incassum laborem sumis, cur inanem 
 inpendis operam, cur superuacue ac sine fructu contendis? 
 an non magnus error est uelle quod non ualeas explicare, 
 cum et lex moneat dicens: altiora te ne quaesieris et fortiora 
 te ne scrutatus fueris, et iterum: homo animosus 
 parat lites et uir iracundus exaggerat peccatum ? 
 Hiezechieli certe ista non diceres, qui cum uerbo dei mittitur 
 inferre certamen hominibus non oboedituris contra sensuris 
 contra dicturis contra facturis. nam si diceres, responderet tibi 
 fortasse, quod eisdem ludaeis apostoli responderunt: cui oboedire 
 oportet? deo magis an hominibus? hoc tibi etiam 
 ipse responderim.

Hic si tu fiagitaris, ut ostendam ubi etiam mihi 
 deus praeceperit id agere quod tu prohibes, memento apostolicas 
 epistulas non eis tantum scriptas, qui tempore illo quo 
 scribebantur audiebant, sed etiam nobis — non enim ob aliud in 
 ecclesia recitantur —; adtende etiam illud, quod apostolus ait: 
 an uultis experimentum eius accipere qui in me loquitur 
 Christus? et recole iam non quid Paulus, sed quid per 
 eum Christus locutus sit quod paulo ante commemoraui: praedica uerbum, 
 insta oportune inoportune etcetera; adtende 
 etiam quemadmodum ad Titum, cum explicaret qualis esse 
 episcopus debeat, etiam perseuerantem dixit esse oportere iuxta 
 doctrinam fidelis uerbi: ut potens sit, inquit, et exhortari 
 in doctrina sana et contradicentes redarguere. sunt 
 enim multi non subditi, uaniloqui et mentis seductores, 
 maxime qui ex circumcisione sunt, quos oportet 
 refelli. non ergo solos qui ex circumcisione sunt, sed eos 
 maxime tales esse ait; oportere tamen in doctrina sana redargui 
 refellique ab episcopo uaniloquos et mentis seductores indubitata 
 praeceptione firmauit. unde hoc etiam mihi iussum esse 
 cognosco, hoc pro uiribus ago, huic operi, quantum ipse qui 
 iussit adiuuat, perseueranter insisto. quid obstas, quid obstrepis, 
 cur prohibes, cur reprehendis? tibine oboedire oportet an 
 deo?

Nisi forte ista, quae a me de scripturis sanctis documenta 
 prolata sunt, sic accipienda arbitraris, ut, quod uestros 
 factitare laudasti, in ecclesia tantum quae in lege mandata 
 sunt populi doceantur. ibi enim forsitan putas corripiendos et 
 conuincendos esse diuersa sentientes, ut unusquisque doctor

 

 
 • 

 
 
 
 suorum tantummodo disputando et praedicando emendet errorem, 
 si quid autem tale cum eis qui foris sunt agere institerit, 
 tunc animosus, tunc contentiosus uel litigiosus habendus sit, 
 quia et ipse Hiexechiel, inquis, et alii prophetae eum uerbis 
 dei ad suum populum mittebantur, Israhelitae scilicet ad Israhelitas 
 .

Ad haec quoque tibi respondeo. iam quidem supra 
 commemoraui dominum ipsum Iesum, qui se imitandum discipulis 
 praebuit, non solum Iudaeis, uerum etiam Pharisaeis 
 et Sadducaeis et Samaritanis et ipsi diabolo principi omnium 
 fallaciarum et errorum adserere ueritatem et de lege respondere 
 non dedignatum. sed ne hoc domino licuisse, seruis autem 
 eius existimes non licere, accipe quid in Actibus apostolorum 
 legatur: Iudaeus autem quidam Apollo nomine, Alexandrinus 
 genere, deuenit Ephesum, potens in scripturis. 
 hic catechizatus erat uiam domini, et feruens spiritu 
 loquebatur et docebat uerissime quae iuxta Iesum, 
 sciens solum baptismum Iohannis; hic etiam coeperat 
 fiducialiter agere in synagoga. quem cum audissent 
 Aquila et Priscilla, assumpserunt eum et certius illi 
 exposuerunt uiam domini. uolente autem illo ire in 
 Achaiam exhortati fratres scripserunt discipulis ut 
 eum reciperent. qui cum uenisset, multum contulit 
 his qui ibi crediderunt; uehementer enim Iudaeos 
 reuincebat publice ostendens per scripturas esse 
 legum Christum. quid de isto dicis, quid sentis? nonne fortasse 
 eum contentiosum et animosum concitatorem paratoremque 
 rixarum criminaremini, nisi tanta libri sancti auctoritate 
 premeremini?

An quia Iudaeus in Christum crediderat, propterea 
 Iudaeos christianae fidei resistentes et Iesum negantes esse 
 Christum publice reuincere debebat, nos autem, quia partis 
 Donati numquam fuimus, propterea partem Donati resistentem 
 christianae unitati reuincere non debemus? numquid Paulus 
 apostolus aliquando fuit cultor idolorum aut aliquando fuit in 
 haeresi Epicureorum uel Stoico?um, cum quibus tamen eum 
 nec puduit nec piguit de quaestione dei uiui et ueri habere 
 sermonem? accipe, quid de hac re in eodem libro scriptum 
 sit: Paulus autem cum illos Athenis expectaret, inritabatur 
 spiritu suo intra se, uidens circa idola esse 
 ciuitatem. disputabat igitur Iudaeis in synagoga et 
 gentibus et colentibus et in foro per omnem diem ad 
 eos qui aderant. quidam uero Epicureorum et Stoicorum 
 philosophorum conferebant cum illo, et quidam 
 dicebant: quidnam uelit seminator uerborum hic 
 dicere? alii uero: peregrinorum daemoniorum uidetur 
 adnuntiator esse. ecce apostolus Paulus Stoicos et Epicureos. 
 diuersas non solum ab illo uerum etiam inter se aduersasque 
 haereses, secum conferre non respuit, non tantum extra ecclesiam, 
 sed etiam extra synagogam disputans cum eis, nec eorum 
 conuiciis exterritus uelut lites contentionesque declinans a 
 praedicanda christiana ueritate cessauit. nam uide, quid consequenter 
 sancta scriptura testatur: adprehensumque eum, 
 inquit, in Areopagum duxerunt dicentes: possumus 
 scire quae sint haec quae a te dicuntur? insueta enim 
 quaedam adfers in aures nostras; uolumus ergo scire 
 quidnam uelint haec esse. Athenienses autem et

 

 

 

 

 
 
 
 aduenae hospites ad nihil aliud uacabant quam dicere 
 noui aliquid aut audire. stans uero Paulus in medio 
 Areopago dixit: uiri Athenienses, per omnia superstitiosiores 
 uos uideo. perambulans enim et considerans 
 simulacra uestra inueni etiam aram in qua erat scriptum: 
 ignoto deo. quem ergo ignorantes colitis, hunc 
 ego adnuntio uobis et cetera quae commemorare omnia 
 longum est. quod tamen ad quaestionem quam nunc discutimus 
 sufficit, adtende, obsecro te, Hebraeum ex Hebraeis apostolum 
 Christi stantem ac sermocinantem non in synagoga Iudaeorum 
 neque in ecclesia christianorum, sed in Areopago Atheniensium, 
 hoc est contentiosorum maxime impiorumque Graecorum. 
 ibi enim loquacissimae philosophorum haereses extiterunt. quarum 
 nonnullae, sicut ipsi qui hic commemorati sunt Stoici, 
 magis de uerborum quam de rerum aduersitate confligunt, 
 quod apostolus prohibuit Timotheum, dicens ad nihil esse utile 
 nisi ad subuersionem audientium. nam de his, ut nosti, Tullius 
 ait: uerbi enim controuersia iam diu torquet homines 
 Graeculos, contentionis cupidiores quam ueritatis. 
 hos tamen Paulus noster adloquendos corrigendosque suscepit 
 nec ipsius loci nomine exterritus, quod ex Marte inditum 
 resonat, quem deum dicunt esse bellorum, ibi pacifica credituris 
 intrepidus loquebatur, ibi spiritalibus adcinctus annis 
 perniciosos expugnabat errores nec contentiosos tamquam mitissimus 
 nec dialecticos tamquam simplicissimus formidabat.

Nosti enim quam maxime apud Stoicos uiguisse 
 dialecticam, quamuis et ipsi Epicurei, quos inperitia liberalium 
 disciplinarum non solum non pudebat, uerum etiam delectabat,

 

 
 
 
 quasdam disputandi regulas, quibus quisque usus minime 
 falleretur, se potius et tenere et docere iactabant. quid est 
 enim aliud dialectica quam peritia disputandi? quod ideo aperiendum 
 putaui, quia etiam ipsam mihi obicere uoluisti, quasi 
 christianae non congruat ueritati et ideo me doctores uestri 
 uelut hominem dialecticum merito fugiendum potius et cauendum 
 quam refellendum reuincendumque censuerint. quod cum 
 tibi non persuaserint — nam te aduersus nos etiam scribendo 
 disputare non piguit —, tu tamen in me dialecticam criminatus 
 es. quo falleres inperitos illosque laudares, qui disputando 
 mecum congredi noluerant. sed tu uidelicet non dialectica 
 uteris, cum contra nos scribis. ut quid te ergo in tantum 
 disputandi periculum proiecisti, cum disputare non noueris? 
 aut si nosti, cur dialecticus dialecticam criminaris, ita uel temerarius 
 uel ingratus, ut aut imperitiam qua uinceris non refrenes 
 aut doctrinam qua iuuaris accuses? inspicio sermonem tuum, 
 istum ipsum quem ad me scripsisti; uideo te quaedam copiose 
 ornateque explicare, hoc est eloquenter, quaedam uero subtiliter 
 arguteque disserere, hoc est dialectice. et tamen eloquentiam 
 dialecticamque reprehendis. si noxia sunt, quare haec facis: si 
 non sunt, cur arguis? sed ne etiam nos uerbi controuersia 
 torqueat. cum res ipsa intellegatur, minus laborandum est quid 
 hominibus eam uocare placuerit. proinde si eloquens ille appellandus 
 est, qui non solum copiose et ornate, sed etiam ueraciter 
 dicit, itemque si dialecticus ille appellandus est, qui non 
 solum subtiliter, sed etiam ueraciter disserit, nec eloquens es 
 nec dialecticus, non quia ieiuna et inornata est dictio tua nec

 

 

 

 
 
 
 quia obtunsa et crassa est disputatio tua, sed quia ipsa facundia 
 atque sollertia ad defensionem abuteris falsitatis. si autem 
 non in sola ueritate, sed etiam cum mala causa diserte uel 
 neruose agitur, recte potest eloquentia uel dialectica nominari, 
 et eloquens es et dialecticus, quia et facunde dicis uana et 
 acute disputas falsa. sed de te uidero.

Stoici certe maxime dialectici fuerunt. cur apostolus 
 Paulus, ne conferrent cum illo, non eos cautissime deuitauit, 
 et uestros episcopos laudas. quod nobiscum uelut cum 
 dialecticis nolint habere sermonem? aut si et Paulus dialecticus 
 erat et ideo conferre secum Stoicos non timebat, quia 
 non solum acute disputabat sicut et illi, sed etiam ueraciter 
 quod non illi, iam caue cuiquam dialecticam pro crimine 
 obieceris, qua usos apostolos confiteris. neque enim, cum hoc 
 mihi obicis, imperitia te falli puto, sed fallere astutia. nomen 
 quippe Graecum est dialectica, quae si usus admitteret fortasse 
 Latine disputatoria uocaretur, sicut grammaticam Latine 
 litteraturam linguae utriusque doctissimi appellauerunt. sicut 
 enim a litteris denominata est grammatica, quoniam Graece 
 grammata litterae dicuntur, sic a disputatione dialectica 
 nomen accepit, quoniam disputatio Graece dialoge uel dialexis 
 appellatur. sicut autem grammaticus a ueteribus Latine dictus 
 est litterator, ita qui Graece dialecticus dicitur multo usitatius 
 et tolerabilius Latine dicitur disputator. puto iam quod 
 apostolum disputatorem non neges, etiamsi dialecticum neges. 
 inprobare ergo in uocabulo Graeco, quod adprobare cogeris in

 

 
 
 
 Latino, quid est aliud quam indoctis praetentare fallaciam, 
 doctis facere iniuriam? aut si et disputatorem apostolum 
 negas, qui tam adsidue, tam egregie disputabat, nec Graece 
 nosti nec Latine, uel, quod est credibilius, et in uerbo Graeco 
 fallis eos qui Graece nesciunt et in Latino qui nec Latine 
 sciunt. quid enim est, non dico inperitius — neque enim tu 
 ista non nosti —, sed omnino fallacius quam, cum audias et 
 legas tam multos multiplicesque sermones apostoli adserentis 
 ueritatem, conuincentis falsitatem, negare quod soleat disputare, 
 cum hoc fieri nisi disputando non possit?

Quodsi hoc ab illo factitatum fateris, quia fateri eius 
 litteris cogeris, non tamen has disputationes, sed sermones 
 uel epistulas appellandas esse contendis, quid ego tecum sic 
 diutius agam. ut qui haec ignorant quem uolunt nostrum adprobent, 
 quem uolunt inprobent? de ipsis diuinis litteris, quibus 
 necesse est cedas, hoc doceo, ipsa prorsus uerba, ipsa rerum 
 uocabula profero. habes in hoc eodem testimonio, quod de 
 Actibus apostolorum commemoraui, de ipso Paulo ita positum: 
 disputabat igitur Iudaeis in synagoga et gentibus 
 et colentibus in foro; habes alio loco, quamuis cum 
 populo christiano ageret congregatis in ecclesia fratribus, ita 
 scriptum: sedens uero quidam adulescens nomine 
 Eutychus in fenestra, deductus somno graui, disputante 
 Paulo; habes etiam in libro Psalmorum: suauis 
 sit ei disputatio mea; habes et apud Esaiam prophetam: 
 uenite, disputemus, dicit dominus, et multis aliis 
 diuinarum scripturarum locis lege ubi inueneris hoc uerbum

 

 
 
 
 et inspice codices Graecos in eisdem testimoniis sanctarum 
 scripturarum, et uidebis unde sit appellata dialectica, ne, quod 
 omnes iusti etiam cum deo faciunt, quibus dictum est: uenite, 
 disputemus, dicit dominus, non imiteris sapienti 
 pietate, sed insulsa temeritate crimineris.

Qui enim disputat, uerum quid sit disputando 
 discernit a falso. quod qui non possunt et tamen dialectici 
 uideri uolunt, per insidiosas interrogationes captant incautorum 
 adsensiones, ut ex eorum responsionibus concludant, unde illos 
 uel in aperta falsitate deceptos rideant uel occultam falsitatem 
 deceptis persuadeant, quam plerumque etiam ipsi existimant 
 ueritatem. qui autem uerus disputator est, id est ueritatis a 
 falsitate discretor, primo id apud se ipsum agit, ne non recte 
 discernens ipse fallatur, quod nisi diuinitus adiutus peragere 
 non potest, deinde cum id quod apud se egit ad alios docendos 
 profert, intuetur primitus quid iam certi nouerint, ut ex 
 his eos adducat ad ea quae non nouerant uel credere nolebant, 
 ostendens ea consequentia his, quae iam scientia uel fide retinebant, 
 ut per ea uera, de quibus se perspiciunt consentire, 
 cogantur alia uera quae negauerant adprobare, et sic uerum 
 quod falsum antea putabatur discernatur a falso, cum inuenitur 
 consentaneum illi uero, quod iam antea tenebatur.

Hoc ille uerus disputator si late diffuseque faciat, 
 eloquenter facit alioque tunc censetur augeturque uocabulo, 
 ut dictor potius quam disputator uocetur, sicut illum locum 
 apostolus copiose dilatat atque diffundit: in omnibus, inquit, 
 commendantes nosmet ipsos ut dei ministros, in 
 multa patientia, in tribulationibus, in angustiis, in

 

 
 
 
 plagis. in carceribus, in seditionibus, in laboribus. 
 in uigiliis, in ieiuniis, in castitate, in scientia, in 
 longanimitate, in benignitate, in spiritu sancto. in 
 caritate non ficta, in uerbo ueritatis, in uirtute 
 dei; per arma iustitiae dextra et sinistra, per gloriam 
 et ignobilitatem, per infamiam et bonam 
 famam; ut seductores et ueraces, ut qui ignoramur 
 et cognoscimur, quasi morientes et ecce uiuimus. 
 ut coerciti et non mortificati, ut tristes semper 
 autem gaudentes, sicut egeni multos autem ditantes, 
 tamquam nihil habentes et omnia possidentes. 
 quid enim hoc stilo apostolico uberius et ornatius, id est 
 eloquentius facile inueneris? si autem presse atque constricte, 
 magis eum disputatorem quam dictorem appellare consuerunt, 
 qualiter agit idem apostolus de circumcisione et praeputio 
 patris Abraham uel distinctione legis et gratiae, quod quidam 
 non intellegentes, immo uero calumniantes criminati sunt eum 
 dicere: faciamus mala, ut ueniant bona. siue autem 
 sit dictor siue disputator, nec dictio sine disputatione est, cum 
 et in ipsa eloquentiae latitudine ueritas a falsitate discernitur, 
 nec disputatio potest esse sine dictione. quando utique uerbis 
 et lingua ipsa constrictio sermonis exprimitur, siue illo utatur 
 perpetuo siue interrogando eum cum quo agit cogat respondere 
 quod uerum est et ex hoc ad aliud uerum quod quaerebatur 
 adducat, ubi maxime regnare dialectica dicitur.

Cum enim quisque suis responsionibus conuincitur, 
 et si male respondit non habet quod inputet disputatori

 

 

 
 
 
 sed sibi, et si bene respondit erubescit ulterius resistere non 
 iam disputatori sed sibi. in quo genere dominus cum aduersus 
 ludaeos crebro ageret eosque illorum responsionibus captos 
 conclusosque conuinceret, non uos audierant nec a uobis conuiciari 
 didicerant; nam libentius et inuidiosius eum fortasse 
 dialecticum quam Samaritanum appellarent. quomodo enim 
 putes eos contortos atque confusos, cum uolentes eum capere 
 in uerbo priores interrogauerunt, utrum liceret tributum reddere 
 Caesari, bicipiti uidelicet conplexione insidiantes, ut quodlibet 
 eligens caperetur, si licere responderet, tamquam reus 
 esset aduersus populum dei, si autem diceret non licere, 
 tamquam Caesaris aduersarius puniretur? ubi ille nummum 
 sibi poposcit ostendi et interrogauit, cuius haberet imaginem 
 et inscriptionem. at illi cum respondissent: Caesaris — aperta 
 enim ueritas hoc eos respondere cogebat —, continuo dominus 
 eorum responsione colligatos ac captos trahens: reddite, 
 inquit, Caesari quae Caesaris sunt et deo quae dei 
 sunt. obsecro te, illine fuerunt dialectici, qui praetentis interrogationis 
 insidiis decipiendo superare moliti sunt, an ille 
 potius, qui ex hoc ipso quod interrogauerunt ueram eorum 
 responsionem prudentia interrogationis eliciens illud uerum. 
 quod ab eo putabant periculose dici, ipsos conpulit confiteri?

Si illos dixeris fuisse dialecticos, quia dolose. 
 quia calumniose, quia malitiose interrogando in uerbo capere 
 cupiebant — tales enim etiam nos uultis uideri —, cur eis 
 tamen dominus respondit? cur eos usque ad ueritatis confessionem 
 reddita ratione perduxit? cur eis dixit: quid me 
 temptatis. hypocritae? et non addidit \'dialectici\'? cur sibi 
 nummum demonstrari flagitauit, ut sententiam suam ueracem

 

 
 
 
 exprimeret etiam de ore fallacium, ac non potius ait: \'abscedite; 
 neque enim loquendum est uobiscum, quia captiosas interrogationes 
 proponitis, quia dialectice mecum agere uultis\'? 
 nihil tale dixit nec aduersus captiosos interrogatores et uerborum 
 nostrorum callidos captatores exemplum nobis tale 
 proposuit, sed ut eos potius etiam ueritatis inimicos uigilanti 
 interrogatione et inuicta ratione testimonium ueritati perhibere 
 cogamus. hoc nobis faciant uestri. si nos malitiosi et dialectici 
 sumus. an se timere indicant, ne hoc eis nos potius faciamus? 
 si autem Christum dixeris dialecticum, laudabis dialecticam, 
 quam mihi pro crimine obieceras.

Quod ne facias, uideo quid fortasse dicturus 
 sis, nec illos nec illum in ea sermocinatione aliquid egisse 
 dialectice. si ergo nec illi, qui captiose atque insidiose sermocinantur, 
 ut in uerbo decipiant eos cum quibus agunt, nec 
 illi, qui tales eorum responsione conuincunt. dialectice agunt, 
 dic nobis tandem quid sit dialectica, et quantum mali habeat, 
 quantum noceat. quam fugienda sit doce, cuius nomen inuidiose 
 subicis ignorantibus, crimen ostende quaerentibus. non 
 uis fateri quod dialectice agat, qui homines auersos a uero 
 perite recteque interrogans ex responsionibus eorum adducit 
 ad uerum, ne dialectice cum Iudaeis etiam Christum egisse 
 fatearis; item non uis illos agere dialectice, qui captiosis 
 interrogationibus insidiantes respondentem decipere moliuntur, 
 ne tibi ostendatur ita cum Christo egisse Iudaeos, quos tamen 
 ille non declinauit tacendo, sed potius loquendo superauit, ac 
 sic cogaris fateri non recte episcopos uestros, quos doctos 
 atque sapientes putes. etiam cum dialecticis nolle habere

 

 
 
 
 sermonem, quo inuictam doceant ueritatem. uideo, magnos aestus 
 pateris, quomodo definias dialecticum, ut nec peritus disputator 
 sit, ne quod uituperasti laudare cogaris, nec insidiosus uerborum 
 captator, ne tibi dicatur: \'sicut egit cum talibus 
 Christus, sic agat cum isto christianus\'. proinde si placet ista 
 cura liberari, eum defini esse dialecticum, cum quo legis 
 periti de parte Donati nolunt habere conloquium. quid enim 
 tibi aliud suggerendum est, homini obicienti nobis dialecticam 
 et ideo praedicanti episcopos suos, quod nobiscum nolint 
 habere sermonem?

Sed de Iudaeis fortasse inuenis quid dicas, quamuis 
 callide atque uersute dolos interrogationum praetenderint, non 
 eos fuisse dialecticos. de Stoicis certe nihil dici potest, qui 
 non solum dialectici fuerunt, sed etiam ceteras philosophorum 
 sectas in hac uel arte uel facultate uicerunt. Stoicus quippe, 
 ut mecum recolis, fuit ille Chrysippus, de quo Academicus 
 Carneades hanc habebat sententiam, ut, quando cum illo sibi 
 esset disputandum, helleboro purgandum cor esse censeret, 
 ceteros autem uel pransus facile superaret. si ergo nos libri 
 Stoicorum dialectice disputare docuerunt, doctrinam Pauli contra 
 nos proferant episcopi uestri. secum tamen nos conferre patiantur, 
 sicut ipsos tunc Stoicos ille non reppulit.

Hanc enim artem, quam dialecticam uocant, quae 
 nihil aliud docet quam consequentia. demonstrare seu uera 
 ueris seu falsa falsis, numquam doctrina christiana formidat, 
 sicut eam in Stoicis non formidauit apostolus, quos secum 
 uolentes conferre non respuit. et ipsa enim fatetur et uerum 
 est neminem a disputante ad conclusionem falsam consequenter

 

 
 
 
 inpelli, nisi prius consenserit falsis, quibus eadem conclusio 
 uelit nolit efficitur. ac per hoc qui cauet, ne se loquentem 
 consequantur falsa quae non uult, uolens falsa caueat quae 
 praecedunt. si autem praecedentibus ueris inhaeserit. quaecumque 
 consequentia perspexerit, quae falsa existimabat uel 
 de quibus dubitabat, admonitus amplectatur, si ueritati est 
 pacatissimae amicior quam contentiosissimae uanitati.

Parum egerim, nisi hoc quod dico in hac eadem 
 quae inter nos uertitur nostra sermocinatione monstrauero. 
 ecce in ea ipsa quaestione de baptismo tu proposuisti, a me 
 requirens ubi te baptizari conueniat, utrum apud nos an in 
 parte Donati. et quia intentio tua est in parte Donati hominem 
 potius baptizari oportere, hanc intentionem hinc probare 
 . conatus es, quod etiam nos esse illic baptismum non negamus. 
 uides certe id te agere uoluisse, ut ex eo quod concedimus 
 ad id quod non concedebamus attrahamur. id est ut, quia 
 concedimus esse illic baptismum, etiam illic esse hominem 
 baptizandum concedere conpellamur.

Considera diligenter, si est hoc consequens, et 
 tibi ipse responde. puto enim iam hoc ante oculos constituto 
 cernis pro ingenii tui uiuacitate, quam non consequentia pro 
 consequentibus colligas. nam re uera dicimus baptismum et 
 illic esse, sed non dicimus et prodesse, immo uero dicimus 
 et obesse. cum autem quaeritur, ubi quisque debeat baptizari. 
 credo propter illud quaeri quod dominus ait: nisi quis renatus 
 fuerit ex aqua et spiritu, non intrabit in 
 regnum caelorum. quia ergo propter hanc utilitatem accipiendus 
 est baptismus, cum quaeritur ubi accipiendus sit, non 
 quaeritur ubi sit, sed ubi ad regnum caelorum adipiscendum

 

 

 
 
 
 utilis sit. sequeretur autem etiam illic accipiendum esse ubicumque 
 eum constat esse, si omnes, qui habent aliquid boni, 
 etiam bono suo habere doceretur. cum uero tam multi tam 
 multa bona habeant malo suo, quis non uideat, cum quaeritur 
 ubi aliquid accipiendum sit, non quaeri ubi sit, sed ubi 
 prosit? quomodo enim, si mihi concederes bonum esse aurum. 
 concederes etiam latrones quoque habere aurum, non opinor 
 uelles, ut ex his duobus concessis concluderem eum, qui habere 
 aurum uelit, in latronum societate esse oportere, ita, cum et 
 ego concedo bonum esse baptismum, concedo etiam Donatistas 
 quoque habere baptismum, non debes ex his duobus concessis 
 quasi sequatur concludere eum, qui habere baptismum uelit, 
 in societate Donatistarum esse debere.,

Iam ex hoc etiam tibi ipsi occurrere multa non 
 dubito. quae quamuis bona sint et ad utile aliquid instituta. 
 non omnibus tamen habentibus sint utilia, sed tantummodo 
 bene utentibus. nam cum eadem luce et sani oculi perfunduntur 
 et saucii, istis adiumentum est, illis tormentum; idem 
 cibus alias ualitudines alit alias laedit. idem medicamentum 
 hos curat illos debilitat, eadem arma alios muniunt alios inpediunt, 
 eadem uestis aliis tegimento est aliis inplicamento. 
 sic et baptismus aliis ualet ad regnum aliis ad iudicium.

Hic uideo quid te possit mouere. fortasse enim 
 dicis, quod in his omnibus nihil sacramenti commemorauerim: 
 baptismus autem sanctum sacramentum est, et ideo non esse 
 consequens, ut, si de auro de luce de alimentis armamentis 
 indumentis probari potuit, quod aliis habentibus apta sint 
 aliis inconuenientia, quamuis sint bona et ad utile aliquid 
 instituta, continuo etiam baptismus aliis prosit aliis obsit 

 
 
 
 habentibus. restat ergo adhuc requirere, utrum etiam illa bona, 
 quae ad legem dei pertinent, non omnia omnibus prosint ha-. 
 bentibus. hac quaestione proposita intentio nostra est, quod 
 nec ipsa omnia omnibus habentibus prosunt. hanc intentionem, 
 nostram uide quemadmodum probemus ex consensionibus 
 uestris. conceditis enim in omnibus credendum esse apostolo 
 Paulo — teneo unum —, conceditis etiam eundem apostolum 
 dixisse: bona est lex, (si quis ea legitime utatur: ex) 
 his duobus conficitur bonam esse legem, sed legitime utentibus. 
 si ergo ea non legitime quisque usus fuerit, non ipsa fit 
 mala, sed certe oberit malis.

Fortasse dices neminem posse et in lege esse et 
 lege male uti; hoc ipso enim, quod contra legem uiuit, non 
 esse in lege monstratur. contra ego dico fieri posse, ut quisque 
 et in lege sit et (ea) non legitime utatur. quod item uestris 
 concessionibus probo. conceditis enim memoratum apostolum 
 testimonium posuisse de psalmis aduersus eos, qui gloriabantur 
 in lege et uiuebant contra legem: sicut scriptum 
 est, inquit, quia non est iustus quisquam, non est 
 intellegens, non est inquirens deum; omnes declinauerunt, 
 simul inutiles facti sunt; non est qui 
 faciat bonum, non est usque ad unum. sepulchrum 
 patens est guttur eorum, linguis suis dolose agebant, 
 uenenum aspidum sub labiis eorum quorum 
 os maledictione et amaritudine plenum est. ueloces 
 pedes eorum ad effundendum sanguinem. contritio 
 et infelicitas in uiis eorum. et uiam pacis

 

 

 
 
 
 non cognouerunt. non est timor dei ante oculos 
 eorum. et ne putarent haec in eos dicta, qui non erant in 
 lege, continuo subiecit: scimus autem quoniam quaecumque 
 lex dicit his qui in lege sunt loquitur, ut 
 omne os obstruatur et reus fiat omnis mundus 
 deo. item alio loco dicit: quid ergo dicemus? lex peccatum 
 est? absit; sed peccatum non cognoui nisi 
 per legem; nam concupiscentiam nesciebam, nisi 
 lex diceret: non concupisces. occasione autem 
 accepta peccatum per mandatum operatum est in 
 me omnem concupiscentiam. item paulo post: peccatum, 
 inquit, accepta occasione per mandatum fefellit me 
 et per illud occidit. itaque lex quidem sancta, et 
 mandatum sanctum et iustum et bonum. quod ergo 
 bonum est mihi factum est mors? absit; sed peccatum, 
 ut appareat peccatum, per bonum mihi 
 operatum est mortem. attendis quemadmodum lege laudata 
 eos qui in lege sunt arguit, quotquot ea male utendo 
 per bonum habebant malum? item ipse apostolus scientiam 
 quandam ex lege, quam et se habere dicebat et alios, sine 
 caritate tamen inutilem dicit et noxiam: de sacrificiis, inquit, 
 idolorum scimus quia omnes scientiam habemus. 
 scientia inflat, caritas uero aedificat. proinde 
 et ista scientia, quamuis ad legem dei pertineat, si in aliquo 
 sine caritate fuerit, inflat et nocet. quid? de ipso corpore et 
 sanguine domini, unico sacrificio pro salute nostra, quoniam ipse 
 dominus dicit: nisi quis manducauerit carnem 
 meam et biberit sanguinem meum, non habebit in 
 se uitam, nonne idem apostolus docet etiam hoc perniciosum

 

 
 
 
 male utentibus fieri? ait enim: quicumque manducauerit 
 indigne et biberit calicem domini indigne, reus 
 erit corporis et sanguinis domini.

Ecce quemadmodum obsunt diuina et sancta 
 male utentibus; cur non hoc modo et baptismus? cur non ita 
 in bono baptismo non sunt boni haeretici, quomodo in bona 
 lege non sunt boni Iudaei? iam certe probaui concedentibus 
 uobis, quandoquidem Paulo uos credere et testimonia quae de 
 scripturis posui Paulum dixisse conceditis, iam ergo probaui 
 concessionibus uestris quaedam etiam bona legitima obesse 
 tamen non legitime habentibus et utentibus; cur non ita et 
 baptismus quamuis bonus et legitimus non tamen omnibus 
 habentibus prodest? tu quare tamquam certissimum et consequentissimum 
 concludebas in parte Donati esse hominem 
 baptizandum, quia nos etiam ibi esse concedimus baptismum, 
 nec adtendebas posse nos dicere esse ibi quidem baptismum 
 Christi iustum, sanctum et bonum, sed poenalem contrarium 
 perniciosum inimicis corporis Christi, quod est ecclesia, quae 
 secundum promissa diuina in omnibus gentibus dilatatur?

Numquid hic quod dicas inuenies nisi non in 
 eis bonis ad dei legem pertinentibus deputandum esse baptismum, 
 quae possunt homines et habere et boni non esse, 
 sed ipsam quidem legem et scientiam et sacrificium corporis 
 et sanguinis Christi talia bona esse, quae possint homines et 
 habere et mali esse, baptismum uero tale bonum esse, quod 
 quisquis habuerit necessario bonus sit? quod si dicere uolueritis, 
 falsum dicetis, et ideo quid aliud falsum consequatur 
 adtende. quod non ideo commemorabo, ut ex illo tuo falso ad 
 alia falsa te adducam, sed ut hoc consequens cum falsum 
 esse cognoueris, ut ab hoc te liberes, illud quod praecedit

 

 

 
 
 
 emendes. quid ergo praecedit? ex uobis omnes, qui habent 
 bonum baptismum, bonos esse. quod est falsum euidens, quo 
 consequitur bonos fuisse scilicet illos, qui schismata faciebant 
 dicentes: ego quidem sum Pauli, ego autem Cephae. 
 ego autem Christi, quos arguens apostolus ait: diuisus 
 est Christus? numquid Paulus pro uobis crucifixus 
 est, aut in nomine Pauli baptizati estis? sed 
 falsum est quod isti boni erant exceptis eis qui dicebant: \'ego 
 autem Christi), et tamen baptizati erant sancto baptismo Christi. 
 hoc itaque falsum quare secutum est? quia falsum praecessit 
 omnes habentes bonum baptismum bonos esse. utrumque ergo 
 respuatur, utraque sententia corrigatur, ut, quoniam manifestum 
 est istos, qui schismata faciebant, bonos non fuisse et tamen 
 bono baptismo baptizatos fuisse, illud etiam manifestum sit 
 non omnes, qui bonum habent baptismum, bonos esse. ac per 
 hoc non ideo tenemur, ut in parte Donati baptizandum esse 
 aliquem concedamus, quia et partem Donati, quam malam 
 dicimus, bonum baptismum habere concedimus.

Rursus ut ex ea consensione me ad id quod 
 non consentio detineres, posuisti scriptum esse: unus unus, 
 una fid.es, unum baptisma, una incorrupta et uera 
 catholica ecclesia . quae omnia concedo, etsi aliquanto aliter 
 scripta sunt. sed quid ad rem, cum omnia sicut dixi ista 
 concedam? uerum quod ex his conaris efficere non efficitur, 
 uidelicet ut, qui non sunt in una ecclesia, non possint habere 
 unum baptismum, quod omnino falsissimum est. et melius 
 quia et ipse posuisti, unde te possim commemorare quod uolo. 
 certe enim ista proposuisti in concessionibus meis, ex quibus 
 . me adducas ad intentionem tuam, unum deum esse, unam 
 fidem, unum baptismum, unam incorruptam et catholicam

 

 
 
 
 ecclesiam. quae cum inter nos conueniant, putas ex his illud 
 quod non conuenit posse monstrari, apud eos qui non sunt in 
 hac una ecclesia hoc unum baptismum esse non posse. ego 
 autem dico posse, si non mutatur, si hoc idem obseruatur, 
 nec ideo fieri ut non sit unum baptisma, quia est et apud 
 illos qui in una non sunt ecclesia. hoc autem probo ex his, 
 quae in eadem sententia posuisti de uno deo et una fide. inuenimus 
 \'enim eundem deum extra ecclesiam ab ignorantibus 
 coli nec ideo fieri, ut non ipse sit deus, et fidem, qua creditur 
 Christum esse filium dei uiui, inuenimus etiam eos, qui non 
 pertinent ad membra ecclesiae, confiteri nec ideo fieri, ut non 
 sit una fides. sic etiam cum inuenimus eundem baptismum ab 
 eis qui sunt extra ecclesiam in baptizandis hominibus obseruari, 
 non ideo non esse ipsum baptismum existimare debemus.

Fortasse ad hoc dicas fieri non posse, ut etiam 
 extra ecclesiam idem ipse unus deus colatur aut eadem fides, 
 qua confitemur Christum filium dei, unde Petrus beatus est 
 appellatus, etiam in eis qui non sunt in ecclesia repperiatur. 
 hoc ergo restat ut probem. habes in hoc ipso beati Pauli sermone, 
 quem supra ex Actibus apostolorum commemoraui, cum 
 de deo loqueretur, quia inscriptum in ara inuenerat \'ignoto 
 deo\': quem uos, inquit, ignorantes colitis, hunc ego 
 adnuntio uobis. numquid dixit: (quia extra ecclesiam colitis, 
 non est deus ipse quem colitis\'? sed ait: quem uos 
 ignorantes colitis, hunc ego adnuntio uobis, quid 
 eis praestare cupiens, nisi ut eundem deum, quem praeter 
 ecclesiam ignoranter atque inutiliter colebant, in ecclesia

 

 

 

 
 
 
 sapienter et salubriter colerent? ita uobis et nos dicimus: \'quem 
 baptismum uos ignorantes obseruatis, eius pacem uobis nos 
 (adnuntiamus, non ut, cum ad nos ueneritis, alterum accipiatis, 
 sed ut eum, qui iam apud uos erat, utiliter habeatis.\' de fide 
 etiam Iacobus apostolus cum loqueretur aduersus eos, qui 
 sibi quod crediderant sufficere arbitrabantur et bene operari 
 nolebant, tu credis, inquit, quoniam unus est deus? 
 bene facis; et daemones credunt et contremescunt. 
 nempe in unitate ecclesiae daemones non sunt, nec ideo tamen 
 possumus dicere aliud esse quod credunt, cum et domino 
 Iesu Christo dixerint: quid nobis et tibi est, fili dei? 
 unde et Paulus apostolus: si habeam, inquit, omnem fidem 
 ita ut montes transferam, caritatem (autem) non 
 habeam, nihil sum. non autem existimo ita quemquam 
 desipere, ut credat ad ecclesiae pertinere unitatem eum qui 
 non habet caritatem. sicut ergo deus unus colitur ignoranter 
 etiam extra ecclesiam nec ideo non est ipse, et fides una habetur 
 sine caritate etiam extra ecclesiam nec ideo non est ipsa, 
 ita et unus baptismus habetur ignoranter et sine caritate etiam 
 extra ecclesiam nec ideo non est ipse. unus enim deus, una 
 fides, unum baptisma, una incorrupta catholica ecclesia, non 
 in qua sola unus deus colitur, sed in qua sola unus deus pie 
 colitur, nec in qua sola una fides retinetur, sed in qua sola 
 una fides cum caritate retinetur, nec in qua sola unus baptismus 
 habetur, sed in qua sola unus baptismus salubriter 
 habetur.

Proinde unum deum, unam fidem, unum baptismum, 
 unam incorruptam et catholicam ecclesiam nobis

 

 
 
 consentientibus tu proposuisti, sed non solum ex his id quod 
 uolebas non effecisti, uerum etiam ut ex his quod uolebamus 
 te admoneremus nos multum adiuuisti. uide ergo nos quam 
 probabilem rationem sequamur, qui ea, quae schismatici uel 
 haeretici corruperunt, cum ad nos inde ueniunt, corrigimus, 
 quae uero sicut acceperunt tenuerunt, agnoscimus et probamus, 
 ne commoti humanis uitiis ultra iustitiam faciamus ullam 
 diuinis rebus iniuriam, cum et apostolum uideamus etiam in 
 ara gentilium, a quibus idola colebantur, dei nomen inuentum 
 confirmasse potius quam negasse. neque enim propterea mutandus 
 uel inprobandus est regius character in homine, si 
 erroris sui ueniam et militandi ordinem a rege inpetrauerit, 
 quia eundem characterem, quo sibi satellites congregaret, 
 desertor infixit, aut propterea signa mutanda sunt ouibus, cum 
 dominico gregi sociantur, quia eis dominicum signum fugitiuus 
 seruus inpressit.

Quodsi haec tamquam decipientia formidatis, quia 
 non sunt ecclesiastica exempla, quamquam et de ouibus et de 
 militibus datas esse in scripturis similitudines noueritis, propheticarum 
 scripturarum quae dicuntur ueteris testamenti uolo 
 aliquid dicere, quoniam in noui testamenti libris nec a nobis 
 nec a uobis rei huius inuenitur exemplum. circumcisionem certe 
 praeputii in figura futuri baptismi Christi ab antiquis obseruatam 
 esse negare, ut arbitror, non audetis. numquid apud Samaritanos 
 circumcisus, si fieri tunc uellet Iudaeus, posset iterum circumcidi? 
 nonne illius hominis error corrigeretur, signaculum autem 
 fidei agnitum probaretur? et nunc sunt quidam haeretici qui se 
 Nazarenos uocant, a nonnullis autem Symmachiani appellantur

 

 
 
 
 et circumcisionem habent Iudaeorum et baptismum christianorum; 
 ac per hoc quemadmodum, si quis eorum ad Iudaeos 
 uenerit, non potest iterum circumcidi, sic cum ad nos uenerit 
 non debet iterum baptizari. ad hoc dicturi estis: \'aliud est circumcisio 
 Iudaeorum, aliud baptismus christianorum. sed cum 
 illa umbra fuerit huius ueritatis. cur illa circumcisio et apud 
 haereticos Iudaeorum esse potuit, iste autem baptismus apud 
 haereticos christianorum non potest esse?

Proferte certe aliquem de scripturis canonicis ab haereticis 
 uenientem denuo baptizatum. nam quod iusserunt apostoli 
 quosdam post Iohannis baptismum in Christo baptizari, longe 
 alia causa est. neque enim lohannes haereticus fuit, amicus 
 ille sponsi quo nemo surrexit maior in natis mulierum. longe 
 ergo alia causa est. alioquin si Paulus post Iohannem baptizauit, 
 cum ambo in unitate Christi fuerint, quanto magis 
 debent episcopi uestri, quia se in unitate Christi esse dicunt, 
 baptizare post collegas suos, in quibus collegis mores aliquos 
 recte reprehendunt, cum hoc fecerit Paulus, qui nihil potuit 
 in Iohanne reprehendere! ergo illa alia causa est, alia ratio, 
 de qua nunc disserere longum est et in aliis nostris opusculis 
 hinc multa iam diximus. ab haereticis ergo uenientem probate 
 in scripturis canonicis denuo baptizatum. nam et nos proferimus 
 Petro dictum: qui lotus est semel non opus habet 
 iterum lauari. sed etiam uos dicitis: \'Petrus non fuerat 
 apud haereticos baptizatus.\' proinde quia nec uos potestis 
 proferre de scripturis, quarum nobis est communis auctoritas, 
 ab haereticis uenientem denuo baptizatum nec nos ita susceptum, 
 quantum ad hanc rem adtinet, par nobis causa est.

Verum nos multa ostendimus etiam ad legem 
 dei pertinentia esse apud eos qui non sunt in ecclesia, quae 
 nemo uestrum audet negare; sed cur tale aliquid nolitis et 
 baptismum, omnino non uideo nec uos posse demonstrare 
 confido. sequimur sane nos in hac re etiam canonicarum 
 auctoritatem certissimam scripturarum. neque enim parui 
 momenti habendum est, quod, cum inter episcopos anterioris 
 aetatis, quam esse inciperet pars Donati, ista quaestio fluctuaret 
 et uarias haberet inter se collegarum salua unitate sententias, 
 hoc per uniuersam catholicam, quae toto orbe diffunditur, 
 obseruari placuit quod tenemus. nam et uos profertis 
 concilium Cypriani, quod aut non est factum aut a ceteris 
 unitatis membris, a quibus ille non diuisus est, merito superatum. 
 neque enim propterea sumus Cypriano episcopo meliores, 
 si tamen censuit haereticos denuo baptizari, quia nos 
 hoc recte non facimus, sicut nec Petro apostolo meliores sumus, 
 quia non cogimus gentes iudaizare, quod ille fecisse Paulo 
 apostolo adtestante et corrigente monstratur, cum similiter 
 inter apostolos\' de circumcisione quaestio, sicut postea de 
 baptismo inter episcopos, non parua difficultate nutaret.

Proinde quamuis huius rei certum de scripturis 
 canonicis non proferatur exemplum, earundem tamen scripturarum 
 etiam in hac re nobis tenetur ueritas, cum hoc facimus 
 quod uniuersae iam placuit ecclesiae, quam ipsarum scripturarum 
 commendat auctoritas, ut, quoniam sancta scriptura 
 fallere non potest, quisquis falli metuit huius obscuritate 
 quaestionis, eandem ecclesiam de illa consulat, quam sine 
 ulla ambiguitate sancta scriptura demonstrat. si autem dubitas,

 

 
 
 
 quod ecclesiam, quae per omnes gentes numerositate copiosissima 
 dilatatur, haec sancta scriptura commendat — neque 
 enim si non dubitares, adhuc esses in parte Donati —, multis 
 te et manifestissimis testimoniis ex eadem auctoritate prolatis 
 onerabo, ut ex tuis concessionibus, si nimium peruicax esse 
 nolueris, ad hoc etiam perducaris, cum prius ostendero etiam 
 -epistulae meae, cui respondere a contrario uoluisti, nihil te 
 quod ad ueritatem pertineat respondere potuisse.

Hoc interim satis sit, quod propter nimiam 
 obstinationem hominum multa dicenda arbitratus sum aduersus 
 eos, qui cum habeant principalem causam malam, ab ea discutienda 
 praescriptione uolunt auertere iudices. cum dicunt 
 nullo modo sibi loquendum esse nobiscum. probaui enim et 
 de scripturis sanctis et quam potui ratione perspicua nec 
 eloquentiam quantamlibet nec dialecticam qualemlibet metuendam 
 esse adsertoribus ueritatis, quominus adsertores falsitatis 
 disputando cum eis et eos refellendo conuincant. ubi etiam 
 demonstraui et illud, quo te praeter epistulam meam dixisti 
 esse permotum, quam non sit consequens, ut, si concedimus 
 esse baptismum in parte Donati, simul etiam concedamus in 
 eadem societate quemquam baptizari oportere, quia, sicut 
 bonam legem potuit habere reprobus populus Iudaeorum, 
 sic bonum sacramentum potest habere reproba societas haereticorum. 
 quid autem proprie detur in ecclesia, quod praeter 
 illam omnino non datur, suo loco sine difficultate monstrabitur. 
 neque enim recte ageremus cum haereticis, quos habere baptismum 
 confitemur, ut omni modo ad ecclesiam catholicam ueniant, 
 nisi ueniendo acciperent aliquid, quod nec alibi possint 
 , accipere et quod nisi acceperint frustra et perniciose habeant.

 

 
 
 
 quaecumque alia quamuis bona et ad legem dei pertinentia 
 ubilibet accipere potuerunt hoc enim quidquid est, quod 
 secundum scripturas certissimamque rationem inueniri potuerit 
 non nisi in sancta ecclesia uel dari uel accipi posse, hoc pertinebit 
 ad fontem signatum, puteum aquae uiuae, paradisum 
 cum fructu pomorum, cuius ut potuisti mentionem fecisti, sed 
 quid illud sit non te intellexisse ostendisti, quandoquidem hoc 
 de uisibili baptismo dictum esse arbitraris. quod licet sanctum 
 sit neque ullo modo praetermittendum, quoniam sacratissima 
 significatione praepollet, quam multi eum tamen accipiant non 
 solum boni, qui secundum propositum uocati sunt conformes 
 imaginis filii dei, sed etiam hi qui regnum dei non possidebunt, 
 in quibus, sicut dicit apostolus, et ebriosi et auari 
 numerantur, puto quod, si pertinacia deposita cogitaueris, 
 uerum me dicere tibi ipse facile respondebis, ut non quaeras 
 fontem signatum et puteum aquae uiuae nisi quo hi, qui displicent 
 deo, diuinitus non permittuntur accedere.,

Superioris uoluminis tam prolixo sermone puto quod 
 tandem aliquando persuasimus non esse in hoc laudandos episcopos 
 uestros neque adprobandos. quod de causa dissensionis. 
 quae nostram communionem dirimit, nolunt nobiscum habere 
 conloquium. hac enim quasi praescriptione se in causa pessima

 

 
 
 
 putant esse tutissimos, quam, nisi fallor, et ueris certisque 
 rationibus et maxime diuinarum scripturarum exemplis penitus 
 amputaui, quibus dilucidissime docui a sanctis praedicatoribus 
 atque adsertoribus ueritatis etiam contra praesentes eius aduersarios 
 nec tantum qui ex eodem populo quo et illi fuerunt, 
 uerum etiam contra alienigenas et extraneos et, unde praecipue 
 uanas formidines inicitis imperitis, contra eos qui dialecticam 
 maxime profiterentur habitum fuisse sermonem, ne 
 contentiosissimus habeatur diligentissimus praedicator et ne 
 litigator putetur inpiger disputator, instans secundum praeceptum 
 apostoli oportune inoportune, ut doctrina sana contradicentes 
 redarguantur, uaniloqui refellantur, inquieti corripiantur, 
 pusillanimes consolentur, infirmi suscipiantur, dum aduersus 
 omnes resistentes uerbum salutis euangelicae cum patientia 
 defenditur. sine diffidentia praedicatur. ostendi etiam, quam 
 non debeatis ideo putare apud uos esse hominem baptizandum, 
 quia et nos consentimus quod et haberi a uobis baptismus 
 possit et dari, cum et illud dicamus perniciose haberi et perniciose 
 dari, quoniam illa sancta, quibus uti et mali possunt, 
 quanto sanctiora sunt, tanto ab eis inutilius poenaliusque 
 tractantur. unde cum ad ecclesiam sanctam ueniunt, ipsi corrigendi 
 sunt, non a bonis illa uiolanda, quae nec a malis mutata 
 sunt.

Audi ergo, Cresconi, dum breuiter et hoc demonstrabo 
 nihil te dixisse per totam epistulam tuam quo refelleres 
 meam, nisi forte quod me nomina deriuare uel declinare

 

 
 
 
 docuisti, ut a Donato Donatianos potius quam Donatistas dicerem, 
 quam tamen Graecam saltem declinationem esse concedis, 
 uidelicet quod ita Donatistae a Donato ut euangelistae ab 
 euangelio nominentur, quo te delectari dicis, ut uestris euangelium 
 praedicantibus a simili mutuata sit uocabuli declinatio. 
 uide ergo, ne forte ipsi priores hoc uoluerint appellari, quia 
 Donatum habent pro euangelio. nam sic isti a Donati quomodo 
 sancti omnes nolunt ab euangelii societate discedere, et ideo 
 delectantur uocari Donatistae sicut euangelistae, tuque potius 
 eis facis iniuriam, cum scribis in Latino sermone non nisi 
 Latinam regulam probans Donatianos a Donato, sicut ab Arrio 
 et Nouato Arrianos et Nouatianos, melius uocari. nam ego 
 cum scriberem, iam mihi a nescio quibus propagatum sonabat 
 hoc nomen neque id mutare curaui, cum et hoc ad distinctionem 
 quam uolebam satis sufficere existimarem. si enim Demosthenes, 
 clarissimus oratorum, quibus uerborum tanta fuit 
 cura quanta rerum auctoribus nostris, tamen, cum ei nonnullam 
 locutionis insolentiam obiecisset Aeschines, negauit ille 
 in eo positas esse fortunas Graeciae, illone an illo uerbo usus 
 fuerit et huc an illuc manum porrexerit, quanto minus nos 
 laborare debemus de regulis deriuandorum nominum, quando, 
 sine illud siue illud dicamus, intellegitur sine ambiguitate 
 quod dicimus, quorum non in expolitione sermonis, sed in 
 demonstratione ueritatis est maior intentio! si autem quisquam 
 nostrorum primus flexit hoc nomen, nullo modo mihi uidetur 
 illud simile intuitus, quod euangelistae ab euangelio

 

 
 
 
 nuncupantur; sed quia per Donatum non tantum Carthaginis, qui 
 hanc haeresem maxime roborasse perhibetur, sed etiam maiorem 
 Donatum a Casis Nigris, qui altare contra altare in eadem 
 ciuitate primus erexit, magnum scandalum factum est, ita 
 fortasse a Donato Donatistas ut ab scandalo scandalistas uoluit 
 appellare.

Sed ego in ea re, in qua nihil causae nostrae minuitur, 
 me facillimum praebeo et quando tecum ago iam Donatianos 
 uoco, quando autem cum aliis, consuetudinem potius 
 sequor, quae his sonis iure dominatur; tu tantum memento 
 me, cui tantam tribuisti eloquentiam, nondum nosse nomina 
 declinare et nuntia uestris securitatem, ne iam timeant tamquam 
 dialecticum, cui uides adhuc necessarium esse grammaticum. 
 quodsi disciplina disputandi, siue illam dialecticam 
 uelis appellare siue quid aliud, satis tamen sobrie docet, cum 
 de re constat, non esse de nomine laborandum, sicut non 
 curo utrum ea ipsa dialectica uocetur, curo tamen, quantum 
 ualeo, nosse ac posse disputare, hoc est ueritatem a falsitate 
 in loquendo discernere, quia hoc nisi curauero perniciosissime 
 errabo, ita non curo, utrum Donatistae an Donatiani peritius 
 et litteratius declinemini, utrum postremo a Donato, uel qui 
 primus extra ecclesiam sacrificauit uel qui hanc dissensionem 
 maxime roborauit, an a Maiorino, qui primus contra Caecilianum 
 uestrae partis episcopus ordinatus est, debeat uobis 
 quando loquimur distinctionis causa indi uocabulum. quod 
 tamen haeretici sitis et ideo, ne decipiatis, cautissime deuitandi, 
 nisi diligenter demonstrare curauero, non paruam neglegentiae 
 culpam pro mei officii sarcina incurram.

Quamquam id quod inter nos accidit schisma potius 
 quam haeresim censes appellari oportere et, quod raro audere 
 dialectici solent, etiam definitionibus ista discernis; ubi quantum 
 nos adiuues satis demonstrare non potero, nisi ex epistula 
 tua inseram uerba tua. quid sibi quid, inquis, quod ais: haereticorum 
 sacrilegum errorem? nam haercses non nisi 
 inter diuersa sequentes fieri solent nec haereticus us nisi contrariae 
 uel aliter interpretatae J\'eligionis est cultor, ut sunt Manichei 
 Arriani Marcionitae Nouatiani ceterique, quorum inter se 
 contra fidem christianam diuersa sententia stat. inter nos, 
 quibus idem Christus natus, mortuus et resurgens, una religio, 
 eadem sacramenta, nihil in christiana obseruatione diuersum, 
 schisma factum, non haeresis dicitur; siquidem haeresis est 
 diuersa sequentium secta, schisma uero idem sequentium sepa 
 ratio. quare et in hoc studio criminandi quantum incurreris 
 uides errorem. cum quod schisma est haeresem uocas . haec 
 nempe uerba tua sunt quae posui ex epistula tua.

Iam nunc adtende, si pertinax non sis, quam facili 
 conpendio id quod inter nos agebatur ipse finieris. si enim 
 et nobis et uobis idem Christus natus, mortuus ac resurgens, 
 una religio, eadem sacramenta, nihil in christiana obseruatione 
 peruersum est, nonne rebaptizare peruersum eat? tria namque 
 posuisti. quorum si unum posuisses, satis superque sufficeret. 
 sed quasi contra Donatianos fideliter ageres, ne quisquam uel 
 nimis acutus id quod semel breuiterque dixisses interpretari 
 aliter conaretur, etiam obtunsis auribus et cordibus tuam 
 curasti inmergere atque inculcare sententiam : una, inquis,

 

 
 
 
 religio, eadem sacramenta, nihil in christiana obseruatione 
 diuersum . et adhuc aduersus inuicem laboramus. iam tandem 
 aliquando cohibete dissensionem, resarcite discissionem, finite 
 litem, amate pacem. quid reprobatis, quid exsufflatis, quare 
 rebaptizatis? una religio est, eadem sacramenta, nihil in christiana 
 obseruatione diuersum. nam si nobis et uobis non est 
 unus baptismus, quomodo est una religio? sed tu dixisti (una 
 religio\', ergo unus et baptismus. (si nobis et nobis non est 
 idem baptismus), quomodo sunt eadem sacramenta? sed tu 
 dixisti \'eadem sacramenta\', idem ergo et baptismus. item si 
 nobis et uobis diuersus est baptismus, quomodo nihil est in 
 christiana obseruatione diuersum? sed tu dixisti (nihil in christiana 
 obseruatione diuersum), non ergo est diuersus et baptismus. 
 quae cum ita sint, nos recte, quod unum atque idem 
 neque diuersum est, nec inprobamus nec exsufflamus nec iteramus, 
 sed agnoscimus suscipimus acceptamus; uos uero 
 impie, quod unum atque idem neque diuersum est, dissimulatis 
 agnoscere, suscipere recusatis, acceptare non uultis, sed 
 eligitis inprobare, audetis exsufflare, non metuitis iterare. et 
 cum in hoc ipso, quod ea quae inter nos mutata non sunt 
 nos suscipimus, uos repellitis, nos si a uobis data sunt data 
 iudicamus, uos si a nobis data sunt tamquam non data repetitis, 
 [cum] tam diuersa sequimini, appellari uos haereticos 
 dedignamini.

Adtende diligenter quid dicas, quid dicam. tu certe definisti 
 et dixisti: haeresis est diuersa sequentium secta, schisma 
 uero eadem sequentium separatio . item tu dixisti nobis et uobis 
 unam esse religionem, eadem sacramenta, nihil in christiana

 

 
 
 
 obseruatione diuersum. si una religio est, eadem sacramenta. 
 nihil in christiana obseruatione diuersum, quare ergo rebaptizas 
 christianum ? si autem in eo quod tu rebaptizas christianum, 
 ego non rebaptizo, diuersa utique sequimur, quare te 
 dici non uis haereticum? puto quod non paruo signo agnoscamus 
 haereticos, qui cum sibi et nobis unam religionem. 
 eadem sacramenta, nihil in christiana obseruatione diuersum 
 esse fateantur, nolunt nos agnoscere baptizatos. an tanta 
 obstinatione contenditis, tanta dissensione ueritati resistitis, 
 ut a religione, a sacramentis, a christiana obseruatione baptismum 
 separetis? quod si facitis, in eo estis haeretici, quod 
 ad religionem, ad sacramenta, ad obseruationem christianam 
 baptismum pertinere non uultis. si autem non facitis, in eo 
 estis haeretici, quod eos, qui uobiscum habent unam religionem, 
 eadem sacramenta, nihil in christiana obseruatione diuersum, 
 cum et baptismum ad religionem, ad sacramenta, ad christianam 
 obseruationem pertinere fateamini, tamen rebaptizatis. 
 adtende enim diligenter definitionem tuam, in qua dixisti: 
 haeresis est diuersa sequentium secta, et uide utrum non diuersa 
 sequimini, aut separando baptismum a religiosa obseruatione 
 christianorum sacramentorum, quibus eum nos inter 
 magna coniungimus, aut eos, cum quibus in una religiosa 
 obseruatione christianorum sacramentorum etiam baptismus 
 unus est, tamen rebaptizando, quod nos detestamur.

Quam uellem, si possem, cum aliquem deceptum ex 
 nostris fidelibus uestri nefandis interimendum insidiis excipiunt, 
 cum apud nos iam baptizatum nec coepisse dicunt esse christianum, 
 cum tamquam paganum exsufflant, cum catechumenum

 

 
 
 
 faciunt, ut praeparent deinde retinguendum uel potius extinguendum, 
 repente alicunde existere cum hac epistula tua et 
 hunc ipsum eius locum in mediis eorum ausibus recitando 
 porrigere et exclamare: quid facitis? ecce audite uidete legite: 
 una est nobis uobisque religio, eadem sacramenta, nihil in 
 christiana obseruatione diuersum. in cuius nomine iste baptizatus 
 sit prius interrogate et tunc, si alium meliorem in uestro 
 baptismo nominatis, date.\' tunc illi fortasse, si non ipsa rerum 
 . euidentia contremescerent, continuo consilium suum, magnum 
 uidelicet atque acutum, proferrent et dicerent: \'quis iste nobis 
 est cuius epistulam geris? laicus noster est; nobis uinceret, 
 uincitur sibi.\' tum ego si adessem, conuersus ad te dicerem: 
 (tu saltem, obsecro, dic nobis, quid isti faciunt. ecce apud nos 
 baptizatum rebaptizare disponunt. certe ergo nobis et uobis 
 una religio, eadem sacramenta, nihil in christiana obseruatione 
 diuersum\'? an responderes: \'sed Christi baptismus non est 
 religio, non est sacramentum, non est obseruatio christiana*? 
 auerterit deus hanc a tua mente dementiam. quid igitur mihi 
 responderes urguenti ac dicenti: \'una nobis uobisque religio 
 est; quibus autem baptismus unus non est, non est una religio; 
 ergo nobis uobisque unus est baptismus. eadem nobis et uobis 
 sunt sacramenta; quibus autem idem baptismus non est, non 
 sunt eadem sacramenta; ergo idem nobis et uobis est baptismus. 
 nihil est nobis et uobis in christiana obseruatione diuersum; 
 quibus autem diuersus est baptismus, non utique nihil est in 
 christiana obseruatione diuersum; non ergo nobis et uobis 
 diuersus est baptismus. cur quod unum est inprobatur, cur

 
 
 
 quod idem est exsufflatur, cur quod non diuersum est iteratur\'?

Me sic agente in praesentia, sic instante ad quas 
 tergiuersationes confugeretis? uidelicet contemnerent in epistula 
 tua illi grammaticos, tu accusares in nostra dialecticos, sed 
 ueritas ex utraque superaret haereticos, hoc solum in eis 
 ostendens a nobis esse diuersum quod constat esse peruersum, 
 quia nos sacramenta nostra cognoscimus, errorem alienum 
 emendamus, uos autem eadem sacramenta fatemini, quae 
 tamquam nulla sint iteratis, magna diuersitate reprobantes 
 quod diuersum non esse conceditis.

Proinde quamuis inter schisma et haeresim magis 
 eam distinctionem adprobem, qua dicitur schisma esse recens 
 congregationis ex aliqua sententiarum diuersitate dissensio — 
 neque enim et schisma fieri potest, nisi diuersum aliquid 
 sequantur qui faciunt —. haeresis autem schisma inueteratum, 
 tamen quid hinc opus est ut laborem, cum me tantum adiuuent 
 definitiones tuae, ut, si mihi et per alios uestros concederetur, 
 schismaticos uos libentius quam haereticos dicerem. 
 si enim schisma faciunt, quibus cum eis a quibus se diuidunt 
 una religio est, eadem sacramenta, nihil in christiana obseruatione 
 diuersum, hinc est uestra rebaptizatio damnabilior, 
 quia in una religione, eisdem sacramentis, nihilo in christiana 
 obseruatione diuerso alius et diuersus esse non potest baptismus. 
 sed quoniam nec nullum est nec aliquid paruum quod 
 diuersum sequimini, cum ab unitatis uinculo separati etiam 
 de repetitione baptismi dissentitis a nobis, fit, ut secundum

 
 
 
 istam ipsam definitionem tuam, qua dixisti: haeresis est autem 
 diuersa sequentium secta, et haeretici sitis et uicti appareatis. 
 haeretici quidem, quod non tantum diuisi, uerum et in rebaptizando 
 diuersum sequimini, uicti autem, quia datum per nos 
 baptisma, tamquam non ipsum uel tamquam nullum sit, iteratis, 
 quod unum atque idem nec diuersum esse fatemini. tua quippe 
 uerba sunt, quod nobis uobisque sit una religio, eadem sacramenta, 
 nihil in christiana obseruatione diuersum.

Quapropter si litteris tuis pars Donati suscriberet 
 ac deinde ista, quae a te atque me dicta sunt, sine insana 
 pertinacia uel inpudentia cogitaret, nihil ulterius aduersus nos 
 sentiret aut diceret. sed quoniam tu es cui respondeo, iam 
 puto quod et ipse uideas, quam non studio criminandi, sed 
 perniciosam redarguendi fallaciam dixerim: Don at is tar u m 
 haereticorum sacrilegum errorem. in quibus quattuor 
 uerbis siue nominibus, quia hoc uel tibi uel arti grammaticae 
 placet, primum quod positum est \'Donatistarum\' corrigo et 
 muto et \'Donatianorum\' dico, cetera uero tria, quoniam uerissime 
 dicta esse iam ut puto sentis, uos corrigite, uos mutate. 
 mutate, inquam, et corrigite Donatianorum uel quodlibet aliud 
 uocandi sitis tamen haereticorum sacrilegum errorem. nam et 
 haeretici estis, uel quod in schismate inueterato remansistis 
 uel ei tua definitione, quod de ecclesia, quae corpus est 
 Christi, uel de iteratione christiani baptismi diuersum sequimini, 
 et sacrilegus error est non solum a christiana unitate 
 separatio, uerum etiam sacramentorum, quae secundum tuam 
 confessionem una eademque sunt, uiolatio atque rescissio.

 

 
 
 
 quod si corrigitis et mutatis, quomodo tales uos suscipimus 
 quales eratis? unde inaniter tam multa locutus es et, cum 
 sis ingenio tam acuto, consuetudine audiendae uanitatis obtunderis, 
 ut uideatur tibi, quod, cum ad nos a uobis transeunt, 
 tales eos quales erant suscipimus, quia in eis traditionem 
 christianorum, quam nec alienati alienauerant nec peruersi 
 peruerterant. adprobamus; quae sacramenta etiam tu, quamuis 
 non talis quales nos sumus, non potuisti tamen nisi talia. 
 nec sic talia quasi alia similia, sed omnino eadem confiteri.

Obsecro te, dic mihi, quomodo talis est qualis 
 fuit, qui ueneratur ecclesiam quam blasphemabat, qui tenet unitatem 
 quam non tenebat, qui habet caritatem quam non habebat, 
 qui accipit pacem quam respuebat, qui adprobat sacramentum 
 quod exsufflabat? an uero ita sunt omnia falsis aera praeposterata, 
 ut non dicantur mutati, in quibus ea quae diuersa 
 fuerant ueritate corriguntur, et mutati dicantur, in quibus ea 
 quae [similia] una eademque fuerant uanitate iterantur? noli 
 ergo ulterius in hac re non tantum carnaliter, uerum etiam 
 pueriliter sapere, ut tales quales erant uestros a nobis suscipi 
 existimes, qui conuersione uoluntatis ab errore ad ueritatem, 
 a diuisione ad unitatem, a dissensione ad pacem, ab inimicitiis 
 ad caritatem, ab humana praesumptione ad diuinarum scripturarum 
 auctoritatem non ante incipiunt esse nostri, quam esse 
 destiterint uestri. haec conuersio uoluntatis repente mutauit 
 non solum in teloneo peccatorem, uerum etiam in cruce latronem; 
 nisi putas, quod Christus in paradiso secum esse uoluisset 
 cruentum sceleratumque hominem, si non cordis illa

 

 

 

 
 
 
 conuersio continuo faceret innocentem, ut eo die, ex eo loco, ex eo 
 ligno transiret ad inmortale fidei praemium, in quo exceperat 
 mortis pro iniquitate supplicium. siue enim ad malum siue ad 
 bonum paruo momento animus commutatur, sed non ideo paruum 
 est quod meretur. in ipsis corporalibus et temporalibus bonis 
 et beneficiis diu nutritam quamlibet aetatem unus ictus interimit, 
 et triginta octo annorum aegritudinem mox ut dominus 
 dignatus est iubere sanauit. crede certis rebus, non uerbis 
 inanibus. mutati ad nos uestri transeunt — absit ut ipsi sint 
 qui fuerunt —; quod utinam et tu facias et quam uerum sit 
 in te tibi credas!

Magnum aliquid tibi dicere uisus es nominando 
 Candidum Uillaregiensem et Donatum Macomadiensem, qui ex 
 uestris episcopis etiam apud nos episcopi fuerunt et probata 
 uita ad honorabilius senilis aetatis meritum peruenerunt; quasi 
 sacramenta et inuocatio nominis dei, quae fit apud uos, ipsa 
 inimica sit nobis, cum et in eis, qui extra ecclesiam sunt, non 
 sit omnino nisi ecclesiae. in qua quaestione si meis uerbis 
 laborarem, tuis adiuuarer. nam si extra ecclesiam nihil ecclesiasticum 
 posse esse sentires, non ipse dixisses nobis et uobis 
 unam esse religionem, eadem sacramenta, nihil in christiana 
 obseruatione diuersum. quibus uerbis tuis non in totum consentio. 
 christiana quippe ecclesia caretis, christianam caritatem 
 non habetis. christiana sane in uobis sacramenta cognosco et 
 in his illud quoque diuersum inprobo ac respuo, quod, cum 
 eadem etiam in schismate habeatis, eadem in catholicis exsufflatis. 
 prorsus agnoscit in uobis ecclesia cuncta quae sua sunt,

 

 
 
 
 nec ideo non sunt eius, quia et apud uos inueniuntur. apud 
 uos quippe aliena sunt, sed cum uos correctos recipit cuius 
 aunt, fiunt etiam salubriter uestra, quae perniciose habebatis 
 aliena. discordia uos possidet sub titulo pacis; ergo discordia 
 pellatur, pax introducatur. quid causae est ut titulus deponatur? 
 episcopus est, inquis, episcopum recipis*, presbyter, 
 presbyterum . posses mihi et hoc dicere: homo est, hominem 
 recipis\'; tam quippe in illo sacramenta christiana quam 
 membra humana cognosco nec curo, per quem fuerint seminata, 
 sed a quo creata. quibus si male uti uoluerit, eo ipso malus 
 fit, quod creatorem de bonis eius offendit; si autem bene uti 
 coeperit, se corriget, non illa mutabit.

Et de episcopis quidem uel clericis recipiendis alia 
 quaestio est. quamuis enim, cum apud uos ordinantur, non 
 super eos inuocetur nomen Donati, sed dei, tamen ita suscipiuntur, 
 ut uidetur paci et utilitati ecclesiae conuenire. neque 
 enim episcopi propter nos sumus, sed propter eos, quibus 
 uerbum et sacramentum dominicum ministramus, ac per hoc, 
 ut eorum sine scandalo gubernandorum sese necessitas tulerit, 
 ita uel esse uel non esse debemus quod non propter nos, 
 sed propter alios sumus. denique nonnulli sancta humilitate 
 praediti uiri propter quaedam in se offendicula, quibus pie 
 religioseque mouebantur, episcopatus officium non solum sine 
 culpa, uerum etiam cum laude posuerunt. numquid sic etiam 
 christianum nomen et fidem laudabiliter ac non potius damnabiliter 
 ponerent? sicut in accipiendis his rebus possunt esse 
 iustae causae, cur excuset quisque fieri episcopus, nec tamen

 

 

 
 
 
 similiter potest ulla causa esse iusta, cur quisquis excuset 
 fieri chriatianus. quid ita, nisi quia sine episcopatu uel clericatu 
 salui esse possumus, sine Christiana uero religione non 
 possumus?

Proinde uestri episcopi seu quilibet clerici, quantum 
 ad ipsa ecclesiastica officia pertinet, sic in catholicam 
 suscepti sunt unitatem, quemadmodum expedire uidebatur 
 his, quorum saluti per eorum consulebatur officium uel exercendum 
 uel omittendum. uerumtamen etiam de ipsis, qui et 
 apud nos eosdem administrauerunt honores, numquid, sicut 
 dicere potuisti: episcopus est, episcopum recipis, ita poteris 
 dicere: \'haereticus est, haereticum recipis\' aut: \'schismaticus 
 est, schismaticum recipis\' aut: \'Donatianus est, Donatianum 
 recipis\'? his enim nominibus non gradus honoris a plebeia 
 dignitate, sed crimen erroris a catholica ueritate distinguitur. 
 proinde illa tamquam ecclesiastica munera etiam in alienis 
 inuenta, qui uos relinquendo et ad nos transeundo nostri fiunt, 
 pro utilitate populorum, quibus hac dispensatione seruimus, uel 
 suscipiuntur uel non suscipiuntur. illa uero uitiosa et proprie 
 uestra sanantur corriguntur mutantur, dum tamen ea sacramenta, 
 sine quibus homo non potest fieri christianus, etiam in haereticis 
 sic tractentur, ut, cum ad ecclesiam ueniunt. quod defuerit 
 addatur, quod agnitum fuerit adprobetur, ne, dum nimis offendimur 
 eis malis, quae contra ecclesiam pepererunt, persequamur 
 etiam bona, quae de ecclesia discedendo traxerunt. nam etiam 
 ramus fractus si rursus, sicut ait apostolus, inserendus sit, 
 radix ei redditur, non forma mutatur.

At enim quia nostros, inquis, haereticos et sacrilegos 
 uocas, quod nefarium et inexpiabile crimen est, numquid 
 talibus sine aliqua expiatione ignosci debet aut potest? cur 
 ergo, inquis, non emaculas uenientem, cur non primo abluis 
 et emundas et sic tibi communicat ? quid, quod ex his tuis 
 uerbis multo conuenientius alius dixerit talibus iam ignosci 
 nec debere nec posse teque tibi ipsi contraria locutum esse 
 monstrauerit, ut ideo diceres cum aliqua expiatione talibus 
 ignoscendum. quia id quod obicitur inexpiabile est? quomodo 
 ergo expiatur quod inexpiabile est? quomodo sperem te auditurum 
 esse quod dico, qui tam in proximo non audis ipse 
 quod dicis, cum tibi continuo contradicis censendo expiandum 
 quod inexpiabile dixeris? nos autem ita uestrum dicimus haereticum 
 et sacrilegum errorem, ut tamen inexpiabilem non 
 dicamus; alioquin frustra uobiscum, ut eo relicto correcti ad 
 ecclesiam catholicam transeatis, quibus modis possumus agendum 
 esse censuimus. nec nostro, sicut scribis, uerbo te uti 
 arbitreris, quasi hoc malum sine uenia et sine medico esse 
 dicamus; quod omnino non dicimus, quia et ueniam merentur, 
 quos huius mali paenituerit, et omnipotens est medicus, qui 
 per prophetem dicit: si conuersus fueris et ingemueris, 
 tunc saluus eris. quapropter si in aliquem forte incidisti 
 uel minus in his rebus instructum uel minus quid loqueretur 
 intuentem, quamuis esse communionis catholicae uideretur qui 
 hoc tibi diceret, ipse potius huius inconsiderati uerbi ueniam 
 mereatur, sicut tu, qui cum sis tam liberaliter eruditus et in 
 arte uerborum non mediocriter doctus, minus tamen quid 
 loquaris adtendens expiandum censes quod inexpiabile dixeris 
 et, quod est monstruosius, ideo expiandum, quia inexpiabile. 
 non est autem catholicum eos hortari, ut errore correcto salui

 

 
 
 
 fiant, quos.inexpiabiliter atque insanabiliter adsereremus errare. 
 sed ideo uobis non uidentur mundari, cum ad nos a uobis 
 transeunt, quia non denuo baptizantur, quasi solo baptismo, 
 quem repeti non oportet, cum idem atque unus est. homines 
 ab errore mundentur. mundantur et uerbo ueritatis ab illo qui 
 ait: iam uos mundi estis propter uerbum quod locutus 
 sum uobis. mundantur et sacrificio contriti cordis 
 ab illo de quo dictum est: sacrificium deo spiritus 
 contribulatus; cor contritum et humiliatum deus 
 non spernit. mundantur et elemosynis ab illo qui ait: date 
 elemosynas, et ecce omnia munda sunt uobis. mundantur 
 ipsa quae supereminet omnibus caritate ab illo, qui 
 per apostolum Petrum dixit: caritas cooperit multitudinem 
 peccatorum. quae una si adsit, illa omnia recte 
 fiunt; si autem desit, illa omnia frustra fiunt. haec uero unde 
 sit audi dicentem apostolum: caritas, inquit, dei diffusa 
 est in cordibus nostris per spiritum sanctum qui 
 datus est nobis. unde merito creduntur hi, qui extra ecclesiam 
 baptismum ecclesiae perceperunt, non habere spiritum 
 sanctum, nisi cum ipsi ecclesiae in uinculo pacis per conexionem 
 caritatis adhaerescunt.

Iam enim locus est ut ostendam, quod in primo 
 libro distuleramus, quid in ecclesia, quae sanctum corpus est 
 . Christi, proprie possit accipi, quod praeter illam non potest 
 accipi. de his enim, qui schismata faciebant, idem apostolus 
 dicit: animalis autem homo non percipit quae sunt 
 spiritus dei; primam ad Corinthios epistulam lege et

 

 
 
 
 inuenies. baptismus igitur sacramentum est nouae uitae ac salutis 
 aeternae, quem multi habent non ad uitam aeternam, sed 
 ad poenam aeternam, non bene utentes tanto bono: caritatem 
 uero sanctam. quae est uinculum perfectionis, nemo potest 
 habere non bonus. nemo qui habet potest esse uel schismaticus 
 uel haereticus. cum ergo quisque ad ecclesiae ueniens 
 unitatem, cum eius membris ueraciter copulatur, accipiat spiritum 
 sanctum. per quem diffunditur caritas in cordibus nostris, 
 eademque caritas cooperiat multitudinem peccatorum, ut et 
 baptismum. quem primum habebat ad iudicium, habere iam 
 mereatur ad praemium, quomodo eum mundari negas. nisi 
 quia omnino quae sit mundatio spiritalis ignoras? non igitur, 
 sicut conuiciaris, tamquam in asylum Romuli uestros nocentes 
 recipimus. quos ciuitas dei recipiendo efficit innocentes, cum 
 ad eam ueraci corde transierint, de qua eius conditor dicit: 
 non potest ciuitas abscondi super montem constituta. 
 non enim eam condidit, qui fratrem superbe occidit 
 iratus, sed qui fratres humiliter redemit occisus. hanc spiritu 
 sancto mundante laetificat. de quo clamabat dicens: si quis 
 sitit, ueniat et bibat, non aquam uisibilem commendans, 
 quae datur in baptismatis sacramento, quam et boni et mali 
 habere possunt. quamuis sine illa boni salui fieri non possint. 
 quae quamuis ecclesiae sit, tamen etiam foras profluit, cum 
 et apud illos inuenitur, qui ex nobis exierunt, sed non erant 
 ex nobis, sicut aqua in aliquo ex illis memorabilibus quattuor 
 fluminibus negari non potest quod sit aqua paradisi,

 

 
 
 
 quamuis non sit in solo paradiso, quia etiam extra inde 
 manauit.

Non ergo hanc aquam, sed aquae nomine inuisibile 
 dei donum sanctum spiritum commendabat dicens: si 
 quis sitit, ueniat et bibat, sicut euidenter euangelista 
 testatur adiungens: hoc autem dicebat de spiritu quem 
 accepturi erant credentes in eum; spiritus enim 
 nondum erat datus, quia Iesus nondum fuerat 
 clarificatus. et utique, quantum ad sacramentum attinet 
 lauacri uisibilis, antequam esset resurgendo clarificatus, iam 
 baptizauerat plures quam Iohannes, sicut ipsum loquitur euangelium. 
 unde dicit discipulis suis: Iohannes quidem baptizauit 
 aqua, uos autemspiritu sancto baptizabimini 
 quem et accepturi estis non post multos dies hos 
 usque ad pentecosten. hic sanctus spiritus ueniens in 
 eos tale signum primitus dedit, ut, qui eum acceperant, linguis omnium 
 gentium loquerentur, quia portendebat ecclesiam per 
 omnes gentes futuram nec quemquam accepturum spiritum 
 sanctum, nisi qui eius unitati copularetur. huius fontis largo 
 atque inuisibili flumine laetificat deus ciuitatem suam, de qua 
 propheta praedixit: fluminis impetus laetificant ciuitatem 
 dei. ad hunc enim fontem nullus extraneus, quia 
 nullus nisi uita aeterna dignus. accedit. hic est proprius ecclesiae 
 Christi, cui tanto ante prophetatum est: fons aquae 
 tuae sit tibi proprius et nemo alienus communicet 
 tibi. de hac enim ecclesia et de isto fonte dicitur et in

 

 
 
 
 Cantico canticorum: hortus conclusus, fons signatus, 
 puteus aquae uiuae.

Haec uestri de uisibili baptismatis sacramento 
 accipientes tantum errant, ut res absurdissimas fateri cogantur 
 inuiti, quod ad illum scilicet fontem, qui proprius unicae 
 columbae, de quo dictum est: nemo alienus communicet 
 tibi, ad hortum conclusum puteumque signatum potuerit 
 accedere Simon magus, quem legimus a Philippo baptizatum, 
 potuerint accedere tot ficti, de quibus gemens loquitur Cyprianus: 
 saeculo uerbis solis et non factis renuntiantes, 
 tot episcopi auari, de quibus idem ipse testatur: fundos 
 insidiosis fraudibus rapientes, usuris multiplicantibus 
 faenus augentes. isti quippe baptizati et baptizantes 
 uisibili baptismo repperiuntur: ad illum tamen fontem 
 proprium. cui nemo communicat alienus, ad illum fontem 
 signatum, hoc est ad spiritus sancti donum, quo caritas dei 
 diffunditur in cordibus nostris, nullus istorum nisi mutatus 
 accedit, ita omnino mutandus, ut non sit alienus. sed sit caelestis 
 particeps pacis, sanctae socius unitatis, plenus indiuiduae 
 caritatis. ciuis angelicae ciuitatis. ad hanc itaque ciuitatem 
 quisquis haeresis uel schismatis deposito errore correctis moribus 
 pia mente conuertitur, si iam sacramenta gestabat, quae 
 foras etiam ad indignos profluere potuerunt, haec honorantur 
 io eo, quia et in alienis non uidentur aliena, sed iam illo 
 proprio, cui nemo communicat alienus, illo signato spiritus 
 sancti fonte inundatur, a quo apud uos etiam, quisquis ceteris

 

 
 
 
 moribus laudabilis fuerit, solo schismatis uel haeresis crimine 
 separatur.

Cum ergo ueniunt ad nos uestri desistentes esse 
 uestri, incipientes esse nostri, accipiunt quod non habebant. 
 ut salubriter habere incipiant, quod tanto perniciosius quanto 
 indignius habebant. accipiunt enim primitus ipsam ecclesiam 
 et in ea pacem unitatem caritatem per fontem eius proprium 
 atque inuisibilem spiritum sanctum. sine quibus utique nullo 
 dubitante interissent, quidquid aliud apud uos, quod de ecclesia 
 foras trahi potuit, habuissent, faciliore autem uenia quod nondum 
 habuerunt accipiunt, quam si habuissent iam et desenris 
 sent. et hoc discernitur apud nos. ut aliter recipiantur qui 
 catholicam reliquerunt, aliter qui ad illam primitus ueniunt. 
 illos enim amplius grauat crimen desertionis, hos autem non 
 a se disruptum, sed cognitum et retentum uinculum releuat 
 unitatis. unde fieri potest. ut, qui seductos rebaptizauerunt. 
 ipsi pro eis paenitentibus dominum deprecentur. si prius isti 
 conciliati quam illi reconciliati ecclesiae fuerint; sicut fieri 
 potest, ut etiam cultores idolorum, si quos forte christianos 
 ad idola seductos apostatas fecerint. si priores seductores 
 facti fuerint christiani et magnum aliquod meritum in ecclesia 
 consecuti, per ipsos illi quos deceperant redeant. per ipsos 
 commendentur et reconcilientur domino, per quos dimiserant 
 dominum. quod enim ualet ad mundanda sacrilegia gentilium 
 recte perceptum sacramentum baptismatis, hoc ualet ad mundanda 
 sacrilegia schismaticorum et haereticorum ueraciter adprehensa 
 caritas unitatis. quamobrem sicut seductores fidelium 
 christianorum uenientes ad Christum seductis redeuntibus 
 praeponuntur. unde isti et episcopi fieri possunt. illi non

 

 
 
 
 possunt, ita mii-ari non debent decepti ab haereticis. quando 
 ad catholicam redeunt, suos deceptores sibi anteponi, quando 
 ad catholicam ueniunt. isti namque excusabilius petunt quae 
 sibi defuerunt, illi humilius repetunt quod fuerunt; istos honorabilius 
 ubi nondum steterant aduocamus, illos suspectius unde 
 lapsi fuerant reuocamus.

Proinde iam peruides, ut opinor, non frustra me dixisse 
 Donatistarum — uel ut tu mauis \'Donatianorum\' — haereticorum 
 sacrilegum errorem. si et ab ecclesia catholica 
 dissentitis et quae una atque eadem fatemini sacramenta rescinditis, 
 nec tamen sine uenia uel insanabiles estis misericordiae 
 dei, quia discordioso errore deposito ad catholicam ueritatem 
 pacemque conuersi per donum eius proprium, hoc est sanctum 
 eius spiritum. per quem diffunditur caritas in cordibus nostris, 
 mundari sanarique poteritis, non ut destruantur in uobis ecclesiae 
 sacramenta, quae aliena perniciose foris habebatis, sed ut 
 ea ipsa intus iam uestra salubriter habeatis.

Nunc uideamus, quemadmodum ostendas recte 
 dixisse Petilianum uel quemlibet alium: conscientia sancte 
 dantis adtenditur quae abluat accipientis . ubi ego dixi: 
 quid si lateat dantis conscientia et fortasse maculosa 
 sit, quomodo poterit accipientis abluere 
 conscientiam? tu contra non quid a te homine acuto, sed 
 quid a uestris dicatur diu locutus es, quod totum breuiter 
 ita dici potest: conscientiam dantis adtendi non secundum 
 eius sinceritatem. quae in illa uideri non potest, sed secundum 
 famam, quae de illa seu uera seu falsa est, quia uidelicet eius 
 est hominis, qui etsi sceleratus occultus sit, sufficit accipienti

 

 
 
 
 quod bonae sit aestimationis, nondum cognitus, nondum iudicatus, 
 nondum ab ecclesia separatus. uide, obsecro te, in quod 
 praecipitium conpulerit homines angustia non inueniendi qua 
 exirent. itane dantis maculosa conscientia conscientiam potest 
 accipientis abluere, si habeat famam bonam, et tantum ad 
 abluendum poterit quantum bona, si bonam famam fallendo 
 contraxerit? adtendis, quid dicatur, et uis iam praetereamus 
 hunc locum, an hoc idem adhuc uersabo, ut diligentius cogaris 
 adtendere? Petilianus dixit: conscientia sancte dantis adtenditur 
 quae abluat accipientis . ego dixi: quid si lateat 
 dantis conscientia et fortasse maculosa sit, quomodo 
 poterit accipientis abluere conscientiam 
 tu uel potius uestri dixerunt — nam tu uir talis quando ista 
 dixisses? —: quamuis habeat conscientiam maculosam, mihi 
 tamen, qui ab eo baptizor, quia latet et nescio, sufficit quod 
 ab eo accipio, cuius innocentem, quia in ecclesia est, conscientiam 
 puto. nam ideo, inquis, conscientiam dantis attendo, 
 non ut, quod fieri non potest, de latentibus iudicem, sed ut. 
 si quid de eo in publica conscientia est, non ignorem. propter 
 hoc enim ab omnipotente deo dictum est: quae nota sunt, 
 uobis, quae occulta, mihi. semper igitur attendo conscientiam 
 dantis, et quia ipsam non uideo, quid d.e ea in publico 
 notum est quaero, nec ad rem pertinet, si aliud sit in secreta 
 conscientia, aliud in publica fama. sufficit enim scisse, qui? 
 necdum eius a quo accipio damnata conscientia est .

Ecce ipsa uerba tua posui, quibus te dicere 
 ostenderem quod meis uerbis breuiter aperteque conplexus 
 sum, quod ad hoc adtendatur abluentis conscientia, ut quae 
 de illa fama sit cognoscatur. non ergo ipsa adtenditur, homo

 

 
 
 
 bone, non ipsa adtenditur quae uideri non potest, sed fama 
 adtenditur quae etiam falsa esse potest, quod ipse confiteris 
 atque concedis; nam et tu uidisti maculosam conscientiam non 
 ualere ad abluendum. non ergo conscientia sancte dantis attenditur 
 quae abluat accipientis, sed fama, qua putatur sancte 
 dare etiam qui sancte non dat et putatur abluere qui non 
 abluit. abluit ergo accipientem mali hominis fama bona, non 
 ipsius dantis polluta conscientia. cur ergo dictum est: conscientia 
 sancte dantis attenditur quae abluat accipientis, nisi 
 quia non abluit accipientis, si non est conscientia sancte dantis, 
 si maculosa et inmunda est? quid ergo tunc attenditur? 
 ipsa, inquis, attenditur, cum fama eius attenditur, et si bona 
 est fama, nihil interest ad abluendum accipientem etiam cum 
 est mala conscientia, sed abluit bona eius fama. dic, rogo te, 
 cum mala conscientia est, uera est bona fama eius an falsa? 
 procul dubio utique falsa. proinde cum bona non est et occulta 
 est dantis conscientia, quomodolibet eam tibi uidearis attendere, 
 secundum hanc sententiam non abluit accipientem nisi 
 dantis aut fama falsa aut polluta conscientia. utrumque insanum 
 est; si te talia delectant, tu elige quid sit insanius. porro 
 quia ueritas non admittit, ut accipientis conscientiam uel falsa 
 fama dantis abluat uel polluta conscientia, restat, ut abs te 
 etiam requiramus quod et ibi quaesiuimus — quoniam, sicut 
 dicit Petilianus uel quilibet alius consentientibus uobis, cum 
 sancte dantis conscientia est, id est cum bona et munda conscientia 
 est, abluit accipientis conscientiam —, unde abluatur 
 accipiens, quando latet dantis maculosa conscientia. puto enim 
 iam non te repetiturum atque dicturum, quod impleat in abluendo 
 uicem conscientiae bonae falsa eius fama bona; sufficit 
 quod hoc uestros, non te, dicere adseruisti. illorum te pudeat,

 

 
 
 
 non etiam tui. restat ergo, ut tunc uel deus uel quisquam 
 sanctus angelus abluat. quod si dixeritis. illa horrenda consequetur 
 absurditas, quam in illa epistula mea commemoratam 
 non dico uidere noluisti, quia prorsus non attigisti, sed tanto 
 attentius acutiusque uidisti. quanto magis attingere timuisti. 
 si enim hoc dicitis, quod, cum sanctus homo baptizat. sancta 
 eius conscientia diluit accipientis conscientiam, cum uero conscientia 
 dantis latenter inmunda est, tunc deus angelusue 
 abluit, cauete, ne, qui uobis haec dicentibus credunt, occultos 
 malos optent inuenire a quibus baptizentur, ut multo sanctius 
 ab ipso deo uel angelo eius abluantur. hanc absurditatem uel 
 deridendam uel detestandam cum uerbis praecedentibus Petiliani 
 perspiceres consequenter et a me in epistula mea commemoratam, 
 caute tu quidem, quasi nihil horum dixerim, rem 
 tantam silendam putasti, sed confugisti ad nescio quid absurdius, 
 ut, cum maculosa conscientia dantis occulta est et ideo 
 non potest accipientis abluere, tunc falsa fama eius accipiens 
 abluatur et in eo ueritatem falsitas operetur.

I nunc et accusa calumniose dialecticos, quod fugienda 
 uersutia sermonis efficiant, ut si falsum est uerum sit, si 
 uerum est falsum sit. ecce tale aliquid ipse in sacramenta 
 christianae regenerationis inmittis, immo peius magisque fugiendum. 
 illi enim non in sua fraude nec in rerum ueritate, 
 sed in perplexitate locutionis humanae quaedam uerba dicunt 
 tunc uideri uera cum falsa sunt, tunc falsa cum uera sunt; 
 quae cum in disputationem inciderint animo discerni, etiamsi 
 dissolui sermone non possunt. tu uero non uerbum quodlibet 
 nec rem quamlibet, sed ipsam qua in aeternam uitam renascimur 
 mundationem conscientiae ueram fieri posse dicis in

 

 
 
 
 homine per famam falsam alienae conscientiae. et ne tibi hoc 
 tribuatur, qui dialecticam didicisti. uestrorum dicis hanc esse 
 sententiam, quibus non ut dialecticus, sed plane ut haereticus 
 consensisti. per te igitur aut per uestros haec est magnifica 
 inuenta uel demonstrata doctrina: cum sancte dantis bona 
 conscientia est, tunc ad eam fit bonus qui baptizatur, tunc 
 arbor bona bonum fructum parit: cum uero conscientia dantis 
 mala et occulta est, tunc eius quae falsa est bona fama consulitur, 
 ut tunc a fallente accipiat homo baptismum uerum, 
 cum de illo crediderit falsum, atque ita, ne desit arbor, quae 
 fructum pariat haeretici erroris, fit mater falsitas ueritatis. 
 hoc ideo totum tam execrabile, tam mirabiliter peruersum et 
 insanum, ne quod dei est dei esse dicatur, ut quod a deo 
 sumitur hominibus tribuatur, ne qui dixit: conscientia sancte 
 dantis attenditur quae abluat accipientis errasse uideatur.

Nostri hoc, inquis. de scripturis probant, quoniam 
 ludas traditor, antequam damnaretur, omnia sicut 
 apostolus gessit . quid hoc ad Petiliani sententiam fixam atque 
 definitam: conscientia sancte dantis attenditur quae abluat 
 accipientis nisi quod et ludas iste nimium contra uos est, 
 cum uerbis alienis inconsiderate prolatis patrocinium praebere 
 conamini? cum enim ludas sicut apostolus baptizaret, quandoquidem 
 malus erat, quia fur erat et ea quae mittebantur in 
 commissos sibi loculos auferebat, non utique conscientia eius 
 attendebatur, sed deus et Christus in quem credebatur. neque 
 enim et ipsius mali hominis falsa bona fama credentes accipientes 
 abluebat nec generabat in homine gratiam diuinae 
 ueritatis falsitas humanae opinionis.

Et illud testimonium, quod de scripturis posuisti: quae 
 manifesta sunt, uobis, quae autem occulta sunt, domino 
 deo uestro, ista uerba redarguit atque conuincit si 
 enim quae occulta sunt domino deo nostro relinquenda sunt. 
 quomodo conscientia dantis non solum mala, uerum etiam 
 bona, cum occulta est. attenditur, ut abluat accipientis? aut 
 si ipsa, cum occulta est. non attenditur. quid tunc accipiens 
 iubetis attendat, unde conscientia eius abluatur? 
 
 Ei Expergiscimini aliquando, nunc saltem dicite: attendat 
 deum. quid timetis ne humiliemini, si non in homine, sed in 
 domino gloriemini ? \'est\', inquis, \'quod timeam. si enim, cum 
 latet dantis conscientia, dixero. ut accipiens attendat deum, et 
 ab illo tunc eius ablui conscientiam confessus fuero, illa me 
 horrenda consequetur absurditas. sanctius ablui homines, cum 
 baptizatores habent occultos malos quam cum manifestos bonos, 
 si homo abluit. quando dantis conscientia bona est et manifesta, 
 deus autem, quando mala et occulta). dic ergo quod 
 dicimus?, quia hoc est uerum, hoc sanum, hoc catholicum, 
 quod Christus mundet accipientium conscientias siue per bonos 
 ministros baptismi sui siue per malos, quoniam de illo scriptum 
 est: Christus dilexit ecclesiam et se ipsum 
 tradidit pro ea, ut eam sanctificaret mundans eam 
 lauacro aquae in uerbo.

Tu, inquis, responde, quomodo baptixent quos damnauit 
 ecclesia . iam ergo receditur a uerbis Petiliani, quoniam 
 illo dicente: conscientia sancte dantis attenditur quae abluat 
 accipientis cum quaererem quis abluat accipientis conscientiam, 
 quando polluta dantis occulta est, non mihi potuit

 

 
 
 
 responderi. tam enim contra ueritatem dicitur, quod falsa eius 
 fama possit abluere, quam si hoc ipsa posse diceretur. 
 
 Si autem quaeris, quomodo baptizent quos damnauit 
 ecclesia, respondeo sic eos baptizare, quomodo baptizant quos 
 damnauit deus, antequam de illis quicquam iudicaret ecclesia. 
 qui enim mente peruersa uidetur intus esse cum foris sit, ab 
 ipso Christo iam iudicatus est. ipse quippe ait: qui non 
 credit iam iudicatus est, Paulus autem apostolus dicit: 
 ecclesia subdita est Christo. non igitur debet ecclesia 
 se Christo praeponere. ut putet baptizare posse ab illo iudicatos. 
 a se autem iudicatos baptizare non posse, cum ille 
 semper ueraciter iudicet, ecclesiastici autem iudices sicut homines 
 plerumque fallantur. baptizant ergo, quantum attinet 
 ad uisibile ministerium, et boni et mali, inuisibiliter autem 
 per eos ille baptizat, cuius est et uisibile baptisma et inuisibilis 
 gratia. tinguere ergo possunt et boni et mali, abluere 
 autem conscientiam non nisi ille, qui semper est bonus. ac per 
 hoc etiam nesciente ecclesia propter malam pollutamque conscientiam 
 damnati a Christo iam in corpore Christi non sunt, 
 quod est ecclesia, quoniam non potest Christus habere membra 
 damnata. proinde et ipsi extra ecclesiam baptizant. omnia 
 quippe ista monstra absit omnino ut in membris illius columbae 
 unicae conputentur, absit ut intrare possint limites horti conclusi, 
 cuius ille custos est qui non potest falli. qui tamen si 
 confitentur et corriguntur, tunc intrant, tunc mundantur, tunc 
 in arboribus horti conclusi, tunc in membris columbae unicae 
 numerantur nec tamen denuo baptizantur; ita et cum ab

 

 

 

 
 
 
 haereticis ueniunt cum ipso baptismate, quod et foris baptismo. 
 sed non et cum ipsa mundatione, quam intus accipiunt, ut 
 quod defuit praestetur, quod autem non mutatum est adprobetur.

Uestra, inquis, per uestros maiores traditionis 
 et turificationis et per uos persecutionis crimine damnata 
 conscientia est . de traditoribus quidem et turificatoribus, qui 
 fuerint qui hoc nefas admiserint, non scripturis sanctis, sed 
 famae hominum credidistis. quae si potest esse falsa bona de 
 malis, cur non possit etiam mala de bonis? de persecutione 
 autem hoc tibi breuiter iterumque responderim, quod cum 
 respondissem Petiliano refellere minime ualuisti. in scriptura 
 quippe sancta, quae neminem fallit, area dicta est ecclesia dei 
 dominumque ipsum cum uentilabro esse uenturum et mundaturum 
 aream suam, ut frumenta recondat in horreo, paleam 
 uero conburat igni inextinguibili. aut ergo recte passi estis 
 persecutionem aut, si modus christianus excessus est, palea 
 nostra fecit, propter quam non fuerat area dominica deserenda, 
 ne, quisquis ante tempus uentilationis ab area paleam refugeret. 
 a frumento separatus palea fieret. tu autem, cum hoc non 
 meum, sed sanctae scripturae testimonium refellere conareris. 
 nullam persecutionem iustam esse posse dixisti; ubi ignoscendum 
 tibi est nescienti scripturas, unde tibi uenire posset in 
 mentem, quam iusta uoce sit dictum: detrahentem proximo 
 suo occulte, hunc persequebar, et ab ipso 
 domino Iesu Christo in excellentissima prophetia: persequar 
 inimicos meos et conprehendam illos, et non conuertar 
 donec deficiant. et alia multa diuina testimonia,

 

 
 
 
 quae persequi longum est, si tamen non mihi propter hoc 
 uerbum calumniaris, ut, quoniam dixi: \'persequi longum est\', 
 persecutorem me diuinorum testimoniorum esse crimineris.

Opponis mihi uerba scripturarum totiens demonstrata 
 quam uos nihil adiuuent: oleum peccatoris non 
 inpinguet caput meum — cum et apud uos esse saltem 
 occultos peccatores negare non possis, qui tamen baptizant 
 nec his uerbis excepti sunt; non enim ait: \'oleum manifesti 
 peccatoris\', sed absolute: \'oleum peccatoris\' — et: facti sunt 
 mihi uelut aqua mendax non habens fidem . ubi miror 
 prudentiam tuam, quomodo tibi non uideatur aqua mendax 
 simulatoris occulti, cuius et falsam famam mundandae alienae 
 conscientiae prodesse aliquid credidisti, nisi quia illud non 
 dialecticum, sed plane sophisticum, quod in me frustra quasi 
 in dialectico reprehendisti, subuenire tibi arbitratus es: (si 
 mentiris, uerum dicis! quid enim aliud conaris asserere, cum 
 homini tribuens baptismum, quem dei esse non uis agnoscere, 
 ideo dicis adulterum dare posse uerum baptismum, quia 
 se ipsum occultando castum esse mentitur? itaque tunc uerum 
 dicit in baptismo, cum mentitur in flagitio, et non est aqua 
 eius mendax, quam esse uultis in ecclesia secundum promissionem 
 tot prophetiarum toto terrarum orbe diffusa, cum aquam 
 mendacem non baptismum dixerit Hieremias, sed mendaces 
 homines secundum intellectum qui manifestus est in Apocalypsi,

 

 

 
 
 
 ubi interrogante Iohanne, quid essent aquae illae in uisione 
 monstratae, populos esse responsum est.

De illo uero testimonio, quod scriptum est: 
 qui baptixatur a mortuo quid proficit lauatio eius?, 
 quam non intellexeris, quod ego in illa epistula posui, quantumque 
 me uerbis tuis adiuueris, paululum adtende. cum enim 
 putasses a me mortuum hoc loco intellegi cultorem idolorum. 
 quasi eos solos exceperim qui baptizare non possint, egisti. 
 quantum potuisti, repetito illo de oleo testimonio, quod nullum 
 peccatorem baptizare uoluerit qui dixit: oleum peccatoris 
 non inpinguabit caput meum, non excipiendo aliquem 
 peccatorem. unde uos magis urgemini, sicut paulo ante monstraui. 
 si enim nullus peccator exceptus est, proinde baptizatos 
 ab occultis malis, cum conuicti fuerint, denuo baptizate. hic 
 iam conaberis occultum excipere peccatorem, quem sancta 
 scriptura non excepit. totus igitur iste uester intellectus falsus 
 a ueritate conuincitur, cum et uestrae intentioni similiter repugnare 
 monstratur. neque enim hoc re uera de baptismo in 
 psalmo positum est ac non de assentatoris adulatione, quod 
 superiora uerba satis indicant; nam tota sententia ita conectitur: 
 emendabit me iustus in misericordia et arguet me: 
 oleum autem peccatoris non inpinguabit caput 
 meum. maluit ergo contundi caput suum ab arguente ueraciter 
 quam ungi a blandiente fallaciter, translatis uerbis oleo 
 et unctione lenitudinem significantibus adulantis.

Quid autem ego in illa epistula de hoc testimonio 
 senserim, ubi dictum est: qui baptizatur a mortuo, ipsis 
 ex ea repetitis uerbis satis, quantum opinor, ostendam. cum 
 enim dissererem, quid respondere debeat ad ista catholicus 
 christianus, cum audierit, inquam, \'qui baptizatur a 
 mortuo non ei prodest lauatio eius\', respondebit: 
 \'uiuit Christus et iam non moritur, et mors ei ultra 
 non dominabitur\', de quo dictum est: \'ipse est qui 
 baptizat in spiritu sancto\'. baptizantur autem a 
 mortuis qui baptizantur in idolorum templis. non 
 enim et ipsi a sacerdotibus suis se accipere arbitrantur 
 sanctificationem quam putant, sed a diis 
 suis. qui quoniam homines fuerunt et ita mortui 
 sunt, ut neque super terras neque in requie sanctorum 
 uiuant, uere ipsi a mortuis baptizantur. huc 
 usque ex epistula mea uerba ipsa transcripsi, in quibus iam 
 perspicis, ut opinor, si nunc saltem diligenter attendis, non me 
 ipsos cultores mortuos appellasse, quamuis alio modo etiam 
 ipsi mortui sint, sed deos falsos quos colunt, quia homines 
 fuerunt et sicut homines de corpore exierunt nec resurrexerunt 
 nec uitae ullum meritum, quae post hanc uitam promittitur, 
 habuerunt. ab ipsis ergo diis qui baptizantur, sicut dixi, uere 
 a mortuis baptizantur, id est, qui in eorum nomine baptizantur, 
 quia et ipsi non in nomine sacerdotum suorum, sed deorum, 
 de quibus uana opinantur, se sanctificari putant. Christus 
 autem resurrexit et uiuit; proinde qui ab illo baptizatur, non 
 solum per bonum, uerum etiam per malum ministrum perditis

 

 
 
 
 moribus mortuum, non a mortuo baptizatur. ab illo enim 
 baptizatur, qui uiuit in aeternum et de quo dictum est in euangelio, 
 quod etiam ibi commemoraui: ipse est qui baptizat 
 in spiritu sancto.

Hoc tu in epistula mea, quantum indicant uerba 
 tua, non intellexisti; nolo enim dicere: parum intellegens 
 fraudare uoluisti. miror autem. quod uerba illic mea consequentia 
 non aduerteris aut ab eis dissimulandum putaueris. 
 paulo post quippe subieci et dixi: nam si hoc loco mortuum 
 intellexero peccatorem baptizatorem, eadem 
 illa consequetur absurditas, ut, quisquis etiam a 
 latente impio fuerit baptizatus, tamquam mortuo 
 baptizatus inaniter lotus sit. non enim ait: \'qui 
 baptizatur a mortuo manifesto*, sed absolute dixit: 
 \'mortuo\'. haec manifestatio uerborum illic meorum quem 
 non de somno uel potius de ipsa morte excitaret? et tamen 
 te non excitauit, et insuper, quod ego contra Petilianum dixeram, 
 quasi contra me dicens uehementius etiam confirmasti. 
 sicut solent homines iniectam sagittam nesciendo excludere 
 altius etiam penitusque defigere. adseruisti enim mortuum 
 non intellegendum nisi peccatorem baptistam et nullum peccatorem 
 excipiendum, et ideo quod ego dicebam contra te concluditur, 
 nec occultum excipi posse ubi nullus excipitur. rebaptizate 
 igitur eos, quos ab occultis peccatoribus baptizatos 
 esse constiterit, quibus potest uiuentibus et scientibus subueniri, 
 ut eis solis nunc obsint. qui uel ignorant uel ante defuncti 
 sunt, ut manifestatis postea malis baptizatoribus suis 
 iam baptizari non possint. baptizate, inquam, prodito adultero

 

 
 
 
 atque damnato, quos ab eo cum lateret baptizatos esse constiterit; 
 a mortuo quippe baptizati sunt, omnem peccatorem 
 sine ulla exceptione intellegendum esse dixisti qui baptizare 
 non possit, adiungendo testimonium de oleo peccatoris. tu 
 dixisti, tu scripsisti: te ipsum audi, lege te ipsum. si omnis 
 peccator tamquam mortuus non potest baptizare, nec occultus 
 potest. non enim. quia occultus, ideo uiuus est, cum multo 
 profundius etiam mendacio simulationis absumptus sit. minus 
 enim mortuus diceretur, si saltem confiteretur, sed fit in illo 
 quod alio loco scriptum est: a mortuo, uelut qui non 
 sit, perit confessio. ab isto mortuo in tanta mortis profunditate 
 demerso quos baptizatos esse claruerit, non rebaptizatis, 
 et ab eis baptizatos, qui in ultimis terris nec Caeciliani 
 nec Maiorini nec Donati nomen audierunt, rebaptizare, si possitis, 
 minime dubitatis, obicientes eis: qui baptizatur a 
 mortuo quid ei prodest lauatio eius?,mortuos dicentes 
 ad quos Afrorum cadauerum, quorumlibet illa fuerint, nec 
 aura potuit peruenire, et mortuum non putantes qui proprium 
 potest occultare flagitium, cum scriptura clamet: a mortuo, 
 uelut qui non sit, perit confessio. itane, quia fictus 
 est, mortuus non est, cum magis propter ipsam fictionem 
 carendo spiritu uitae penitus expirauerit, iterum dicente scriptura: 
 sanctus enim spiritus disciplinae fugiet fictum? 
 adhuc defendite istos mortuos et uiuere dicite, ut et 
 uos peius ipsa falsa defensione moriamini..

Mortui sunt, inquis. sed quid faceret, qui baptizandus ad 
 eos ignarus accessit? nunc ergo faciat, quando illo prodito se 
 agnouit a mortuo baptizatum. si enim conscientia propterea

 

 
 
 
 laedi non potuit, quia nesciuit, nunc incipit laedi, quia sciuit; 
 uelut si tunica de latrocinio nesciens uestiretur, ex illo fit iniquitatis 
 uestis illa, ex quo cognouerit, et ipse iniquus, nisi abiecerit, 
 et qui nesciens uxorem duxerit alienam, ex illo fit adulter, ex 
 quo didicerit, nisi discesserit. abiciat ergo et iste baptismum, 
 quem se a mortuo percepisse cognouit. habet enim quod faciat, 
 adhuc baptizari iterum potest. postremo scierit nescierit a 
 mortuo baptizatus, quid ei prodest lauatio eius? stricta sententia 
 est, sicut et tu ipse clamas, neminem excepit. a mortuo, 
 inquam, baptizatus est, nihil ei prodest lauatio eius. mundate 
 hominem baptizando, qui uiuitis, aut uos ipsos potius ab hoc 
 errore mundate, ne talia sentiendo pereatis. contendis enim 
 uelut aduersus me, ut nullum exceptum dicas in eo quod 
 scriptum est: oleum peccatoris et: qui baptizatur a 
 mortuo, nec te sentis nodum quo ligatus es renitendo constringere. 
 hoc enim ago, hoc insto, hinc uos ad mutandam 
 nanam peruersamque sententiam urgenter inpingo, ut in oleo 
 peccatoris et mortui baptismo nullus mortuus, nullus peccator 
 exceptus sit, sicut tu pro me uelut contra me loqueris. 
 ita enim nec occultus excipitur, quo euertitur omne quod 
 loqueris, ac sic rebaptizare coguntur, qui te talia docuerunt, 
 omnes quos ab occultis malis baptizatos in hac uita repperire 
 potuerint.

Quid agis, quo te conuertis? uerba tua tibi 
 recitantur. non solum enim mea cum dicerem non refellisti, 
 sed nesciens quid meum legeris aliis uerbis tamquam tuum 
 hoc idem ipse dixisti et, ut diligentius audiri et considerari 
 posset, scripsisti, ut tibi quotiens libuerit recitetur. audi ergo —

 

 
 
 
 uerba tua nempe ista sunt —: quodsi idoli cultorem, inquis, tantum 
 libi placet excipere, quid ille de quo dicitur: nolo oleum 
 peccatoris ungat caput meum? utrumne et hic peccator 
 ille solus, est qui idolum colit, an quisquis quod non licet 
 admittit? quodsi et peccatorem tantum culto-rem idoli putas, 
 r-hristianus ergo si quid contra legem gesserit peccasse non 
 dicetur? quodsi nihil dici stultius nec absurdius potest, aperte 
 praedictum est, ut non solus idoli cultor, sed quisquis peccator 
 inter omnes homines fuerit, ius sibi baptismatis non usurpet . 
 haec certe quae inserui uerba tua sunt. ego cultorem idoli 
 non excepi, sed ipsos deos eorum mortuos esse dixi, quorum 
 a nullo baptizari aliquid prodest; ab ipsis enim diis sibi baptizari 
 uidentur, in quorum nomine se mundari arbitrantur. tu 
 autem nullum peccatorem excepisti. quodsi hoc loco peccator 
 et mortalis homo qui baptizat intellegendus est, nullum peccatorem 
 excipiens procul dubio nec occultum excepisti: aperte, 
 inquis, praedictum est, ut non solus idoli cultor, sed quisquis 
 peccator inter omnes homines fuerit, ius sibi baptismatis non 
 usurpet . audi ergo te ipsum. \'quisquis peccator\' dixisti, nec 
 manifestum nec occultum excepisti. proinde qua fronte cogunt 
 baptizari post manifestum qui nolunt post occultum, ubi 
 adserunt neminem exceptum? fuge igitur, frater. ab insano 
 intellectu ad sanum, ut in hoc testimonio de oleo peccatoris, 
 sicut superiora eiusdem psalmi uerba praescribunt, blandam 
 lenitudinem fallacis iam adulatoris intellegas. ita enim et 
 nullus erit exceptus et non inpinget in angustias insuperabiles 
 malus baptizator occultus. sic et in alio testimonio, ubi dictum 
 est: qui baptizatur a mortuo quid ei prodest

 

 
 
 
 lauatio eius?, aut inspice diligenter codices antiquos et maxime 
 Graecos, ne forte ipsa uerba aliter conscripta ex praecedenti 
 et consequenti contextione sermonis alium sensum 
 intiment, aut certe mortuos intellegamus, sicut dixi, in quorum 
 nomine baptizantur idolorum cultores, ut ab illo quemque 
 intellegas baptizatum, in cuius nomine se credit esse mundatum. 
 ita enim et illic nullus excipitur; nullus quippe mortuus 
 deus paganorum mundare potest credentes in se. si autem 
 hoc loco omnem hominem peccatorem intellexeris mortuum. 
 tanta quae non uis te secuntur, ut ipse quemadmodum uiuas 
 inuenire non possis, dicente Iohanne: si dixerimus quia 
 peccatum non habemus, nos ipsos decipimus et ueritas 
 in nobis non est, ut omnino non inuenias hominem 
 a quo baptizeris, si omnem peccatorem deuitare uolueris.

Quamquam si prorsus mortuum non intellegeres 
 nisi haereticum uel schismaticum, ut, quisquis apud eos baptizatur, 
 a mortuo (baptizetur, de quo dictum est: qui baptizatur, 
 a mortuo) quid ei prodest lauatio eius? — 
 quod uides quam praecipiti praesumptione sic accipiatur, ac 
 si dictum sit: (qui baptizatur ab haeretico uel schismatico* —, 
 nec sic contra nos esset, qui fatemur nihil prodesse homini 
 baptismum Christi, si apud haereticos uel schismaticos baptizetur 
 eis ipsis tribuens baptismum quo baptizatur, sed tunc 
 ei prodesse incipere, cum transit ad corpus Christi, quod est 
 ecclesia dei uiui. tunc enim sub eodem baptismo, quod et foris 
 Christi erat, sed foris posito nihil proderat, mundatio proderit 
 non ab eo, cuius manibus tinctus est, sed ab eo, cuius membris 
 insertus est.

Nec illam tuam nimium seueram sententiam formidabo, 
 qua dixisti: quisquis peccator inter omnes homines fuerit, 
 ius sibi baptismatis non usurpet, nisi quia non inuenis, quis 
 ueraciter dicat in oratione dominica: dimitte nobis debita 
 nostra, sicut et nos dimittimus debitoribus nostris, 
 nisi peccatorem se esse fateatur. uellem singulos interrogare, 
 qui baptizant apud uos, utrum peccatores omnino non sint. 
 potest enim mihi quilibet eorum respondere: (non sum traditor, 
 non sum turificator, non adulter, non homicida, non idolorum 
 cultor, non postremo haereticus, non schismaticus\'; (non sum\' 
 autem \'peccator* nescio utrum quisquam uel haeretica superbia 
 repperiri possit qui audeat dicere, audeat cogitare; nescio 
 utrum quisquam tanto arrogantiae tumore caecetur, ut non 
 dicam uoce profiteatur, sed uel apud se ipsum tacitus arbitretur 
 non sibi esse necessariam deprecationem, in qua dicimus 
 deo: dimitte nobis debita nostra. neque enim pro eis 
 debitis dimittendis rogamus, quae semel in baptismo dimissa 
 esse confidimus, sed pro eis utique, sine quibus humana fragilitas 
 non est, quantumcumque in obseruandis praeceptis dominicis 
 uigilemus. postremo suscipiat qui uoluerit huius inpudentiae 
 frontem et dicat: (non sum peccator; e* quo mihi in 
 baptismo cuncta dimissa sunt, nullum in me peccatum poterit 
 inueniri\'. magis ego Iohanni credo et multo fidentius respondeo: 
 \'te ipsum decipis et ueritas in te non est.\' neque hoc 
 agit praeceps et fallax ista professio, ut in te peccata non 
 inueniantur, sed ut quae inueniuntur non dimittantur. si ergo 
 iam baptizatus es, uellem scire quem reppereris, qui contra 
 Iohannem apostolum diceret: \'peccatum non habeo\'. si enim 
 talem quemquam repperire potuisti. quomodo baptizatus es 
 ab eo, qui se ipsum decipiebat et in quo ueritas non erat? si

 

 
 
 
 autem qualiscumque humilitatis non inmemor peccatorem se 
 esse dicebat, quomodo sibi secundum tuam sententiam ius 
 baptismatis usurpabat? tu enim dixisti, tu etiam scribere 
 minime timuisti, ut, quisquis peccator inter omnes homines 
 fuerit, ius sibi baptismatis non usurpet. si autem nondum 
 baptizatus es, aut hanc uanissimam sententiam corrige aut a 
 quibus baptizeris angelos quaere.

Sed arbitremur te conuictum correxisse: (quisquis eo 
 crimine quod nostri obiciunt peccator inter omnes homines 
 fuerit, ius sibi baptismatis non usurpet\'. neque hoc contra nos 
 est, quia, si etiam talis usurpauerit et dederit, non eum sibi 
 usurpare debuisse dico, non autem dedisse non dico. ille uero 
 qui accepit si homo bonus ab homine malo, si fidelis a perfido, 
 si pius ab impio, perniciosum erit danti, non accipienti. 
 illud quippe sanctum male utentem iudicat, bene utentem 
 sanctificat. si autem et ille qui accepit inique accepit, nec 
 sic rescissum, sed agnitum, quod peruerso oberat, correcto 
 proderit sacramentum.

Sic enim te putabo dixisse non iam \'quisquis 
 peccator\', quia nisi fallor iam cernis quam temere dictum sit, 
 sed: \'peccator, qualem nostri describunt, quisquis inter omnes 
 homines fuerit, ius sibi baptismatis non usurpet\', quemadmodum 
 scriptum est: peccatori autem dicit deus: ut quid tu 
 enarras iustificationes meas et adsumis testamentum 
 meum per os tuum ? et ut ostenderet, quali peccatori 
 hoc diceret, ne omnes homines a praedicando uerbo eius sese 
 abstinerent, qui nec sentire audent nec dicere se peccatores 
 non esse, sequitur eumque describit: tu uero odisti

 

 
 
 
 disciplinam et abiecisti sermones meos post te. os 
 tuum abundauit malitia- et lingua tua amplexa 
 est dolositatem. si uidebas furem, concurrebas ei 
 et cum adulteris portionem tuam ponebas. sedens 
 aduersus fratrem tuum detrahebas et aduersus 
 filium matris tuae ponebas scandalum. tali ergo 
 peccatori dicit: ut quid tu enarras iustificationes 
 meas et adsumis testamentum meum per os tuum?, 
 tamquam diceret: \'frustra hoc facis; quantum ad te adtinet, 
 non tibi prodest; hoc tibi ad iudicium damnationis, non ad 
 meritum salutis ualebit\'. uerumtamen si etiam tali peccatore 
 narrante iustificationes dei et adsumente testamentum eius 
 per os suum illi, qui ex eius ore audiunt, credant faciant 
 proficiant, nonne illo reprobato laudabuntur, illo culpato iustificabuntur, 
 illo damnato coronabuntur, quoniam curauerunt 
 oboedire domino dicenti: quae dicunt facite, quae autem 
 faciunt facere nolite. dicunt enim et non faciunt? 
 sicut ergo iste peccator, si ius sibi praedicandi testamenti 
 diuini usurpauerit, sibi nihil prodest, audientibus autem et 
 facientibus non ipse sed quod praedicat prodest, ita et ille, 
 qui ius baptismatis sibi usurpare non debuit, sibi nocet qui 
 bonum male usurpauit, non ei qui bonum bene percepit.

Uides non solum te non potuisse refellere, quod 
 ego contra Petilianum dixi, sed quanta luce ueritatis modis 
 omnibus refellatur, quod contra me ipse dixisti. et adhuc pergis 
 et dicis, quod causam nostram non probam faciamus et 
 quodammodo peccatores nos esse fateamur, quoniam, dum 
 nobis obicitur ius baptismatis qua nobis licentia uindicemus, 
 non de merito actuum, non de innocentia uitae tractamus,

 

 
 
 
 sed cuicumque licere dicimus. attende certe ex his, quae dicta 
 sunt, non cuicumque licere nos dicere. sed ei poenam esse, 
 qui sanctum tractat inlicite, et eum esse corrigendum. non 
 sanctum quod inlicite tractat inlicite rescindendum, sicut homines 
 non legitime lege utentes corrigi uolomus, non ipsam 
 legem inritam ducimus, sicut dei testamentum inlicite per os 
 suum adsumentem reprehendimus. non ipsum testamentum 
 negamus aut scindimus. nec ideo nos peccauisse confitemur, 
 quia et in peccatore quod est ipsius inprobamus, quod autem 
 dei est honoremus, quia in deum credentem non ex occultis 
 humanis pendere uolumus, sed in domino gloriari de quo certus 
 est admonemus. neque enim et apostolus malae suae conscientiae 
 diffidebat, sed spem credentis poni nolebat in homine et in 
 deo stabiliter conlocabat, cum diceret: neque qui plantat 
 est aliquid neque qui rigat, sed qui incrementum 
 dat deus. non itaque nos dicentes quod scriptum est: non 
 nobis, domine, non nobis, sed nomini tuo da gloriam 
 accusamus nostram conscientiam, sed uos in hominum 
 moribus eorum spem, qui baptizantur, poni uolentes non agnoscitis 
 uestram superbiam.

Quid, quod etiam beati Cypriani mentionem 
 facere audetis, uelut ille auctor sit uestrae diuisionis, tantus 
 defensor catholicae unitatis et pacis? primo esto in ecclesia, 
 quam constat tenuisse ac praedicasse Cyprianum, et tunc aude 
 uelut auctorem sententiae tuae nominare Cyprianum. primo. 
 imitare pietatem humilitatemque Cypriani, et tunc profer concilium 
 Cypriani. nos enim nullam Cypriano facimus iniuriam, 
 cum eius quaslibet litteras a canonica diuinarum scripturarum 
 auctoritate distinguimus. neque enim sine causa tam salubri 
 uigilantia est canon ecclesiasticus constitutus, ad quem certi

 

 
 
 
 prophetarum et apostolorum libri pertineant, quos omnino 
 iudicare non audeamus et secundum quos de ceteris litteris 
 uel fidelium uel infidelium libere iudicemus. proinde cum dicat 
 apostolus, cuius epistulae in auctoritate canonica uigent: 
 quotquot ergo perfecti, hoc sapiamus; et si quid 
 aliter sapitis, id quoque uobis deus reuelabit, 
 quamdiu aliter sapuit Cyprianus, si scripta eius esse constat 
 quae pro uobis proferenda arbitramini, quamdiu ergo de hac 
 re aliter sapuit quam ueritas diligentius considerata patefecit, 
 donec ei deus id quoque reuelaret, ineffabili laude caritatis 
 unitatem pacemque catholicam etiam cum collegis suis, a 
 quibus aliter sapuit, non reliquit.

Uerba eius ex epistula ad Iubaianum inseruisti 
 litteris tuis, quibus ei placuisse monstrares baptizandos eos 
 esse in ecclesia catholica, qui fuerint in haeresi uel schismate 
 baptizati. ego huius epistulae auctoritate non teneor, quia 
 litteras Cypriani non ut canonicas habeo, sed eas ex canonicis 
 considero, et quod in eis diuinarum scripturarum auctoritati 
 congruit cum laude eius accipio, quod autem non congruit 
 cum pace eius respuo. ac per hoc si ea. quae commemorasti 
 ab illo ad Iubaianum scripta, de aliquo libro apostolorum uel 
 prophetarum canonico recitares, quod omnino contradicerem 
 non haberem. nunc uero quoniam canonicum non est quod 
 recitas, ea libertate, ad quam nos uocauit dominus, eius uiri, 
 cuius laudem adsequi non ualeo, cuius multis litteris mea 
 scripta non conparo, cuius ingenium diligo, cuius ore delector, 
 cuius caritatem miror, cuius martyrium ueneror, hoc quod 
 aliter sapuit non accipio. non accipio, inquam, quod de

 

 
 
 
 baptizandis haereticis et schismaticis beatus Cyprianus sensit, quia 
 hoc ecclesia non accipit, pro qua beatus Cyprianus sanguinem 
 fudit. sed quia dicitis eum pro hac sententia legalia documenta 
 firmasse, quamquam non ille documenta legalia firmare potuit. 
 sed eis potius quaecumque recte sensit ipse firmauit. relinque 
 ergo scripta Cypriani et ea ipsa legalia documenta, quibus 
 eum dicis usum esse, commemora. si non ea demonstrauero 
 uestram causam nihil adiuuare, uicisti. quapropter ita hoc 
 Cypriani non accipio, quamuis inferior inconparabiliter Cypriano, 
 sicut illud apostoli Petri, quod gentes iudaizare cogebat, nec 
 accipio nec facio, quamuis inferior inconparabiliter Petro. uos 
 autem, qui scripta Cypriani nobis tamquam firmamenta canonicae 
 auctoritatis opponitis, quidquid de Cypriano contra uos 
 proferre potuerimus, necesse est cedatis et iustum est ut uicti 
 taceatis ac uos aliquando ab errore perniciosissimae dissensionis 
 ad unitatem catholicam conuertatis.

Unde, ne longum faciam, ex hac ipsa epistula 
 ad lubaianum adtende quid ingeram, quod uestrum euertat et 
 absumat errorem. cum enim persuadere conaretur uel sanctus 
 Cyprianus uel quicumque illam scripsit epistulam haereticos 
 ad ecclesiam uenientes baptizari oportere, quod uidelicet 
 baptismus nullus deputandus esset, quem foris apud haereticos 
 accepissent, opposuit sibi quaestionem et ait: sed dicet 
 aliquis: quid ergo fiet de his qui in praeteritum 
 de haeresi ad ecclesiam uenientes sine baptismo 
 admissi sunt? potest dominus misericordia sua 
 indulgentiam dare et eos qui ad ecclesiam simpliciter 
 admissi in ecclesia dormierunt ab ecclesiae

 

 
 
 
 suae muneribus non separare. ista nobis simplicitas 
 sufficit, cui testimonium perhibet ipse Cyprianus, tantum 
 bonum intellegens esse unitatem corporis Christi, ut in eam 
 simpliciter admissos etiam illos, quos esse sine baptismo arbitrabatur, 
 de diuina misericordia merere indulgentiam et ab 
 ecclesiae muneribus non separari pia cogitatione praesumeret. 
 haec consuetudo ecclesiae fuit ante concilium Cypriani, haec 
 superari et auferri non potuit nec concilio Cypriani, ut ex 
 haeresi uenientes non quidem sine baptismo, sicut dicit, quia 
 idem baptismus etiam foris eis inerat, sed non proderat, uerumtamen 
 simpliciter, sicut item dicit, admissi de dei misericordia 
 indulgentiam mererentur et a muneribus non separarentur 
 ecclesiae. haec simplicitas magis quam duplicitas ecclesiae 
 placuit uniuersae toto terrarum orbe diffusae.

Cui Cyprianus ipse quale testimonium perhibeat, audi 
 ex epistula quam de unitate conscripsit: auelle, inquit, radium 
 solis a corpore, diuisionem lucis unitas non 
 capit: ab arbore frange ramum, fractus germinare 
 non poterit: a fonte praecide riuum, praecisus 
 arescit. in his Cypriani uerbis non inuenimus nec intellegimus 
 lucem non capere diuisionem nisi in sanctis regno dei 
 praedestinatis, qui diuidi ab ecclesia nullo modo possunt, et 
 non germinare ramum fractum salutis aeternae germine accipimus, 
 ariditatem uero riui a fonte praecisi in eo, quod sancto 
 spiritu uacuantur qui ab unitate separantur, agnoscimus, non 
 in sacramento baptismi, quod et boni habere possunt et mali, 
 ita foris aperte quemadmodum intus occulte ab ecclesiae sanctitate 
 separati. sed, unde nemo dubitat, quid de ipsius ecclesiae

 

 

 

 
 
 
 fecunditate toto terrarum orbe diffusae senserit Cyprianus, 
 attende in his quae subiungit: sic, inquit, et ecclesia domini 
 luce perfusa per orbem totum radios suos 
 porrigit: unum tamen lumen est quod ubique diffunditur, 
 nec unitas corporis separatur. ramos 
 suos in uniuersam terram copia ubertatis extendit, 
 profluentes largiter riuos latius expandit: 
 unum tamen caput est et origo una et una mater 
 fecunditatis successibus copiosa. hanc ecclesiam Cyprianus 
 in scripturis sanctis promissam, in uniuerso mundo 
 redditam dilexit tenuit commendauit, quam perditi schismatici 
 uel haeretici, uelut a malis se discernere ac separare cupientes. 
 seditionibus impiis reliquerunt. qui ne suos exitus impios uanis 
 excusationibus abluere conarentur, sancta scriptura praedixit: 
 filius malus ipse se iustum dicit, exitum autem 
 suum non abluit, quia nec propter malos, qui uidentur esse 
 intus, deserendi sunt boni, qui uere sunt intus.

Hinc beatus Cyprianus quid senserit, accipe 
 ex epistula, quam scripsit ad presbyterum Maximum et ceteros, 
 quibus de schismatico et haeretico errore ad ecclesiam 
 redeuntibus gratulatur: nam etsi uidentur, inquit, in ecclesia 
 esse zizania, non tamen inpediri debet aut 
 fides aut caritas nostra, ut quoniam zizania esse 
 in ecclesia cernimus ipsi de ecclesia recedamus. 
 nobis tantummodo laborandum est ut frumentum 
 esse possimus, ut cum coeperit frumentum dominicis 
 horreis condi, fructum pro opere nostro et 
 labore capiamus. apostolus in epistula sua dicit:

 

 
 
 
 \'in domo autem magna non solum uasa sunt aurea 
 et argentea, sed et lignea et fictilia. et quaedam 
 quidem honorata, quaedam inhonorata.\'nos operam 
 demus et quantum possumus laboremus, ut uas 
 aureum et argenteum simus. ceterum fictilia uasa 
 confringere domino soli concessum est cui uirga 
 ferrea data est. esse non potest maior domino suo 
 seruus nec quisquam sibi quod soli filio pater tribuit 
 uindicare, ut se putet aut ad aream uentilandam 
 et purgandam palam uel uentilabrum iam 
 ferre posse ant a frumento uniuersa zizania humano 
 iudicio separare. superba est ista obstinatio et 
 sacrilega praesumptio quam sibi furor prauus adsumit. 
 et dum sibi semper quidam plus quam mitis 
 iustitia deposcit adsumunt, de ecclesia pereunt, 
 et dum se insolenter extollunt, ipso suo tumore 
 caecati ueritatis lumen amittunt. uides, frater, secundum 
 scripturas diuinas hoc praecepisse Cyprianum etiam propter 
 malos, qui cum sint a bonis uita moribusque spiritaliter 
 separati, corporaliter tamen eis in ecclesia uidentur esse permixti 
 usque in diem iudicii, quo etiam corporaliter debitas 
 separabuntur ad poenas, non esse ecclesiam deserendam tamquam 
 frumenta propter paleam uel zizania, tamquam domum 
 magnam propter uasa inhonorata. uides audis sentis capis 
 intellegis, quanto scelere propter eos, qui uobis siue recte siue

 

 

 
 
 
 cum fallimini displicent, separemini ab ecclesia quae toto orbe 
 diffunditur, cui secundum scripturas diuinas tam magnum, 
 tam firmum, tam clarum atque luculentum testimonium perhibet 
 Cyprianus.

Quamobrem attende diligenter de tota ista quaestione 
 breuem ratiocinationem meam. si recte in ecclesiam 
 recipiuntur ex haereticis uenientes, ut in eis error proprius 
 corrigatur, diuinum autem sacramentum non rescindatur, bene 
 illic uiuentibus tamquam frumentis dominicis gratulamur. si 
 autem, sicut putatis et Cyprianum uobis in hac sententia 
 fauere iactatis, non habent baptismum, certe admissi simpliciter 
 ad ecclesiam secundum eundem Cyprianum propter meritum 
 ipsius unitatis indulgentiam dei merentur nec ab ecclesiae 
 muneribus separantur. et quicumque illos secundum morem 
 anteriorem, de quo non tacuit Cyprianus, simpliciter admittunt 
 et recte ac pacifice uiuunt, inter eadem frumenta horreo destinata 
 deputantur; qui autem uel scientes contra ueritatem in 
 eis recipiendis contentiose dimicant uel prauis atque peruersis 
 moribus uiuunt, in zizaniis et palea flammis debita tolerantur. 
 propter eos tamen ecclesiam, quae per totum orbem terrarum 
 copiosis successibus dilatatur — hoc est frumenta dominica, 
 quae usque ad messem pariter crescunt uel usque ad uenti. 
 lationem pariter triturantur —, non esse deserendam imperat 
 deus, testis est Cyprianus. ac per hoc si in communione sacramentorum 
 mali maculant bonos, quando temporibus Cypriani 
 uel ante Cyprianum sine baptismo, sicut putatis, haeretici 
 suscipiebantur, ecclesiam perisse dicite et uos unde nati fueritis 
 ostendite. si autem, quod ueritas etiam per Cyprianum 
 docet, cum pro ecclesiae pace etiam cognita zizania tolerantur,

 
 
 
 frumenta non maculant, filius malus ipse se iustum 
 dicit, exitum autem suum non abluit, quia de ecclesia 
 propter malos exire non debuit.

Iterum dico, ecce ab hac inuictissima ratione 
 dissimulare non sino: si non communicantes peccatis malorum 
 propter ipsam tantum communionem sacramentorum mali perdunt 
 bonos, quando in praeteritum ex haeresi ad ecclesiam 
 uenientes sine baptismo admissi sunt, contagione sua bonos 
 utique perdiderunt. iam tunc ergo non erat ecclesia, quam 
 Cyprianus teneret praedicaret nec unde postea Donatus exiret. 
 si autem bonos contagio illa non perdidit, nec eorum quos 
 accusatis contagio christianum orbem perdere potuit. nolite 
 calumniari separati et ad ecclesiam redite correcti. Caecilianum 
 et socios eius, contra quos tunc Secundus Tigisitanus contraxit 
 condiditque concilium, necesse tibi est accusare, mihi non 
 est necesse defendere. accusa eos quantis uiribus potes. si 
 innocentes fuerunt, nihil eis tamquam frumentis oberit uentositas 
 tua; si nocentes fuerunt, non debuerunt propter illa zizania 
 frumenta deseri, quibus nihil offuerunt. accusa quantum 
 potes. uinco si non probas, uinco si probas; uinco, inquam, 
 si non probas iudice te ipso, uinco si probas teste Cypriano. 
 quid eos uis fuisse? si innocentes, cur frumentis dominicis, 
 cum sitis zizania, calumniamini? si nocentes, cur a frumentis 
 dominicis propter zizania separamini? exstat ecclesia cunctis 
 clara atque conspicua, quippe ciuitas quae abscondi non potest 
 super montem constituta, per quam dominatur Christus a mari 
 usque ad mare et a flumine usque ad terminos orbis terrae,

 

 
 
 
 tamquam semen Abrahae, multiplicatum sicut stellae caeli et 
 sicut arena maris, in quo benedicuntur omnes gentes. hanc 
 etiam beatus Cyprianus ita commendat, ut eam dicat domini 
 luce perfusam radios suos per orbem terrarum porrigere, ramos 
 suos per uniuersam terram copia ubertatis extendere. haec 
 aut in frumentis suis non accusaretur aut propter zizania non 
 desereretur. unum horum uobis etiam uos ipsi respondete, 
 alterum Cypriani monitis discite. ipsius enim uerba sunt adtestantis 
 et dicentis: nam etsi uidentur in ecclesia esse 
 zizania, non tamen inpediri debet aut fides aut 
 caritas nostra, ut quoniam zizania esse in ecclesia 
 cernimus ipsi de ecclesia recedamus.

Uos contagione malorum Afrorum ecclesiam 
 perisse dicitis de orbe terrarum et in parte Donati eius reliquias 
 remansisse tamquam in frumentis a zizaniis et palea 
 separatis, contra Cyprianum apertissime sentientes, qui dicit 
 nec malorum permixtione bonos perire in ecclesia nec eosdem 
 malos posse ante tempus iudicii diuini a bonorum permixtione 
 separari. uos itaque secundum uestrum errorem uel potius 
 furorem accusare cogimini non solum Caecilianum et ordinatores 
 eius, uerum etiam illas ecclesias, quas in scripturis 
 apostolicis et canonicis pariter legimus, non solum Romanorum, 
 quo ex Africa ordinare paucis uestris soletis episcopum, uerum 
 etiam Corinthiorum, Galatarum, Ephesiorum, Thessalonicensium, 
 Colossensium, Philippensium, ad quas apertissime scribit apostolus 
 Paulus, Hierosolymitanam, quam primus apostolus

 

 
 
 
 Iacobus episcopatu suo rexit, Antiochensem, ubi primo appellati 
 sunt discipuli christiani, Smyrnensem, Tbyatirenaem, Sardensem, 
 Pergamensem, Philadelfensem, Laodicensem, ad quas est Apocalypsis 
 apostoli Iohannis, tot alias ecclesias Ponti, Cappadociae, 
 Asiae, Bithyniae, ad quas scribit apostolus Petrus, et 
 quidquid aliud se Paulus ab Hierusalem usque ad Illyricum 
 euangelio repleuisse testatur, ut taceam de aliis tam latis 
 atque inmensis terrarum partibus, in quas ex his apostolicis 
 laboribus et plantationibus porrecta creuit et crescit. ecclesia. 
 istas certe ecclesiae, quas ex litteris diuinis atque canonicis 
 nominaui, tam longe ab Africa constitutas, tamquam perierint 
 ex peccatis Afrorum accusare cogimini, ne corrigatis errorem, 
 qui uos ad tantum scelus nefaria dissensione conpellit.

Nos autem ut istum errorem uestrum facilius conuincamus, 
 nec ipsos Afros, quorum falsa crimina in ceteras etiam 
 gentes perfundere audetis, nec ipsos, inquam, defendere cogimur. 
 habent enim cum illis transmarinis ecclesiis societatem 
 regni, si innocentes fuerunt, si autem nocentes, tamquam zizania 
 frumentis nec in Africa obesse potuerunt eis, qui se propter 
 illos etiam cognitos ab unitate ecclesiae separare noluerunt. 
 ut enim omittam, quam multi eos crediderint innocentes, 
 quibus facinus eorum, etiamsi aliquod fuit, tamen demonstrari 
 non potuit — et utique istos nec uos potestis dicere peccatis 
 alienis incognitis potuisse maculari —, sed ut hos, inquam, 
 omittam, ipsi, qui eos nocentes uel nouerant uel putabant, 
 quamuis in Africanis ecclesiis constituti, cum uiderent eos

 

 
 
 
 apud ecclesias transmarinas non potuisse conuinci nec crimina 
 eorum longe lateque diffusis membris ecclesiae demonstrari. 
 si se uellent propter illos, quos malos nouerant, a communione 
 tot gentium, quibus eos ostendere non ualebant, uelut pestiferae 
 contagionis timore separare, teneret eos non ego, non tu, non 
 Donatus, non Caecilianus, sed ipse quem nominare ausus es . _ 
 Cyprianus et diceret ea uerba, quae scripsit ad Maximum:

Si uidentur in ecclesia esse zizania, 
 non tamen inpediri debet aut fides aut caritas 
 nostra, ut quoniam zizania esse in ecclesia cernimusipside 
 ecclesia recedamus. nobis tantummodo 
 laborandum est ut frumentum esse possimus, ut 
 cum coeperit frumentum dominicis horreis condi. 
 fructum pro opere nostro et labore capiamus. apostolus 
 in epistula sua dicit: (in domo autem magna 
 non solum uasa sunt aurea etargentea, sed et lignea 
 et fictilia. et quaedam quidem honorata, quaedam 
 inhonorata.\' nos operam demus et quantum possumus 
 laboremus, ut uas aureum et argenteum simus. 
 ceterum fictilia uasa confringere domino soli concessum 
 est cui et uirga ferrea data est. esse non 
 potest maior domino suo seruus nec quisquam 
 sibi quod soli filio pater tribuit uindicare, ut se 
 putet aut ad aream uentilandam et purgandam palam 
 uel uentilabrum iam ferre posse aut a frumento 
 uniuersa zizania humano iudicio separare.

 

 
 
 
 superba est ista obstinatio et sacrilega praesumptio 
 quam sibi furor prauus adsumit. et dum sibi 
 semper quidam plus quam mitis iustitia deposcit 
 adsumunt, de ecclesia pereunt, et dum se insolenter 
 extollunt, ipso suo tumore caecati ueritatis 
 lumen amittunt. his Cypriani uerbis deum timentes in ecclesia 
 tenerentur, qui uellent ab ea separari propter cognitos 
 malos, quibus uerbis uos damnamini, qui separati accusatis et 
 bonos. his uerbis Cyprianus et nos tenet in domo dei cuius 
 decorem dilexit, etiamsi, quod numquam facere potuistis, a 
 uobis accusatos et demonstratos traditores et quoslibet alios 
 malos nosse possimus, ne illam propter uasa facta in contumeliam 
 deseramus. his uerbis etiam uos in catholicam pacem 
 correctos pacificus introducat, ne quibuslibet peccatis alienis 
 seu ueris seu falsis offensi contra ecclesiam Christi in toto 
 mundo scripturis fructificantem atque crescentem mala tanta 
 iactetis, ne propter zizania triticum accusetis, ne propter paleam 
 frumenta deseratis, ne propter uasa inhonorata extra 
 domum magnam remaneatis.

Ecce quantum nos abs te commemoratus beatus Cyprianus 
 adiuuit, cui de baptismo repetendo si quid aliter sapuit, 
 pro tantis meritis flagrantissimae caritatis corrigendum procul 
 dubio dominus reuelauit, quia in ea uite permansit tamquam 
 sarmentum tanto fructu pacis et dilectionis opulentum, ut 
 etiam, si quid in eo purgandum repperiretur, si nulla re alia, 
 certe falce martyrii purgaretur. quamquam itaque ad errorem 
 uestrum conuincendum et si uolueritis corrigendum satis superque 
 potuerint ista sufficere, tamen, ne quisquam arbitretur aliquid 
 te in epistula posuisse, quod refellere non ualerem aut 
 in quo te nostris contra Petilianum litteris nihil idoneum

 

 
 
 
 respondisse demonstrare non possem, sequenti uolumine cetera 
 uideamus.

Si tardorum ingenia mihi curanda non essent, qui intellegere 
 nequeunt me duobus uoluminibus superioribus ad totam 
 causam, quae tua, frater Cresconi, epistula continetur, multis 
 modis ita respondisse, ut etiam illa, quae ibi restant, iam soluta 
 atque frustrata sint, iam debuit a me huic operi finis inponi. 
 sed quia multi sunt, quibus seruire nos conuenit, qui omnia 
 depulsa esse non putant, nisi locis suis etiam singula pertractentur, 
 residua sermonis tui breuiter ex ordine refellenda 
 percurram.

Quidquid de Cypriani uenerabilis martyris et de quorundam 
 orientalium litteris inserendum putasti, quod eis placuerit 
 apud haereticos et schismaticos datum inprobare baptismi 
 sacramentum, nihil impedit causam nostram, si eam ecclesiam 
 retinemus quam non deseruit Cyprianus, etiam cum multi 
 eius collegae in hanc sententiam consentire noluissent. nam 
 et in ipso concilio dixit: neminem iudicantes nec a iure communionis 
 aliquem si diuersum senserit amouentes 
 et eandem epistulam ad Iubaianum ita conclusit:
 
 Haec tibi, carissime, pro nostra mediocritate

 

 
 
 
 respondimus nemini praescribentes aut praeiudicantes 
 quominus unusquisque episcoporum quod 
 putat faciat, habens arbitrii sui liberam potestatem 
 et cetera. in his ergo nos interim deputa, quibus illud 
 non potuit persuadere Cyprianus, a quibus tamen etiam in 
 hac re diuersa sentientibus communionem suam minime separauit. 
 maiores autem uestri, quibus tale testimonium perhibuisti, 
 quod ab orientalium propterea communione discreti sunt, quia 
 illi suum iudicium resciderunt, quo eis placuerat de ista 
 baptismi quaestione Cypriano atque illi Africano concilio consentiri 
 oportere, contra Cyprianum fecerunt. debuerunt enim 
 cum collegis suis etiam in hac quaestione diuersa sentientibus 
 tenere communionis unitatem, quod in suis litteris fecisse legimus 
 Cyprianum. respondent ideo eum sic loqui uoluisse, ne 
 fortasse excommunicationis timore deterriti non auderent libere 
 dicere quod sentirent, non quia cum eis esset in communione 
 mansurus, si diuersa sensissent; ubi aperte dicunt Cyprianum 
 esse mentitum. si enim dicebat: neminem iudicantes nec 
 a iure communionis aliquem si diuersa senserit 
 amouentes, quod eum dixisse conscripta indicant gesta concilii, 
 et tamen, si quisquam eorum, quibus ea dicebat, diuersum 
 sentire se ostenderet, non cum eo fuerat sacramenta 
 Christi communicaturus, procul dubio mentiebatur, qui talia 
 dolose, non ueraciter promittebat, quodque est in eo mendacio 
 deterius, simplicitatem fratrum duplici corde fallebat, cum 
 praesertim et scriberentur quae dicebantur. nam quicumque ab 
 illo concilio diuersum sensisset, quo posset ab eis ore

 

 
 
 
 damnari uel excommunicari, cum eiusdem concilii pro se principium 
 recitaret? quis ergo de Cypriano tolerabilius sentit, utrum 
 nos. qui eum dicimus in obscura de baptismo quaestione 
 hominem falli potuisse, an uos, qui eum dicitis in promittenda 
 christiana communione episcopum fallere uoluisse non unum 
 aliquem fratrum, sed uniuersam episcopalem societatem? quod 
 si et uobis de illo credere nefas est, uestri maiores contra 
 eius sententiam fecerunt, qui se ab orientalium communione, 
 quod de hac re diuersa senserint, diuiserunt.

Proinde si omnino iam credendum sit quinquaginta 
 episcopis orientalium id esse uisum, quod septuaginta Afris 
 uel aliquanto etiam pluribus contra tot milia episcoporum, 
 quibus hic error in toto orbe displicuit, cur nou potius etiam 
 ipsos paucos orientales suum iudicium correxisse dicamus, 
 non, ut tu loqueris, rescidisse? sicut enim laudabile est a 
 uera sententia non moueri, ita culpabile est persistere in falsa, 
 quam numquam tenere prima laus est, secunda mutare, ut 
 aut ex initio uera permaneat aut mutata falsa uera succedat. 
 neque nunc ad nostram pertinet quaestionem, quale sit quod 
 pars christiani orbis maxima cum orientalibus sensit. si enim 
 hoc uerum, si hoc tenendum atque seruandum est, quod de 
 baptismo tenemus atque seruamus, duo mala uestra nobis 
 obicimus, unum quod erratis in baptismi quaestione, alterum 
 quod uos ab eis, qui de hac re uerum sentiunt, separatis. si 
 autem, ut secundum uos loquar, hoc est in ea quaestione 
 uerum quod ipsi sentitis, illo certe crimine maculamini, quod 
 ab ecclesia recessistis, propter cuius pacem, sicut Cyprianus 
 et fecit et monuit, etiam diuersa sentientes ferre debuistis.

Tunc exclamas, quod ego dixerim: \'nihil inter fideles

 

 
 
 
 perfidosque discernas, idem tibi pius atque impius uideatur\'. 
 quod ego non dixi, sed plane illud dixi, unde tu, quasi hoc 
 dicerem, exclamare uoluisti et dicere quod non dixi: siue, 
 inquam, a fideli siue a perfido dispensatore sacramentum 
 quisque percipiat. in qua sententia non nihil 
 inter fidelem perfidumque discreui nec iussi, ut idem cuique 
 pius atque impius uideatur, sed idem sacramentum pium et 
 impium posse habere, quod nec tu negas, qui saltem post 
 impios occultos baptizandum non esse concedis. proinde sine 
 causa coniungis et dicis: nihil prodest bonis moribus uiuere, 
 quia, quidquid iusto licet, potest et iniustus implere, quia et 
 falsum est et a me dictum non est. boni quippe mores uitam 
 bonorum malorumque discernunt et ad diuersa perducunt nec, 
 quidquid iusto licet, potest et iniustus implere, quia iustus 
 implet legem Christi per dilectionem, unde iniustus alienus 
 est, potest tamen aliquid quod et iustus implere, ut et ipse 
 baptizet, si nihil aliud, certe cum latet, sicut etiam illi possunt 
 dei mandata praedicare sicut iusti, sed non secundum ea 
 uiuere sicut iusti, de qualibus dictum est: quae dicunt 
 facite, quae autem faciunt facere nolite.

Sed fac iniustum non latentem et nonnullis cognitum 
 bonis per aliquam seditionem factionemue de ecclesia non 
 posse separari. audi Cyprianum, tolera zizania, esto frumentum. 
 quam tibi bene sonare uisa sunt, quae in una re uarie repetisti: 
 quid hoc praecepto, inquis, dici inifju-ius potest: purificet 
 alium maculosus, abluat sordidus, emundet inmundus, 
 det infidelis fidem, criminosus faciat innocentem ? breuiter 
 respondeo: nec maculosus nec sordidus nec inmundus nec

 

 
 
 
 infidelis nec criminosus est Christus, qui dilexit ecclesiam et se 
 ipsum tradidit pro ea, mundans eam lauacro aquae in uerbo, 
 faciens nos certos de bonis suis, ne malis uitiaremur alienis. 
 nam ecce cum minister iniquus occultus est, a quo tamen 
 datum baptismum non rescindis, nonne omnia tibi uerba tua 
 ista replicari possunt, quia et purificat maculosus et abluit 
 sordidus et emundat inmundus et dat infidelis fidem et criminosus 
 efficit innocentem? non, inquis, ipse, sed fama eius 
 bona quamuis inanis et falsa . hinc non uis ut ego exclamem: 
 o scelus, o portentum, non, sicut ait quidam, in ultimas 
 terras exportandum, sed potius extra omne caelum et 
 omnes terras, si fieri posset, abigendum. non te ipsum dico, 
 quem correctum uolo, sed hunc errorem, a quo te corrigi cupio. 
 itane ad mundandum hominem, quando boni ministri defuerit 
 uera uita, tunc mali ministri falsa sufficit fama, quae hoc 
 efficiat, quod efficeret bona uita, ut (ad) hominem sanctificandum, 
 quando ministri latet iniquitas, ministra deo militet 
 falsitas? hoc totum ideo, ne dicatis quod dicimus: siue a fideli 
 siue a perfido dispensatore sacramentum quisque percipiat, non 
 sanctificat nisi deus.

Deinde commemoras uerba mea, quod dixerim: semper 
 Christus det fidem, Christus sit origo christiani, 
 in Christo radicem christianus infigat, Christus 
 christiani sit caput. dixi plane et dico nec tu omnino 
 respondere potuisti. uideris enim quasi subcubuisse tanto ponderi 
 ueritatis, cum subiecisti: hoc et nos suademus, hoc uolumus 
 . 
 
 Deinde rursus subponis hominem, in quo spem constituat 
 accepturus: sed quaerimus, inquis, per quem hoc melius 

 

 
 
 
 fiat . et quia sine ministro nec nos dicimus posse hominem 
 baptizari, quaeris a me, utrumne melius iniustus sit minister 
 an iustus. ubi respondeo ad hoc esse melius, ut iustus minister 
 sit, quo infirmitas hominis, cui sine exemplo laboriosum 
 est et difficile quod imperat deus, imitatione boni ministri ad 
 uitam bonam facilius erigatur; unde dicit apostolus Paulus: 
 imitatores mei estote, sicut et ego Christi. ad hominem 
 uero baptizandum et sanctificandum si tanto est melius 
 quod accipitur, quanto est melior per quem traditur, tanta est 
 in accipientibus baptismorum uarietas, quanta in ministris diuersitas 
 meritorum. si enim, quod sine controuersia creditur, 
 melior erat Paulus quam Apollo, meliorem baptismum dedit 
 secundum istam uestram uanam peruersamque sententiam, et 
 si meliorem baptismum dedit, profecto eis, quos a se non 
 baptizatos gratulatur, inuidit. porro si inter bonos ministros, 
 cum sit alius alio melior, non est melior baptismus qui per 
 meliorem datur, nullo modo est malus qui etiam per malum 
 datur, quando idem baptismus datur. et ideo per ministros 
 dispares dei munus aequale est, quia non illorum, sed eius est. 
 
 Non ergo, sicut inaniter inueheris, nihil inter fidelem 
 perfidumque discernimus, sed discernimus humana merita, non 
 sacramenta diuina, quae tu quoque ui ueritatis adductus et 
 haereticae contentionis oblitus nobis et nobis non alia, sed 
 una eademque esse dixisti.

Quomodo dicis: hoc et uo.s suademus et uolumus, ut 
 semper Christus det fidem, Christus sit origo christiani, in 
 Christo radicem christianu.s infigat, Christus christiani sit 
 caput, cum defendas litteras Petiliani, ubi apertissime, cum 
 baptizantis meritum commendaret quantumque ad dandum

 

 
 
 
 baptismum ualeret humana iustitia, pro suscepta causa conaretur 
 ostendere, conscientia, inquit, sancte dantis attenditur 
 quae abluat accipientis. nam qui fidem sciens a perfido sumpserit 
 non fidem percipit sed reatum ? et tamquam ei diceretur: 
 unde hoc probas?\', secutus adiunxit: omnis enim res origine 
 et radice consistit et, si caput non habeat aliquid, nihil 
 est . quid, obsecro, quia incidisti in defensionem temerariae 
 falsitatis, nebulas manifestis rebus moliris offundere? aperte 
 dicit homo originem, radicem caputque hominis regenerandi 
 per baptismum non esse posse nisi cuius ministerio baptizatur. 
 et tu dicis: hoc et nos uolumus, ut Christus sit origo et radix 
 caputque christiani, sed quaerimus per quem hoc melius fiat . 
 hoc aliud est quod dicis, aliud quod dixit Petilianus; hoc 
 quod dicis, etiamsi uerum sit, non hoc est quod ille dixit.

Proinde si hoc et tu uis, ut Christus sit origo et radix 
 et caput christiani, Petiliano resiste, non mihi, quoniam neque 
 qui plantat est aliquid neque qui rigat, sed qui incrementum 
 dat deus. quod ego ex apostolo cum in meis litteris 
 posuissem, ita tu respondere uoluisti, ut diceres: dei quidem 
 dare est incrementum, sed sicut qui plantat et rigut non nisi 
 colonus fidelis et diligens quaeritur, sic etiam in sacramento 
 baptismatis non nisi fidelis et iustissimus operarius adhibetur . 
 quasi uero, quod infidelis colonus plantauerit, propter eius infidelitatem 
 non germinet. uis seminis et fecunditas terrae caelique 
 temperies hanc efficaciam diuinitus acceperunt, ut ad 
 propagandos fructus plantatorem uel rigatorem operarium tantummodo 
 expectent, qua mente operetur, qua laboret intentione 
 non curent, utrum dominum agri fideliter diligat an sua, non

 

 
 
 
 illius lucra conquirat. adiungis etiam testimonium propheticum 
 dicens: dabo nobis pastores secundum cor meum, et 
 pascent nos pascentes cum disciplina . scio, completum 
 est: tales apostoli fuerunt, tales etiam nunc, etsi pro ecclesiae 
 latitudine perpauci, non tamen desunt. sed quid etiam per 
 Ezechielem prophetam dicatur aduersus pastores malos, debuisti 
 quaerere legere cogitare. ibi enim dicit: ego pascam, 
 non pastores.

Proinde et per pastores bonos et per pastores 
 malos cum uerbum suum sacramentumque dispensat, ipse 
 pascit, quia de se ipso ait: ut sit unus grex et unus 
 pastor. bonam est enim confidere in dominum quam 
 confidere in hominem, et: maledictus omnis qui 
 spem suam ponit in homine. quod a me in illa epistula 
 commemoratum sic te intellegere ostendis, ut ideo magis te 
 dicas iustum et fidelem, per quem hoc sacramentum celebretur, 
 inquirere, quia spem et fiduciam dei, non hominis habes, 
 dei esse autem fidem atque iustitiam, quam semper in ministris 
 eius attendis. hoc uerum dicis, quia bonorum omnium 
 nihil habemus quod non accepimus, et ideo fides et iustitia 
 nobis a deo est. sed cum dicis hanc tibi deum dare non posse, 
 nisi habeat eam homo, per quem baptizaris, spem profecto in 
 homine ponis, qui utrum sit iustitiae particeps nescis, et si 
 non est, tunc famam eius attendis et, cum falsam bonam de 
 malo latente reppereris, ad sanctificationem tibi sufficere

 

 

 

 
 
 
 credis. obsecro te, si fiduciam dei, non hominis habes et ideo 
 magis ut iustus et bonus et fidelis sit, per quem hoc sacramentum 
 celebretur, inquiris, quia dei est fides atque iustitia, 
 numquid dei est etiam falsitas famae, quam si habeat bonam 
 minister malus, hanc tibi dicis in tuam sanctificationem sufficere? 
 iam mallem in hominem confideres, unde te uebementissime 
 prohibebam, quam in famae ipsius falsitatem. homo 
 enim, qualiscumque sit, quantum ad id quod homo est attinet, 
 dei creatura est, nulla uero falsitas dei creatura est. porro si 
 maledictus est qui spem suam ponit in homine, quanto magis 
 qui spem suam ponit in falsitate opinionis humanae, ut in 
 illud aliud incidat quod scriptum est: qui fidit in falsis 
 hic pascit uentos, id est fit esca spiritibus malis!

Si dat?n, inquis, a quocumque et quomodocumque 
 baptisma rescindi non debet, cur post Iohannem apostoli baptizauerunt 
 ? quanto uehementius ita proponitur:\'si post Iohannem 
 apostoli baptizauerunt, cur non etiam post quemlibet sanctum 
 baptizat uel melior uel aequalis?\', ut uel hinc intellegere cogaris 
 ad istam quaestionem non pertinere baptismum Iohannis! et 
 Iudaeis, inquis, a Moyse baptizatis Petrus dixit: paenitemini, 
 et baptizetur unusquisque uestrum in nomine Iesu 
 Christi . si propterea iam baptizati erant Iudaei, quia Moyses 
 per Mare Rubrum ante tam longum tempus parentes eorum 
 baptizauerat, qui de christianis baptizatis nascuntur sine causa 
 hodie baptizantur; et tamen dicis ista et scribis ista, audiris 
 et legeris et putaris respondere litteris nostris, quasi hoc sit 
 respondere potuisse, quod est tacere noluisse.

Nec illud, quod praetereundum putasti, refellisti 
 principio huius epistulae, sicut tibi uideris, quod a me dictum 
 est: si errabant illi, qui uolebant esse Pauli, quae 
 tandem spes eorum est, qui uoluerunt esse Donati? 
 quis enim non uideat hinc esse istam diuisionem factam, hinc 
 hodieque in hac peste persistere, dum in hominis iustitia spes 
 ponitur, ut tunc sit acceptabilis baptismus Christi, si ab homine 
 iusto quisque tinguatur? contra quem errorem aduersus eos, 
 qui iam schismata propter diuersa merita hominum facere 
 coeperant, clamat ipse Paulus: gratias ago deo quod 
 neminem uestrum baptizaui, ne quis dicat quia in 
 nomine meo baptizaui, quid aliud insinuans nisi baptisma 
 Christi non esse nisi eius, in cuius nomine datur, et ideo 
 non fieri melius, cum per meliorem datur, nec deterius per 
 deteriorem.

Frustra itaque deinceps exultas et dicis: sequitur, ut 
 omnia illa, quae n sancto Petiliano seu cuiuslibet sermo est 
 scripta sunt, recte dicta concludam . ipsa enim uerba, quae 
 uelut recte dicta concludis, non se recte dicta conuincunt, quia 
 nec conscientia sancte dantis attenditur quae abluat accipientis, 
 cum maculosa dantis occulta est. ibi uictus cum ueritati 
 adquiescere debuisses, ad falsam eius famam tamquam ad 
 deceptum mendacio infelicem iudicem prouocasti, quia neque 
 adtenditur conscientia, quando fama eius attenditur, et tam 
 non potest falsa cuiusquam fama quam nec mala uita quisque 
 mundari, et nemo fidem christianam sumit ab homine nec 
 perfido nec fideli, sed ab illo, de quo scriptum est: fide

 

 

 
 
 
 mundans corda eorum. qui si per fidelem audit quid 
 credendum sit, eum quidem imitatur, non tamen ab eo iustificatur. 
 nam si minister iustificat impium, consequens est, ut 
 etiam in ministrum recte credatur; apostolica quippe clara et 
 certa sententia est: credenti in eum qui iustificat impium 
 deputatur fides eius ad iustitiam. proinde si 
 minister non audet dicere: \'crede in me\\ non audeat dicere: 
 iustificaris a me).

Iam uero quod sequitur: omnis res origine et radice 
 consistit et, si caput non habeat aliquid, nihil est, si origo 
 et radix et caput baptizati baptizans minister est, Christus non 
 est; si Christus est. ille non est denique cum minister occultus 
 est malus, quae origo, quae radix, quod caput est baptizati? 
 an falsa eius fama? hoc quidem Cresconius dicit, sed 
 ueritas contradicit. ergo si tunc origo et radix et caput Christus 
 est, ipse est etiam quando minister est bonus, ne, quod absurdissimum 
 est, melior sit condicio baptizati per occultum malum, 
 quando Christus est caput, quam baptizati per manifestum 
 bonum, si tunc minister est caput. hoc et de bono semine 
 dixerim; sequitur enim: nec quicquam bene regenerat, nisi 
 bono semine regeneretur .

Quae uero sequuntur ex epistula Petiliani abs te posita, 
 ubi ait: quae C\'urn ita sint, fratres, quae potest esse peruersitas, 
 ut qui suis criminibus reus est alium faciat innocentem, 
 cum scriptum sit: arbor bona bonos fructus facit. 
 et arbor mala malos fructus facit. numquid colligunt 
 de. spinis "\'lias? et iterum: omnis homo bonus de the- 

 

 
 
 
 sauro cordis sui producit bona, et malus homo de thesauro 
 cordis sui profert mala, satis aperteque conuincunt 
 Petilianum haec omnia non retulisse nisi ad hominem, per 
 quem baptismus ministratur, ut ipse intellegatur, si innocens 
 est, facere innocentem quem baptizat, ipse sit bona arbor, 
 cuius fructus sit qui baptizatur, ipse bonus homo, de cuius 
 cordis thesauro procedit sanctificatio baptizati. ac per hoc cum 
 iste occultus est malus, dic mihi, a quo fit ille innocens, dic 
 mihi, cuius erit arboris fructus, dic mihi, de cuius cordis 
 thesauro sanctificabitur baptizatus? aut si tunc effectorem 
 innocentiae suae, tunc arborem, de qua fructus bonus nascatur, 
 non hominem ministrum baptismi meretur habere, sed Christum, 
 felicius incidit in ministrum latentem malum quam si inci-\' 
 disset in manifestum bonum. quod si absurdissime atque insanissime 
 dicitur, Christi fructus est, qui eius baptismo sanctificatur, 
 cuiuslibet ministri opere baptizetur. nisi forte ad 
 consilium tuum recursurus est, quando incurrit in ministri 
 conscientiam maculosam et occultam, ut ei de qua nascatur 
 arborem ostendas falso bonam mali hominis famam, cuius 
 radicem si quaesieris, inuenies fallentis astutiam, de qua si 
 potest nasci fructus bonus, quod absit, mentitus est Christus, 
 qui dixit: non potest arbor mala bonos fructus facere. 
 sed quia uerum dixit Christus, habeat homo bonus tamquam 
 bona arbor bonum fructum opus bonum, sicut homo malus 
 tamquam mala arbor malum fructum opus malum; qui autem 
 baptizatur, non de cuiusquam hominis, sed de spiritu Christi 
 nascatur, si uult esse fructus, qui uento non corrumpatur et 
 arbor, quae non eradicetur. quae cum ita sint, cum tu dixeris: 
 ergo sequitur, ut omnia illa, quae a sancto Petiliano seu 

 

 
 
 
 cuiuslibet sermo est scripta sunt, recte dicta concludam, puto 
 quia ego potius illa omnia non recte dicta concludo.

Iam nunc uideamus quod deinde in epistula tua 
 contexuisti, quomodo te Optati causam et Maximianistaram, 
 quin immo, ut abs te doctior fiam, Maximianensium uestri 
 docuerunt. et de Optato quidem, de quo nihil conscriptum 
 ualeo recitare, quodlibet sentias facile cedo. unum illud scio: 
 si uera sunt, quae de illo ut non dicam ostendebantur, certe 
 tamen dicebantur, nec ipse erat bonus nec famam habebat 
 bonam. unde quicumque per eum baptizati sunt, nec conscientia 
 eius secundum Petilianum nec fama eius secundum te 
 ablui potuerunt. si autem falsa mala eius, sicut saepe adsolet, 
 inuida fama iactauit, uide quam recte non facile credamus, 
 quod numquam nobis de traditoribus quos accusatis probare 
 potuistis, quia solet etiam de bonis mala fama mentiri. si ergo 
 non illorum innocentia, non denique, quod uerum atque firmum 
 est, dei gratia et nostra conscientia ratum nobis baptismum 
 facit, faciat saltem sententia tua.

Tu enim, cum de Optato loquereris, dixisti: ego 
 quidem Optatum nec absoluo nec damno . si hoc ego, immo 
 non tantum ego, sed omnis Africana catholica ecclesia, quanto 
 magis etiam transmarina tam longe lateque diffusa de Caeciliano 
 et eius ordinatoribus dicat: (ego illos nec absoluo nec 
 damno), parumne putas esse illis, quos hi baptizauerant, quorum 
 nemo umquam Caecilianum uidit, quod de Optato sufficere 
 credis eis, quos ille etiam suis manibus baptizauit? an quia 
 de Caeciliano parentum uestrorum concilium recitatis, de Optato 
 autem nullum recitatur a nobis, ideo putas nulli nostrum 
 licere dicere: (ego Caecilianum nec absoluo nec damno\\ quod 
 tibi licuit de Optato? sed factum est pro Caeciliano posterius

 

 
 
 
 iudicium transmarinum, uestris apud Constantinum imperatorem 
 ut fieret instantibus. aut si ecclesiastica iudicia, quae prius 
 facta fuerint, iam conuelli non possunt, quid de Primiano facturi 
 estis uestro episcopo Carthaginiensi, contra quem primo 
 centum, plures utique quam de Caeciliano, iudicauerunt eique 
 abrogato episcopatu Maximianum pro illo constituerunt? nonne 
 Primianus posteriore iudicio nititur, quod pro illo factum est 
 in oppido Bagaiensi, secundum quod iudicium non uult de 
 se dubitari, sed ab omnibus uobis se extorquet absolui? unde 
 et nos secundum posterius de Caeciliano iudicium prorsus 
 eum incunctanter absoluimus. sufficit tamen ad causam, si 
 hoc de illo dicamus, quod tu de Optato dixisti: (nos Caecilianum 
 nec absoluimus nec damnamus\'. uiderint illi seu uestri 
 seu nostri, quemadmodum de illo iudicauerint, ipsi suarum 
 sententiarum rationem reddant, ipsi portent seu mali seu boni 
 sui operis sarcinam: nobis de alienis factis saltem dubitare 
 permittite, ne cogamur in nobis ea sacramenta damnare, de 
 quibus non licet dubitare. sed iam dixi, senti de Optato quod uis; 
 neque enim est, unde conuincamus eum, qui non apud acta 
 commisit, quae tamen ita commisit, ut inter Gildonis satellites 
 praecipuus haberetur teneretur moreretur. numquid etiam de 
 Feliciano et Praetextato sociis Maximiani, quos trecenti et 
 decem episcopi uestri cum ceteris similiter nominatim expressis 
 una eademque sententia Bagaitani concilii damnauerunt eosdemque 
 non post paruum tempus cum omnibus quos damnati 
 baptizauerunt, sicut fuerunt, episcopos susceperunt, quodlibet 
 nobis garrire permittitur?

Quocirca quaecumque in nos siue in nostros 
 quasi parcendo et praetereundo dixisti sine nominibus, sine 
 testibus, sine ullis omnino documentis, partim culpando quae 
 culpanda non sunt, partim quae culpanda sunt non probando. 
 superuacaneum est uelle purgare. istos, istos iterum attende, 
 Felicianum Mustitanum et Praetextatum Assuritanum aliquanto 
 diligentius intuere, quorum totam causam suo loco ita, si dominus 
 permiserit, explicabo, ut etiam si nimius hostis ueritatis 
 esse uolueris, uestrorum mendacium defendere uel negare non 
 possis. sed nunc interim secundum hoc mihi placet agere quod 
 tibi dixerunt; nondum discutio quam (non) uerum dixerint. 
 nondum ostendo quam mira inpudentiae caecitate mentiti sint. 
 certe cum de his, quos Maximianistas appellaui, et damnatis 
 uestrorum concilio et receptis in epistula mea perlegeres, sicut 
 scribis, ualde permotus es, quippe cum adhuc — uerbis enim 
 tuis utar — quid haberet ueritas ignorares. denique statim. 
 sicut narras, ex uestris episcopis diligentius inquisisti atque 
 ipsis docentibus et decretum concilii et sententiam in eos qui 
 damnati sunt dictam et rei totius ordinem cognouisti, et quia 
 et me quid gestum sit ignorare credebas, quid ueritas haberet 
 hortatus ut discerem, ita deinceps cuncta narrasti. uide quia 
 in hac causa uerba ipsa tua pono ex epistula tua; sunt enim 
 mihi pernecessaria.

cum quam plurimos, inquis, episcopos error sibi 
 Marimiani sociare contenderet, contracto a nostris concilio 

 

 
 
 
 in eos omnes, qui in eius schismate perstitissent, prolata sententia 
 est, quam tn quoque te legisse testaris. quae cum sententia 
 consensu omnium firmaretur. placuit tamen, inquis, 
 decreto concilii dilationem temporis dari, intra quod si qui 
 corrigi uoluisset innocens haberetur. sic factum tu . inquis, 
 ut non solum duo) illi quos memoras, sed etiam multi alii 
 purgati atque innocentes se ecclesiae reddidissent, quorum 
 ideo baptisma rescindi non debuit, quia intra diem praestitutum 
 restituti peremptoria sententia non tenerentur nec, cum 
 baptharen-t, fuerant ab ecclesia separati, quippe necdum tratt.s- 
 (leti temporis definita meta disiuncti. III autem, qui etiam 
 post praedictum diem cum Maximiano pertinaciter perstiterunt, 
 sententia damnationis retenti simul et lxiptisma (.t 
 ecclesiam perdiderunt . haec uerba tua certe, mi Cresconi, 
 cognoscis ex epistulae tuae contextione expressa.

Proinde quaero abs te, si nondum fuerant ab 
 ecclesia separati, quomodo in eos omnes, qui in Maximiani 
 schismate perstitissent, prolata sententia est, quae cum consensu 
 omnium firmaretur, placuit tamen decreto concilii dilationem 
 temporis dari, intra quod si qui corrigi uoluisset innocens haberetur? 
 quibus uerbis ostendis eorum, qui in Maximiani schismate 
 perstitissent, si quis intra dilationem temporis corrigi uoluisset, 
 innocens haberetur. corrigeretur ergo, si quia corrigi uoluisset, 
 ab illo schismate, in quo cum Maximiano perstiterat. proinde 
 antequam corrigeretur, in schismate erat in quo perstiterat, 
 quamuis in eo, quia intra placitum tempus correctus est, non 
 pertinaciter perstitisset. nam et posterioribus uerbis paulo post 
 ita distinguis: hi autem, qui etiam post pracdictum diem cum 

 

 
 
 
 Maximiano perstiterunt perstiterunt, sententia damnationis 
 retenti simul et baptisma et ecclesiam perdiderunt . dicens 
 utique \'pertinaciter perstiterunt) ostendis etiam illos qui correcti 
 sunt perstitisse, sed non pertinaciter; in quos simul omnes 
 prolata est illa sententia, qua consensu omnium confirmata 
 placuisse tamen dicis decreto concilii dilationem illam temporis 
 dari. quomodo igitur in ecclesia erant, qui, antequam 
 corrigerentur, in schismate cum Maximiano perstabant? quodsi 
 in ecclesia non erant, quia in schismate erant, quomodo baptizabant? 
 deinde quomodo factum est, sicut dicis, ut non solum 
 illi quos memoraui, sed etiam multi alii purgati atque innocentes 
 se ecclesiae reddidissent, si ab ecclesia non erant separati? 
 cui se reddiderunt unde non recesserunt? aut si recesserant, 
 dic, quaeso, antequam se ecclesiae reddidissent, quo 
 iure baptizauerunt ? quorum ideo, inquis, baptisma rescindi 
 non debuit, quia intra diem praestitutum restituti peremptoria 
 sententia non tenerentur . restituti quo? euigila, obsecro: 
 dic nobis, quo restituti. profecto dicturus es: (in ecclesiam\', cui 
 se illos reddidisse dixisti. quisquamne restituitur in ecclesiam 
 qui non fuerit ab ecclesia separatus? quisquamne ab ecclesia 
 non separatus quamlibet paucos dies persistit in schismate? 
 quisquamne ab ecclesia non separatus se post tempus quamlibet 
 paruum reddit ecclesiae?

Arbitror te, carissime, non solum uerba tua non 
 considerasse conscribenda, sed nec legisse conscripta. uerumtamen 
 quid faceres, cui necessitas in hoc opere ingerebatur

 

 
 
 
 in Maximianum ac socios eius non propriam dicere, sed ab 
 aliis dictam, quomodo posses, defensare sententiam? nam etsi 
 tu non utereris his uerbis, idem ipsum decretum concilii 
 Bagaiensis recitarem, ubi scriptum est: eos autem, quos 
 sacrilegi surculi non polluere plantaria, hoc est 
 qui a Maximiani capite proprias manus uerecundo 
 fidei pudore retraxerunt, ad matrem ecclesiam 
 redire permisimus.

Proinde etsi talia tua uerba non repperirem, hic 
 certe dicerem, hic pro ueritate clamarem: quomodo ad matrem 
 ecclesiam redire permittuntur, qui ab ecclesia matre non recesserunt? 
 aut si recesserunt, quo iure, antequam redirent, baptizare 
 potuerunt, nisi quia in causa reserciendi huius schismatis 
 obliti estis propriae uanitatis, qua post episcopos ab ipsis 
 apostolorum sedibus inconcussam seriem usque in haec tempora 
 perducentes non unum hominem, non unam domum, non unam 
 ciuitatem, non unam gentem, sed orbem terrarum rebaptizandum 
 esse censetis? aut certe quia huius facti honor semper 
 etiam facientium corda concussit, tot populis ad uestram 
 communionem a Maximiani communione redeuntibus tam multos 
 quidem libuit reparare, sed puduit tam multos rebaptizare. 
 quod tamen quibuslibet detestantibus et exhorrentibus propter 
 salutem hominum faceretis, quae quanto plurium fuerat tanto 
 minus utique contemnenda erat, si hoc umquam contuitu ueritatis 
 et non praeiudicio faceretis erroris. uides certe in hoc 
 Maximianensium ad uestram communionem reditu pate factum 
 uera esse, quae de baptismo dicuntur a nobis. nam si ullus 
 est in hominibus intellectus uel dicendi aliquid uel audiendi,

 

 
 
 
 qui, antequam redeat ad ecclesiam, baptizat, profecto extra ecclesiam 
 baptizat, et tamen rescindendus baptismus non est, sicut 
 nec in illis rescissus a uobis est. quo non mutato nec in suo 
 nec in cuiusquam alterius, sed in patris et filii et spiritus 
 sancti nomine quisque baptizat. deinde praeter baptismi sacramentum, 
 quod uel ad poenam peruersi uel ad salutem recti 
 siue correcti integrum perseuerat, de ipsa correctorum expiatione 
 uel mundatione uolo aliquid dicere. meministi enim 
 quae aduersus nos dixeris, quod uenientes ad nos a uobis ex 
 haereticorum sacrilego errore sine ulla expiatione susceptos 
 habeamus. tu nobis dic modo, de schismate Maximiani redeuntes 
 ad uos, cum in suis etiam susciperentur honoribus, qua 
 tandem, quaeso, expiatione mundati sint. an illo tanto scelere 
 participato non erant tam nefaria societate maculati?

Attende quid insonet, quid increpet, quid in 
 illo praeclaro concilio fateatur ueridicum os illud episcoporum 
 tuorum: Maximianum, inquit, fidei aemulum, ueritatis 
 adulterum, ecclesiae matris inimicum, Dathae, 
 Corae et Abiron ministrum de pacis gremio sententiae 
 fulmen excussit, et quod adhuc eum dehiscens 
 terra non sorbuit, ad maius supplicium Superis 
 reseruauit. raptus enim poenam suam conpendio 
 lucrauerat funeris; usuras nunc grauioris colligit 
 faenoris, cum mortuus interest uiuis. itane tandem 
 in huius schismate, sicut ipse dixisti, persistentes, antequam 
 intra tempus dilationis, sicut tu item dixisti, se uestrae

 

 
 
 
 ecclesiae reddidissent, nullam uel paruam de huius societate maculam 
 traxerant? sed audi deinde quid sequatur, audi, inquam, 
 dictator uel dictor illius sententiae quid conectat: nec solum 
 hunc, inquit, sceleris sui mors iusta condemnat; 
 trahit etiam ad consortium criminis plurimos catena 
 sacrilegii, de quibus scriptum est: \'uenenum 
 aspidum sub labiis eorum quorum os maledictione 
 et amaritudine plenum est. ueloces pedes eorum 
 ad effundendum sanguinem. contritio et infelicita-s 
 in uiis eorum, et uiam pacis non cognouerunt.\' 
 nollemus quidem tamquam e proprii corporis iunctura 
 praecidi. sed quoniam tabescentis uulneris 
 putredo pestifera plus habet in abscisione solaminis 
 quam in remissione medicaminis, inuenta 
 est causa salubrior, ne per cuncta membra pestilens 
 inrepat uirus, ut conpendioso dolore natum decidat 
 uulnus. famosi ergo criminis reos Uictorianum 
 Carcabianensem, Marcianum Sullectinum, Beianum 
 Beianensem, Saluium Ausafensem, Theodorum Usulensem, 
 Donatum Sabratensem, Miggenem Elefantariensem, 
 Praetextatum Assuritanum, Saluium 
 Membresitanum, Ualerium Melzitanum,Felicianum 
 Mustitanum et Martialem Pertusensem, qui funesto 
 opere perditionis uas sordidum collecta faeculentia 
 glutinarunt, sed et clericosaliquando ecclesiae

 

 
 
 
 Carthaginis, qui, dum facinori intersunt, inlicito 
 incestui lenocinium praebuerunt, dei praesidentis 
 arbitrio uniuersalis concilii ore ueridico damnatos 
 esse cognoscite. quae grauiora in illos dicere potuistis, 
 quae grauiora in nos ipsos dicere soletis? sed ab hoc, 
 inquis, tam magno malo intra dilationis tempus correcti sunt . 
 uidero utrum correcti sint, quia re uera correcti essent, si ad 
 ueram ecclesiam remeassent. sed si uestra uera est, quomodo 
 expiati sint a tam inmani scelere, dicite. si enim non sunt 
 expiati, omnes uos estis secundum uestram sententiam eorum 
 scelere maculati; si autem expiati sunt, solo ipso reditu propter 
 caritatem, quae cooperit multitudinem peccatorum, expiari potuisse 
 conceditis et nos de uestris, cum correcti ad nos ueniunt, 
 inanibus calumniis accusatis. nisi forte iam quidem, sicut concilii 
 uerba indicant, et schismatis sacrilegium perpetrauerant, 
 sed ante diem concessae dilationis eodem sacrilegio nondum 
 fuerant inquinati, et ideo non putati sunt expiandi. 
 -

Hoc si ita est, quis uobis (obsistere) audeat, qui 
 tam mirabilem potestatem in homines accepistis? peccant 
 quando uolunt et inquinantur quando uultis. non obscurum 
 aliquid recitamus minusue notum atque uulgatum. illa sententia 
 est, quae tantae facundiae merito in manibus omnium. 
 in omnium ore uersatur, qui legendorum talium studiosi sunt, 
 de qua nunc saltem cernis quam uere dixerim, quod non eam 
 deberent (primo) gaudere disertam, ne postea plangerent diffamatam. 
 attende quid habeat, audi quid perstrepat.

Maximianum, inquit, fidei aemulum, ueritatis 
 adulterum, ecclesiae matris inimicum, Dathae, 
 Corae et Abiron ministrum de pacis gremio sententiae 
 fulmen excussit. cum hoc igitur si quis sacramentum 
 altaris uno die sciens communicasset, secundum iactantissimam 
 illam seueritatem uestram nonne tanto malo sic 
 pollueretur, ut par eius fieret? quid ergo fuerunt uel quid ex 
 illo facti sunt, qui non solum ad altaria cum eo accesserunt. 
 uerum etiam ipsi eum ordinatum episcopum contra Primianum 
 uestrum erectis altaribus admouerunt? sed quid ego te de 
 istis interrogem? ipsa sententia loquatur, cuius uerba sic 
 fulgent, ut, si eam uolueritis abscondere, quarumlibet latebrarum 
 tenebras suo nimio splendore perrumpat. uideamus in 
 socios Maximiani quanto sonitu damnationis insurgat.

Nec solum hunc, inquit, sceleris sui mors 
 iusta condemnat; trahit etiam ad consortium criminis 
 plurimos catena sacrilegii, de quibus scriptum 
 est: \'uenenum aspidum sub labiis eorum quorum 
 os maledictione et amaritudine plenum est. 
 ueloces pedes eorum ad effundendum sanguinem. 
 contritio et infelicitasin uiis eorum, et uiam pacis 
 non cognouerunt.\' deinde paulo post cum omnes ordinatores 
 Maximiani nominatim enumerasset, inter quos etiam isti, 
 de quibus ago, Felicianus et Praetextatus leguntur, quid fecerint, 
 ut tanta in eos digne dicenda essent, ita subiungit: qui 
 funesto, inquit, opere perditionis uas sordidum collecta 
 faeculentia glutinarunt, sic intellegi uolens, quod 
 ipsi adfuerint, ipsi Maximianum inpositis manibus ordinauerint.

 

 
 
 
 addens etiam de Carthaginis clericis: sed et clericos, inquit, 
 ecclesiae Carthaginis, qui, dum facinori intersunt, 
 inlicito incestui lenocinium praebuerunt.

Rogo te, Cresconi, numquid ullis meis uerbis 
 hoc crimen exaggero? quod si uoluissem, fortasse mihi etsi 
 non talia, tamen qualitercumque sufficientia non defuissent. 
 quaero igitur abs te, antequam isti duo, de quibus interim ago, 
 ad uestrae communionis concordiam remeassent, in illa catena 
 sacrilegii constituti, sub quorum labiis erat uenenum aspidum, 
 cum ore pleno maledictione et amaritudine, cum pedibus 
 uelocibus ad effundendum sanguinem quomodo baptizarunt? 
 numquid in his erat conscientia sancte dantium quae ablueret 
 accipientium? numquid eos saltem fama bona uel falsissima 
 commendabat, quae tibi in illis angustiis non qua euaderes, 
 sed qua te praecipitares exitum praebuit, cum eos tam insigne 
 concilium clamet \'famosi criminis reos\'? redeuntes deinde, 
 sicut falsa narrantibus uestris episcopis credidisti, ante dilationis 
 diem quomodo suscipiuntur in honoribus suis cum eis, 
 quos extra ecclesiam cum Maximiano constituti in catena 
 sacrilegii schismatici baptizauerant? unde a sacrilegio tanto 
 expiantur, a catena illa unde soluuntur, labia eorum, os eorum 
 a ueneno aspidum, a maledictione et amaritudine unde mundatur, 
 unde pedes ab effusione spiritalis sanguinis abluuntur, 
 quo uelociter cucurrerunt, unde manus a funesto opere perditionis 
 emaculantur, unde ab inlicito incestu non membra 
 corporis, sed animae purgatur affectus?

Nempe istam causam ut defendatis, uelitis 
 nolitis, ad patrocinium ueritatis uenire cogimini, quae dicit 
 baptismum Christi non solum per occultos, uerum etiam per 
 manifestos malos, nec solum a conuersis, uerum etiam a peruersis 
 datum habere inconcussam sui roboris firmitatem et 
 eis posse quidem inesse, sed nisi correctis non posse prodesse, 
 correctos autem etiam fraternis orationibus expiari per caritatem 
 cooperientem multitudinem peccatorum. ecce antequam 
 ostendam, quam inpudenter tibi uestri episcopi de Maxiraiaoatendam 
 susceptione mentiti sint, secundum ipsum mendacium 
 eorum et narrationem tuam quam tota causa uestra subuersa 
 sit, puto quod non iam quaerere debeas, sed agnoscere, nec 
 parare contradictionem, sed correctionem potius cogitare. uides 
 enim nunc saltem, quam ueraciter a me illa dicta sint, quibus 
 frustra mendaciter respondere conatus es, quam recte dixerim: 
 si pro unitate partis Donati in nefario schismate 
 baptizatos nemo rebaptizat, cur non pro unitate 
 Christi uera et plenaria lex illius hereditatis 
 agnoscitur?, cum ipse fatearis eos, qui in Maximiani schismate 
 perstitissent, meruisse sententiam qua non tenerentur, 
 si intra diem dilationis se ecclesiae reddidissent. unde constat, 
 antequam se reddidissent, eos in schismate in quo perstiterant 
 baptizasse cum quibus in uestram communionem recepti sunt. 
 uides quemadmodum mortui baptizauerint, quia de illis, qui 
 in Maximiani schismate perstitissent, antequam ad uos redirent, 
 dictum erat sententia concilii Bagaiensis: Aegyptiorum admodum 
 exemplo pereuntium funeribus plena sunt 
 litora.

Quod uero dixi: quando apud eos decernenda 
 recitata est, ore latissimo adclamauerunt, 
 nunc autem, cum a nobis recitata fuerit, obmutescunt, 
 ecce iam multo melius obmutescerent, cum talia 
 loquerentur quibus peius implicarentur. uides quam uerum 
 sit quod a me dictum est: iam tandem sentire deberent, 
 quanta sint pro pace toleranda, et pro pace Christi 
 redire ad ecclesiam quae non damnauit incognita, 
 si pro pace Donati placuit reuocare damnata. multo 
 magis hoc enim secundum tuam narrationem uerum est, qui 
 dixisti etiam illos dilatione concessa reuocatos, de quibus 
 nominatim expressis iam dictum fuerat: dei praesidentis 
 arbitrio uniuersalis conciliiore ueridico damnatos 
 esse cognoscite. cum enim post haec uerba illa est dilatio 
 constituta, quomodo non placuit reuocare damnata? aut quomodo 
 nobis tanto post natis uel ipsi etiam christiano orbi 
 terrarum incognita esse non possint, quae probari non potuerunt 
 de Caeciliano in eo quod postea factum est iudicio 
 transmarino, quando ea, quae de Maximianensibus gesta sunt 
 et in Africa et temporibus nostris, tu, cum sis Afer, sicut 
 dicis, post tot annos adhuc usque non noueras, sicut autem 
 nos docere poterimus, adhuc usque non nosti, quia episcopis 
 uestris mentientibus credidisti?

Quod autem me de traditione in uestros maiores 
 dicis quasi per anticategoriam quod a nostris maioribus factum 
 est retorquere uoluisse, culpans quod hoc fecerim, quasi in

 

 
 
 
 schola de causae generibus uel quaestionibus ageretur, non 
 in ecclesia ueritas quaereretur, numquid hoc Heliae prophetae 
 diceres, qui, cum sibi a rege iniquissimo esset obiectum, quod 
 ipse euerteret Israhel, respondit: ego non euerto, sed 
 euertis tu et domus patris tui? quid enim ad nos 
 pertinet, hoc retortae obiectionis genus quo nomine a Graecis 
 appellatur in arte rhetorica, cum hoc inueniamus in auctoritate 
 prophetica? cum ergo quisque dicit: (non ego feci, sed tu 
 fecisti\', uerum dicere opus est, non dicere metuendum est. 
 et tu quomodo ostendas non fecisse maiores uestros, quod 
 suis confessionibus lectis fecisse monstrantur, debes, si quid 
 uales, uigilantissime cogitare, non uerbo Graeco imperitos, 
 ne nos audiant, deterrere. et maiores quidem nostros fuisse 
 traditores non docuisti — neque enim quia dixisti esse multas 
 litteras, quibus hoc possit ostendi, ideo iam ostendisse putandus 
 es —, de uestris autem maioribus extat Secundi Tigisitani 
 concilium cum paucissimis quidem factum apud Cirtam post 
 persecutionem codicum tradendorum, ut illic in locum defuncti 
 ordinaretur episcopus.

Ibi quae gesta sint accipe; nam quae necessaria 
 fuerunt infra scribere curaui: Diocletiano VIII et Maximiano 
 VII CSS IIII Non Mart Cirtae cum Secundus 
 episcopus Tigisitanus primae cathedrae consedisset 
 in domo Urbani Donati, idem dixit: probemus 
 nos primo et sic poterimus hie ordinare episcopum.

 

 

 
 
 
 Secundus Donato Masculitano dixit: dicitur te 
 tradidisse, Donatus respondit: scis quantum me 
 quaesiuit Florus ut turificarem, et non me tradidit 
 deus in manibus eius, frater; sed quia deus mihi 
 dimisit, ergo et tu serua me deo. Secundus dixit: 
 quid ergo facturi sumus de martyribus? quia non 
 tradiderunt. ideo et coronati sunt. Donatus dixit: 
 mitte me ad deum, ibi reddam rationem. Secundus 
 dixit: accede una parte. Secundus Marino ab Aquis 
 Tibilitanis dixit: dicitur et te tradidisse. Marinus 
 respondit: dedi Polio cartulas, nam codices mei 
 salui sunt. Secundus dixit: transi una parte. Secundus 
 Donato Calamensi dixit: dicitur te tradidisse. 
 Donatus respondit: dedi codices medicinales. 
 Secundus dixit: transi una parte. et alio loco: Secundus 
 Uictori a Russiccade dixit: dicitur te tradidisse 
 quattuor euangelia. Uictor respondit: Ualentianus 
 curator fuit; ipse me coegit ut mitterem 
 illa in ignem. sciebam illa deleticia fuisse. hoc 
 delictum mihi indulge. et indulget mihi et deus. 
 Secundus dixit: transi una parte. et alio loco: Secundus 
 Purpurio a Liniata dixit: dicitur te necasse 
 filios sororis tuae duos Milei. Purpurius respondit: 
 putas me terreri a te sicut et alteri? tu quid egisti. 
 qui tentus es a curatore et ordine. ut scripturas 
 dares? quomodo te liberasti ab ipsis, nisi quia

 

 
 
 
 dedisti aut iussisti dari quodcumque ? nam non te 
 dimittebant passim. nam ego occidi et occido eos 
 qui contra me faciunt; ideo noli me prouocare ut 
 plus dicam. scis me de nemine tractare. Secundus 
 minor patruo suo Secundo dixit: audis quae dicat 
 in te. paratus est recedere et schisma facere, non 
 tantum ipse, sed et omnes quos arguis. quos scio 
 quia dimittere te habent et dare in te sententiam 
 et remanebis solus haereticus. ideo quid ad te pertinet 
 quis quod egit? deo habet reddere rationem. 
 Secundus Felici a Rotaria, (Nabor a) Centurionis, 
 Uictori a Garbe dixit: quid uobis uidetur? responderunt: 
 habent deum cui reddant rationem. Secundus 
 dixit: uos scitis et deus: sedete. et omnes 
 responderunt: deo gratias.

Hos tu traditores, qui cum aliis apud Carthaginem in 
 Caecilianum et socios eius dixerunt sententias, inter quos et 
 Siluanus Cirtensis fuit, de cuius traditione gesta mox inseram, 
 praeclara uidelicet ratione defendes. hoc enim de his tam 
 pluribus utique dicturus es, quod de uno Siluano tamquam 
 magnum aliquid dictandum putasti, hinc te arbitratus manifeste 
 falsum crimen quod ei traditionis obicitur demonstrare, 
 quia interposuisti sententiam eius, quam in concilio inter ceteros 
 episcopos contra Caecilianum et alios communionis eius 
 participes dixit, tamquam fieri non posset, ut traditores traditor 
 condemnaret. prudentius enim tu uides ista quam Paulus apostolus. 
 nam ille quibusdam res obiciebat absurdas nec considerabat 
 non posse fieri quod dicebat: qui praedicas non

 

 
 
 
 furandum furaris, qui dicis non adulterandum adulteras, 
 qui abominaris idola sacrilegium facis, 
 et illud praecipue: in quo enim alterum iudicas, te 
 ipsum condemnas; eadem enim agis qui iudicas. 
 hos ergo traditores, quibus confessis territus Secundus ignouit, 
 secum habuit in Carthaginiensi concilio, et in absentes non 
 confessos dixerunt sententias, qui praesentes de sua non sunt 
 confessione damnati. hoc concilium non maneret nec in posteritatis 
 memoriam perduraret, nisi describeretur ab aliis, cum 
 seruaretur ab eis. qui eo se defendere praeparabant, si quis 
 eis eadem postea crimina, quae illic relaxata sunt, obiecisset.

Intererat etiam Secundi ipsius, ut appareret 
 eum, ne schisma fieret, quod solent prae ceteris pacifici praecauere, 
 illa omnia diuino iudicio dimisisse; quod multo magis 
 facere deberet in concilio Carthaginiensi, ubi contra absentes 
 nulla constiterant. nisi Lucilla tunc praepotens et pecuniosissima 
 femina odiis accensa furialibus uehementer instaret, ut 
 contra Caecilianum ueluti damnatum alter ordinaretur episcopus. 
 quod in Zenophili consularis iudicio postea commemoratum 
 est per quendam Nundinarium Siluani Cirtensis tunc uestri 
 episcopi diaconum, qui cum memorato episcopo suo, quem perpessus 
 fuerat inimicum, sicut uolebat, concordare non potuit. 
 egerat sane hoc apud collegas eius magis terribiliter, ne omnia 
 proderet, quam suppliciter, ut ueniam mereretur.

Ex illius iudicii gestis haec pauca interposui:

 

 
 
 
 Constantino maximo Augusto et Constantino iuniore 
 nobilissimo Caesare consulibus Idus Decembres 
 Sexto Tamogadiensi inducto et adplicito 
 Uictore grammatico, adstante etiam Nundinario 
 diacono, Zenophilus consularis dixit: quisuocaris? 
 respondit: Uictor. et paulo post alio loco: Nundinarius 
 respondit: legantur acta. Zenophilus consularis 
 dixit: legantur. et legit Nundinius exceptor: Diocletiano 
 VIII et Maximiano VII conss. XIIII K1 IUN ex 
 actis Munatii Felicis flaminis perpetui curatoris 
 coloniae Cirtensis: cum uentum esset ad domum, 
 in qua christiani conueniebant, Felix flamen perpetuus 
 curator Paulo episcopo dixit: proferte 
 scripturas legis et quidquid aliud hic habetis, 
 ut et praecepto et iussioni parere possitis. Paulus 
 episcopus dixit: scripturas lectores habent, sed 
 nos quod hic habemus damus. Felix flamen perpetuus 
 curator Paulo dixit: ostende lectores aut 
 mitte ad illos. Paulus episcopus: omnes cognoscitis. 
 Felix flamen perpetuus curator dixit: non 
 eos nouimus. Paulus episcopus: nouit officium

 

 
 
 
 publicum, id est Edesius et lunius exceptore.Felix 
 flamen perpetuus curator dixit: manente ratione 
 delectoribus. quos monstrabit officium. et uosquod 
 hie habetis date. sedente Paulo episcopo et Montano 
 et Uictore de Castello Memor presbyteris, adstante 
 Marte cum Aelio et Marte diacono, proferente Marcuclio 
 Catulino et Siluano et Caroso subdiaconis 
 et Ianuario Marcuclio Fructuoso Miggene Saturnino 
 Uictore Samsurico et ceteris fossoribus. contrascribente 
 Uictore Aufidii in breue sic: calices 
 duo aurei, item calices sex argentei et cetera. et alio 
 loco: posteaquam apertum est in bibliothecam, inuenta 
 sunt ibi armaria inania. ibi protulit Siluanus 
 capitulatam argenteam et lucernam argenteam, 
 quod diceret se post arcam inuenisse. Uictor Aufidi 
 Siluano dixit: mortuus fueras, si non illas inuenisses. 
 Felix flamen perpetuus curator (rei) p. Siluano 
 dixit: inquire diligentius, ne quid hic remanserit. 
 Siluanus dixit: nihil hic remansit, totum hoc 
 eiecimus et cetera. et alio loco: exemplum libelli traditi 
 episcopis a Nundinario diacono: testis est 
 Christus et angeli eius, quoniam traditoribus communicastis, 
 id est Siluanus a Cirta traditor est et

 

 
 
 
 fur rerum pauperum, quod omnes uos episcopi et 
 presbyteri et diacones et seniores scitis, et de 
 quadringentis follibus Lucillae clarissimae feminae, 
 pro quod uobis coniurastis, ut fieret Maiorinus 
 episcopus, et inde factum est schisma. nam 
 et Uictor fullo uestri praesentia et populi dedit 
 folles uiginti, ut factus esset presbyter, quod scit 
 Christus et angeli eius et cetera. et alio loco: quibus 
 lectis Zenophilus consularis dixit: et actis et 
 litteris quae recitatae sunt traditorem constat 
 esse Siluanum. item alio loco: Zenophilus u. c. consularis 
 dixit: quid amministrabat tunc Siluanus 
 in clericatu? Uictor respondit: sub Paulo episcopo 
 orta persecutione Siluanus subdiaconus fuit.

Habesne, frater Cresconi, ad ista quod dicas? 
 puto non usque adeo frontem perisse de rebus humanis, ut 
 ad purgationem Siluani adhuc putes sententiam recitandam, 
 quam dixit in Caecilianum et collegas eius quasi traditores, 
 ne magis nos admoneas dicere ex epistula apostoli simile 
 aliquid, ut paulo ante commemoraui, \'qui praedicas non tradendum 
 tradis\' et: in quo alium iudicas. temet ipsum 
 condemnas; eadem enim agis qui iudicas. sed postea, 
 inquis, Ursatio et Zenophilo persequentibus cum c<communicare 

 

 
 
 
 noluisset, actus est in exilium . immo qui iam traditor fuit 
 permanere etiam haereticus uoluit, ut falsum honorem in ipsa 
 parte Donati haberet, qui habere in catholica nullum posset, 
 tam manifestis traditionis suae gestis publico iudicio reseratis. 
 haec tu profecto falsa esse dicturus es et pro uestris maioribus, 
 ut plurimum possis, contra nostros alia prolaturus. quod 
 quidem forsitan non ualebis, non inueniendo quid proferas. 
 sed fac te inuenisse, fac protulisse: tantane furis inpudentia, 
 ut abs te prolatis magis contendas credi oportere quam eis, 
 quae proferuntur a nobis? aut enim et hic et illic fuerunt 
 traditores, si et tu aliqua recitas de confessione nostrorum, 
 aut si aliquid putas contra uestros a nostris esse confictum, 
 cur non et a uestris contra nostros hoc idem nobis putare 
 conceditis? ergo pro humanis factis aut et hinc et inde manifestatis 
 aut ex utroque latere incertis ne, qui in unum deum 
 credimus,. litigemus, quod certum et diuinum munus est, in 
 Christi gratia concordemus. cum enim gesta maiorum nostrorum 
 atque uestrorum hinc atque inde contraria recitantur 
 nobis tanto post natis, si nec saltem dubitare permittitur, 
 quid iniquius, si autem permittitur, quid sufficientius? neque 
 enim sicut incertum est a quibus extiterit traditionis malum, 
 sic incertum est a quo iubeatur reddi pacis bonum.

Ac per hoc qui pro incerto alieno malo pacem 
 Christi respuit, certissime malus est, quandoquidem Cyprianus 
 nec pro certa permixtorum malitia zizaniorum pacem deseruit 
 frumentorum, qui scribens ad Maximum dixit: etsi uidentur 
 in ecclesia esse zizania, non tamen impediri debet 
 fides aut caritas nostra, ut quoniam zizania esse

 

 
 
 
 in ecclesia cernimus ipsi de ecclesia recedamus. 
 non dixit \'suspicamur opinamur arbitramur conicimus credimus\', 
 sed (cernimus) dixit. o uerbum, quo cuncta dubitatio tolleretur, 
 ut corpus Christi non diuideretur! si sola frumenta desideras, 
 geme in labore agri, gaude in spe horrei, tolera malos in 
 communione sacramentorum Christi, ne ante litoris tempus 
 retia disrumpendo fias, quod tolerare noluisti. ista dicerem. si 
 de traditoribus quos accusatis aliquid probassetis; immo hoc 
 uero tempore "nec ista iam dicerem; non enim iubeor tolerare, 
 cum quibus iam non cogor uiuere. quodsi mihi etiam nunc 
 traditor demonstretur, qua conscientia desero tot Christianas 
 gentes quibus non demonstratur? deinde ego ipse si nunc 
 disco, quod paulo ante nesciebam, cur in me rescinditis quod 
 sciebam? baptismum quippe Christi me accepisse sciebam; 
 uos etiam ipsi alienum scelus docetis, quod ignoratum nemini 
 obesse conceditis.

Cur ergo heri baptizatum hodie rebaptizatis, 
 cum alienum scelus quod heri nesciebat hodie doceatis? 
 nesciens a quali acceperit baptismi accepti non erat reus: 
 modo abs te hoc didicit, baptismi rescissi quare fit reus? nam 
 siue consenserit documentis tuis siue non consenserit, qui 
 Christi baptismum ministerio traditoris accepit, nisi probaueris 
 eum scisse a quo acceperit, nec secundum uos recte poteris 
 baptizare. iam nunc auerte ab studio partium mentem tuam 
 et considera, quam innumerabilis multitudo christianorum in 
 Africa ipsa nesciat qui fuerint traditores; quanto magis in 
 cetero orbe terrarum quantam multitudinem nisi, cum

 
 
 
 baptizaretur, scisse conuiceris, aut baptizandam dicere non audebis 
 aut iudicare de occultis cordis audebis! et ubi est — quod tibi 
 placet — quae abs te interposita est diuina sententia: quae 
 manifesta sunt, uobis, quae autem occulta sunt, domino 
 deo uestro ? crede orbi christiano dicenti tibi: \'baptismum 
 Christi scio, qui fuerint traditores in Africa uel ubilibet 
 ignoro. quid in me occulta humana iudicas, ut manifesta in 
 me diuina rescindas fac te scelus alienum modo mihi probare; 
 quod dicis, hoc cum baptismum acceperam nesciebam. 
 si propter eos, quos nunc mihi prodis, (baptizare me uis, debes 
 etiam) baptizare eos, qui nescientes ab adulteris acceperunt 
 quos modo prodideris\'. quid ad haec dicis nisi: \'non est sanctum, 
 non est mundum nisi quod uoluero et quando uoluero\'?

In hac re testis est, inquis, totius orbis paene 
 conscientia . respondetur tibi: in hac re totius orbis nulla est 
 omnino conscientia. hoc, inquis, maiores nostri a suis parentibus 
 acceperunt . respondetur: sed errantes ab errantibus aut calumniantibus; 
 nam et maiores Iudaeorum corpus Christi de 
 sepulcro furatum a suis maioribus acceperunt. non olim defuncti 
 sunt, inquis, qu.i traditionis huius facinus per\' quos 
 et quibus locis admissum sit cognouerunt . respondetur: hoc 
 et nostri pro suis partibus dicunt. extant, inquis, etiam libri, 
 quibus ordo rerum gestarum fideliter ac diligenter adscriptus 
 est; sunt acta, sunt litterae, multorum quoque tenetur manifesta 
 confess-we respondetur tibi haec et nostris pro suis partibus 
 non deesse. aut ergo illis credamus, qui potuerunt causam 
 suam illis ecclesiis persuadere, quas scriptas in libris 
 diuinis et canonicis legimus, aut, quod tu dixisti de Optato,

 

 
 
 
 nec absoluamus dubia nec damnemus et pacem Christi. cuius 
 bonum dubium non est, fraterna dilectione teneamus.

Sed orientales, quos modo nostros esse concedis. 
 non latuisse hoc facinus dicis atque, ut hoc probes. 
 inseris principium epistulae concilii Serdicensis, ubi Donati 
 Carthaginis episcopi uestri nomen inuenitur adscriptum. quod 
 ideo factum putas et adfirmas, quod uidelicet orientalibus, 
 qui de concilio suo haec scripta miserunt, facinus displicuerit 
 traditorum et ab eorum se communione retraxerant et propterea 
 Donato uestro communicabant. disce ergo quod nescis: Serdicense 
 concilium Arrianorum fuit, quod notum iam diu est et 
 habemus in manibus, contractum maxime contra Athanasium 
 episcopum Alexandrinum catholicum, qui eorum errorem ex 
 ipsa ciuitate ortum prae ceteris acriter arguebat et refellebat. 
 non igitur mirum. si illi haeretici Donatum sibi ut suum 
 assciscere temptauerunt. quos per totum orbem catholica 
 damnabat ecclesia; quamquam nos sine ciuitatum nominibus 
 episcopos ad quos hae litterae datae sunt habeamus. aut ergo 
 aliquis Donatus fuit non in Africa episcopus, cui nomini 
 Carthago a uestris est addita, aut, ut dixi, Africanam haeresim 
 orientalis haeresis sibi temptauit adiungere. quod hinc maxime 
 credibile est, quod ad Carthaginis episcopum Romano praetermisso 
 numquam orientalis catholica scriberet. ubi saltem uester scribi 
 debuit, quem soletis Romam paucis uestris mittere ex Africa. 
 sed deo gratias, quod nec ualuit, si tamen coepta est, illa 
 conspiratio haereticorum orientalium cum Afris haereticis

 

 
 
 
 praeualere. tu Arrianos iam inter haereticos et nobis et nobis 
 detestandos in tua epistula posuisti. unde mihi tecum necessitas 
 nulla est etiam de hac quaestione confligere. nam quod tibi 
 proposuisti quaestionem tamquam a nobis obiectam: \'si haec 
 ita sunt, a communione uestrorum quemadmodum orientales 
 postea disgregati sunt?\', et respondisti, quod in recipiendis 
 iterum nostris damnatae causae non potuerint seruare constantiam, 
 numquid mirandum est de tam longinquis terris episcopos tuos 
 inpune tibi narrare quod uolunt? quodsi omnino ita esset, tot 
 populi quid fecerunt, qui cum ista nescirent tamen a nobis 
 rebaptizandi censentur? an non est credibile, quod et haec 
 populi ignorare potuerint, cum tu harum rerum aliquantum 
 studiosior, quid cum Maximianensibus egerint uestri Afri in 
 Africa, nisi litteris meis uelles respondere. non quaereres?

Illud uero, quod dixi: neque si aliquorum 
 in nostra communione defunctorum traditio probaretur, 
 quae a nobis inprobatur et displicet, nos 
 aliqua expartem acularet, quam ridicule putasti ridiculum 
 et minus conueniens prudentiae meae! proinde iam cupio nosse. 
 quomodo id refellerit prudentia tua; an quia dicis te non uidere. 
 quomodo a nobis inprobetur uel quatenus displiceat, quod numquam 
 cognito errore damnauimus in eorum schismate positi? 
 uide potius, quam breuiter ad ista respondeam. ego in ecclesia 
 sum, cuius membra sunt illae omnes ecclesiae, quas ex laboribus 
 apostolorum natas atque firmatas simul in litteris canonicis 
 nouimus. earum communionem, quantum me adiuuat 
 dominus, siue in Africa siue ubicumque non deseram. in hac 
 communione si fuerunt quos nescio traditores, cum eos demonstraueris, 
 et carne et corde mortuos detestabor, nequaquam

 

 
 
 
 tamen a uiuis in eiusdem ecclesiae sancta unitate manentibus 
 propter mortuos alienabor. neque enim ipsi hanc ecclesiam 
 condiderunt, sed in ea si boni frumentum, si autem mali 
 palea fuerunt. uos autem quos tam manifestae ecclesiae zizania 
 uel palea maculare non posset, quae causa fuit uestrae 
 diuisionis nisi adpetitus sacrilegi schismatis? si tibi, inquis, 
 displicet, inproba, fuge et relinque ecclesiam traditorum, noli 
 errantium maiorum tuorum sequi uestigia . ad hoc respondeo: 
 si nec illi fuerunt traditores, maiores mei sunt; si fuerunt 
 quod ego non sum, non sunt maiores mei. ecclesiam teneo 
 plenam tritico et palea. non dico si alios, qui suam sarcinam 
 portant, sed si me ipsum in ea mihi ostenderes traditorem, 
 ubi mihi licet in melius commutari, non mihi opus est inde 
 separari. si quos tales in sacramentorum eius communione cognouero, 
 uerbo et disciplina domini emendo quos possum, tolero 
 quos emendare non possum. fugio paleam, ne hoc sim, non 
 aream, ne nihil sim.

Proinde noli frustra in hac sententia uentilari. 
 magis enim me ammonet, quomodo id agam, praeceptum 
 apostolicum quod ipse posuisti: ne communices peccatis 
 alienis; te ipsum castum se-rltlt . nam ut ostenderet, 
 quemadmodum quisque non communicaret peccatis alienis, ad 
 hoc addidit: te ipsum castum serua. non enim, qui se 
 castum seruat, communicat peccatis alienis, quamuis non eorum 
 peccata, sed illa quae ad iudicium sibi sumunt dei sacramenta 
 communicet cum eis, a quibus se castum seruando fecit alienum. 
 alioquin etiam Cyprianus, quod absit, peccatis raptorum 
 et faeneratorum collegarum communicabat, cum quibus tamen 
 in communione diuinorum sacramentorum manebat, de quibus

 

 
 
 
 dicit: episcopi plurimi, quos et hortamento esse 
 oportebat ceteris et exemplo, diuina procuratione 
 neglecta procuratores rerum saecularium fieri, 
 derelicta cathedra, plebe deserta per alienas prouincias 
 oberrantes negotiationis quaestuosae nundinas 
 aucupari. esurientibus in ecclesia fratribus 
 habere argentum largiter uelle, fundos insidiosis 
 fraudibus rapere, usuris multipli cantibus faenus 
 augere. numquid talium communicabat ille peccatis, numquid 
 eorum sectam sequebatur? et tamen cum eis in eorundem 
 sacramentorum communione sistebat, quia illa sacramenta non 
 ipsi instituerant (qui ea non ad salutem habebant) moribus 
 sanctis, sed ad poenam sibi ualere faciebant moribus malis.

Quid est autem quod dicis, quod ex persona 
 mea tibi proposuisses, quod numquam ego diuinum tradiderim 
 testamentum? adiungis enim: sed ille qui tradidit te creauit, 
 deinde contexis quae tibi bene sonare uidebantur: (a) fonte 
 deducitur ri.rms et caput membra sequuntur. sano capite. 
 omne sanum est corpus, et si quid in hoc morbi uel uitii est, 
 omnia membra debilitat. originem suam respicit quidquid 
 in stirpe procrescit et post haec quasi in extremo concludis: 
 non potest innocens esse qui sectam non sequitur innocentis, 
 in his omnibus uerbis tuis creatorem meum, caput meum non 
 fecisti nisi traditorem, quem quidem accusare tantum, non 
 conuincere potuisti. ego autem nec eius innocentiam mihi

 

 
 
 
 ereatricem uel fontem caputue constituo. sed tu ad illud redis 
 in quo Petilianus errauit, ne, cum quisque nascitur in sanctificatione 
 baptismatis, Christus sit origo caputque nascentis, et 
 non me uenire in maledictum de quo scriptum est: male 
 dictus omnis qui spem suam ponit in homine, cum 
 te aliunde non inuoluas nec, cum resilueris, in aliud recidas.

Sed et testimonio me admones de scripturis, 
 quid tibi adhuc ad ista respondeam. dicis enim propter hoc 
 scriptum esse: in legalibus patrum uestrorum ne ambulaueritis 
 nec aduertis dictum esse Iudaeis, ut mala facta 
 patrum suorum non imitarentur, non ut ab illo dei populo 
 scinderentur. si ergo licuit regi Dauid Samuheli Esaiae Hieremiae 
 Zachariae ceterisque sanctis et prophetis dei inter contemptores 
 legis dei mandata seruare atque in illos ipsos mandati 
 transgressores multa digna et uera uerba iaculari, patrum 
 quoque illa peccata, quibus sub Moyse ita offenderunt deum, 
 ut nemo eorum dignus esset terram promissionis intrare, non 
 imitari, non sectari, sed detestari ac fugere et illis, qui ea 
 committerent, similitudinem talium patrum increpare nec tamen 
 sibi alterum populum quasi purgatum et liquatum separatione 
 sacrilega constituere, quomodo nobis non liceat nec facta 
 nescio quorum, quae magis obicitis quam probatis, imitari 
 nec tamen ab ea, quae in uniuerso mundo, sicut apostolus 
 dicit, fructificat et crescit, sancta ecclesia separari? numquid 
 aliqua sacramenta instituerunt traditores in quibus baptizarer, 
 numquid aliquos libros de facienda uel imitanda traditione 
 posteris condiderunt et eorum tenemus sequimurque doctrinam? 
 quod si fecissent nec sibi communicare paterentur nisi eos,

 

 

 

 
 
 
 qui illa legerent adprobarent, ipsi ab ecclesiae se unitate 
 diuiderent; in quorum diuisione me si uideres, tunc me dicere 
 deberes esse in ecclesia traditorum. quodsi sua pessima de 
 facienda traditione praecepta conscriberent nec tamen extra 
 ecclesiam sua propria congregatione atque communione colligerentur, 
 zizania propterea conputarentur, quorum causa frumenta 
 non recte desererentur.

Ecce dico iterum, quae me ulterius uetas 
 dicere: arguis apud me eos, quos iam olim defunctos 
 mea cognitio non iudicauit. dicis tu contra: licet tibi 
 et hodie iudicare, et iudicium non tantum de uiuis, sed etiam 
 de mortuis haberi potest. licet enim sit mortuus qui peccauit 
 numquam illud moritur quod admisit . quid, si cum uiueret 
 se correxit deumque placauit, nonne mortuum et deletum est 
 quod admisit, sicut Felicianus et Praetextatus Maximiani ordinatores 
 data, sicut dicis, dilatione se (a) tanto scelere correxerunt? 
 mirum est autem, si propria peccata non obsunt 
 hominibus, qui ea facta correxerint, et aliis obsunt, qui ea 
 omnino non fecerint; quodsi de nobis agitur, adde (qui nec 
 facta cognouerint\'. sed dicis licere mihi etiam hodie iudicare, 
 quia iudicium non tantum de uiuis, sed etiam de mortuis fieri 
 potest. ecce uolo iudicare, sed uos causam ipsam non uultis 
 agere, immo uero tunc actam, tunc etiam sine dubio terminatam 
 nobis demonstrantibus non uultis agnoscere. sed faciamus 
 uos potius habere quos docere possitis. quos nondum 
 docuistis quare iam rebaptizandos esse contenditis, quandoquidem 
 traditoribus quos ignorauerant baptizatos nec cum

 

 
 
 
 docueritis baptizare debeatis, sicut eos, qui nescientes ab adulteris 
 baptizati sunt, et illis proditis atque conuictis non baptizatis?

Hic forte dicas: sed de Caeciliano iam, iudicatum 
 est. respondetur tibi: iam iudicatum erat et de Primiano a 
 centum episcopis uestris, quibus eum iniquissimum Maximianus 
 persuaserat, antequam Bagaiense concilium faceretis. sed in 
 primo iudicio damnatus est absens, in secundo absolutus est 
 praesens. si post primum quos baptizauit rebaptizari non possunt, 
 quanto potius post secundum! ita et Caecilianus primo 
 apud Carthaginem iudicio Secundi Tigisitani damnatus est 
 absens, secundo iudicio Miltiadis Romani absolutus est praesens. 
 adhuc nos de illo certos esse non uultis: saltem dubitare 
 permittite. uincit enim uos non solum qui Caecilianum. scit 
 innocentem, uerum etiam qui nescit nocentem. uos . autem 
 utrosque rebaptizandos esse censetis, et qui dicunt (nouimus) 
 et qui dicunt (non nouimus qualis fuerit Caecilianus). non 
 sunt baptizandi quos baptizauit Primianus post primum iudicium 
 quo damnatus est absens, et baptizandi sunt quos baptizent 
 Caecilianus post secundum iudicium quo absolutus est 
 praesens. illum damnatum damnare non licuit, de isto absoluto 
 saltem liceat dubitare. cuius crimina etiamsi certa nobis 
 essent, in ecclesia constitutos, quam spiritus sanctus uelut 
 aream cum palea praenuntiauit, nequaquam nos aliena peccata\' 
 non imitata macularent. et tamen etiamsi nobis incerta esse 
 dicuntur, non solum rei constituimur, uerum etiam rebaptizandi 
 iudicamur. itane agitis, sicine cuncta peruertitis, tantumne 
 re uera nobis licere arbitramini, ut quod uultis sit 
 sanctum, quod uultis inmundum? cohibete uos, non proficiatis 
 in malis, ne pereatis a bonis.

Iam illud, quod dixi: quodsi de persecutionibus 
 agis, cito respondeo, si aliquid inique passi 
 estis, non pertinere ad eos qui talia quamuis inprobe 
 facientes pro pace tamen unitatis laudabiliter 
 r tolerant, quam fallaciter refellere uoluisti, prorsus & 
 non cogitans litteras tuas sani capitis habituras esse lectorem! 
 ita enim respondes, quasi ego dixerim persecutionem uobis 
 pro pace unitatis fieri debere. quod illo quidem loco non dixi, 
 sed dixi: \'si aliquid inique passi estis, non pertinere ad eos, 
 a quibus laudabiliter pro unitatis pace tolerantur, qui talia 
 in uos quamuis inprobe faciunt\'. quod cum apertissime dictum 
 sit, saltem expositum attendant quos fallere uoluisti; neque 
 enim te quod tam apertum est non intellexisse arbitror, sed 
 breuitate sententiae meae facile putasti posse in caliginem 
 mitti, ubi, quodlibet aliud diceres, ei respondisse uidereris. cur 
 autem dixerim malos communionis nostrae, hoc est areae 
 dominicae paleam, cum in uos inique agunt, a bonis nostris 
 laudabiliter pro pace tolerari, quid opus est ut ipse ostendam, 
 ipse defendam, cum pro me beatus Cyprianus apertissime et 
 candidissime dicat, etiam cum cernuntur in ecclesia mali, non 
 propter eos ecclesiam deserendam, hoc est quod dixi eos pro 
 unitatis pace tolerandos? neque enim uos amplius quam nos 
 persequuntur, qui uos inique persequentes dant uobis ad 
 decipiendos imperitos licet falsam similitudinem gloriae, uobis 
 autem uulnus grande tristitiae.

Deinde commemorans etiam nescio quos mortuos, 
 quos a nostris dicis occisos, tamquam in campo facundiae 
 tuae positus latissime exaggeras locum, in quo uobis uidemisi \'

 

 
 
 
 similes martyrum, cum cotidie uestrorum incredibilia patiamur 
 facta clericorum et circumcellionum multo peiora quam quorumlibet 
 latronum atque praedonum. namque horrendis armati 
 cuiusque generis telis terribiliter uagando non dico ecclesiasticam, 
 sed ipsam humanam quietem pacemque perturbant, 
 nocturnis adgressionibus clericorum catholicorum inuasas domos 
 nudas atque inanes relinquunt, ipsos etiam raptos et fustibus 
 tunsos ferroque concisos semiuiuos abiciunt. insuper nouo et 
 antehac inaudito sceleris genere oculis eorum calcem aceto 
 permixto infundentes et infercientes, quos euellere conpendio 
 poterant, excruciare amplius eligunt quam citius excaecare. 
 nam primo tantum calce ad hoc facinus utebantur, sed posteaquam 
 illos, quibus hoc fecerant, cito salutem reparasse didicerunt, 
 acetum addiderunt.

Omitto ante quanta commiserint, quibus easdem 
 leges. aduersus errorem uestrum constitui coegerunt, magis 
 christiana mansuetudine temperatas quam in tam magna scelera 
 ui congrui uigoris exertas. episcopus catholicus a Thubursicubure 
 Seruus nomine cum inuasum a uestris locum 
 repeteret et utriusque partis procuratores proconsulare praestolarentur 
 examen, repente sibi in oppido memorato uestris 
 armatis inruentibus uix uiuus aufugit. a quibus pater eius 
 presbyter aetate ac moribus grauis ea caede, qua uehementer 
 adflictus est, post dies paucos excessit e uita. Maximianus 
 episcopus catholicus Bagaiensis dicta inter partes iudiciaria 
 sententia basilicam fundi Caluianensis euicerat, quam uestri 
 inlicite aliquando usurpauerant. hanc cum iure perspicuo retineret, 
 in ea ipsa sub altari quo confugerat, eodem supra se

 

 
 
 
 fracto eiusque lignis aliisque fustibus, ferro etiam crudeliter 
 caesus totum illum locum: sanguine obpleuit. acceperat autem 
 et grande uulnus in inguine, unde cruore largius effluente 
 continuo moreretur. nisi maior eorum crudelitas per occultam 
 dei misericordiam profuisset. nam cum membris ex ea parte 
 nudatis semiuiuus insuper pronusque traheretur. exundantes 
 uenas latenter puluis obstrusit. inde nostrorum manibus cum 
 ferretur; rursus illis inruentibus uiolenter extortus est grauiusque 
 mulcatus et de excelsa turri noctu praecipitatus subter 
 cinere stercoris molliter iacebat exceptus, sensu amisso uix 
 extremum spiritum tenens. ibi eum transiens quidam pauper 
 inuenit. cum uentris exonerandi causa ad eum deuertisset 
 locum. agnouit autem, cum pauidus suam coniugem adcerseret. 
 quam procul uerecundia dimouerat, lucernam ferentem. tunc 
 eum ambo peruexerunt domum uel miserando uel aliquid 
 etiam lucelli sperando, cum siue uiuus seu mortuus, collectus 
 tamen nostris ostenderetur. quid plura? mirabili curatione 
 sanatus est, uiuit, plures in eius corpore cicatrices quam 
 membra numerantur. hunc ad transmarinas terras occisum a 
 uestris fama nuntiauerat et eius facinoris inmanitas grauisque 
 indignatus, quaquauersum audiri potuit, dolore horrendo cuncta 
 commouerat. quo posteaquam ipse secutus est, recentissimae 
 cicatrices eius famae illud mendacium defenderunt; nam quem 
 tunc inspicientes uix crederent uiuum, non temere illa iactasse 
 uidebatur occisum. hic cum illic inuenisset collegam Thubursicensem, 
 quem paulo ante commemoraui, et alios nonnullos 
 similia uel non multo inferiora perpessos, nec eis ad propria

 
 
 
 reuertendi ulla facultas patere uideretur, et quia circumcellionum 
 uestrorum nobilis furor horrendum praebens uestris 
 clericis satellitium usque quaque odiosissime innotuit, ingens 
 in uos conflagrauit inuidia atque inde factum est, ut et praeteritae 
 omnes contra uos leges excitarentur et istae conderentur 
 nouae. quarum tamen uniuersarum seueritas si uestrorum 
 inordinatae ac sine ulla lege grassanti saeuitiae comparetur, 
 mira lenitas appellanda est. his enim magis tanta potestate 
 accepta mansuetudo catholica commendatur quam haeretica 
 inmanitas plectitur, immo uero in nos caedes rapinas incendia 
 caecitates excogitando minando exercendo audacius et insanius 
 debacchatur.

Haec enim ego commemorare uolui, per quae 
 factum est, ut his nostris temporibus aduersus uos ista imperialia 
 statuta ferrentur, immo aduersus errorem uestrum. 
 nam quid tam, si sapiatis, potest esse pro uobis? ceterum 
 omnia quae uel anteriorum litteris didici uel ipse cognoui 
 saeua facta uestrorum, quibus ab initio diuisionis uestrae 
 usque ad hoc tempus ecclesiam catholicam persecuti sunt, si 
 uelim retexere, quae lingua, qui stilus, quantum tempus 
 otiumque sufficiat?

De Optato cum agerem tuque hoc magis excusare 
 uoluisses quam purgare ualuisses. dixisti reos hinc uestros 
 esse non posse, quod ad eos uindicandum nemo pertulerit. tot 
 protestationes nostrorum de furiosissimis uestrorum uiolentiis 
 archiua publica citius impleuerunt quam ullam apud uos

 

 
 
 
 uindictam illa facta meruerunt. sed forte et hic dicatur protestationes 
 quidem depositas, sed ad ipsos uindicanda nulla 
 perlata. audi ergo quaedam, quae ipse sum expertus. cum 
 receptorum a uestris Maximianensium quos damnauerant causam 
 cognouissemus et eam quaquauersum poteramus feruenti diffamaremus 
 instantia, illi rebus tam recentibus et tanta manifestatione 
 clarentibus quid respondere possent non inuenientes 
 solito crebrius et audacius circumcellionum uiolentiis turbisque 
 furentibus nos a praedicanda catholica ueritate suaque 
 fallacia conuincenda deterrere coeperunt. et quia multi erroris 
 eorum laqueis implicati, cum quibus ut inde liberarentur agebamus, 
 respondebant nobis hoc nos cum episcopis suis agere 
 debere conlationemque nostram se uehementer optare, ubi 
 possent uidere quibus adserentibus superaret ueritas falsitatem, 
 in Carthaginiensi totius Africae concilio nobis placuit, ut adhibita 
 etiam publicorum testificatione gestorum, quo possemus eis, 
 qui hoc flagitabant, probare desiderio eorum nos minime defuisse, 
 uestri pacifice conuenirentur episcopi, quisque ab eo nostrum, 
 qui eodem loco in quo ille consisteret, ut per conlationem 
 nostram errore sublato christiana et fraterna societate unitate 
 caritate pace frueremur, id intuentes, quia, si hoc fieri uellent, 
 adiuuante misericordia dei facillime poterat quidquid in causa 
 nostra esset agnosci, si autem recusarent, saltem diffidentia 
 eorum non frustra illis, qui hoc a nobis poposcerant, appareret. 
 factum est, conuenti sunt, recusarunt; quibus uerbis, quo dolo 
 maledictione amaritudine plenis, nunc longum est demonstrare.

Interea Crispinus Calamensis uester episcopus a 
 Possidio collega meo in eadem ciuitate apud acta conuentus

 

 
 
 
 ad concilium uestrum primo distulerat, pollicens cum collegis 
 suis ibi se uisurum, quid respondere deberet. deinde post non 
 paruum tempus repetita conuentione rursus apud acta respondit: 
 \'uerba uiri peccatoris ne timueris, et iterum: in 
 aures inprudentis caue quicquam dixeris, ne cum 
 audierit inrideat sensatos sermones tuos. postremo 
 hanc responsionem meam patriarchali sei-mone definio: recedant 
 a me impii, uias eorum nosse nolo.\' hanc eius responsionem cum 
 docti indoctique riderent — quippe hominis dicentis uerba uiri 
 peccatoris se non timere, cui respondere minime auderet, et in 
 aures inprudentis nolle se aliquid dicere, quasi aliquod secretum 
 fuerat inprudentis auribus temere commissurus, cum ea quae 
 diceret multi possent prudentes audire, qualium causa et dominus 
 Christus tanta Pharisaeis quamuis inprudentibus loquebatur, 
 et nolle se nosse uias impiorum, quasi uias suas eum docere 
 uellent, quos impios putabat, ac non potius ipse, si teneret 
 uias dei, etiam impios docere deberet, sicut scriptum est: doceam 
 iniquos uias tuas et impii ad te conuerten 
 tur —: cum ergo ista responsio a multis intellegeretur, 
 multis etiam demonstraretur quam inanis esset, quantum attinebat 
 ad\' causam, quam uero amara et maledica, quod non 
 pertinebat ad causam, atque ita eius, sicut apud uos habetur, 
 doctissima annositas hesterno contra stante tirone nihil aduersum 
 ueritatem posse probaretur rideretur, subito post paucos 
 dies iter agenti Possidio alius Crispinus eius presbyter 
 et ut perhibetur propinquus tetendit insidias armatorum, in 
 quas paene iam noster inciderat, nisi eis prospectis atque

 

 
 
 
 nuntiatis ad quondam fundum fugiens deuertisset, ubi ille 
 nihil auderet uel non praeualeret uel. si quid etiam fecisset, 
 negare non posset. quo conperto continuo consecutus est tanta 
 caecus: insania. at iam latere turpe arbitraretur. tam domum. 
 in qua cam suis se Possidius incluserat, saepire armatis. 
 lapidibus circumtundere. ambire flammis. aditum ex omni 
 parte moliri. quae uero aderat incolentium multitudo memor 
 periculi sui. si in eo loco adgressum tantum facinus impleretur. 
 partim illum deprecabatur at parceret. quem resistendo 
 non audebat offendere. partim uero ignes subpositos extinguebat. 
 cum ille nihilo segnius coeptis feruidus atque inexoratus 
 instaret. cessit aliquando ictibus ianua, ingressi sunt sauciatisque 
 caede iumentis. quae in inferiore domus parte conspexerant, 
 de superioribus episcopum deposuerunt adficientes plagis 
 et contumeliis. ubi ne grauius saeuirent, intercessit ipse Crispinus 
 uelut aliis rogantibus flexus. quorum non tam uidebatur 
 in ira sua curare deprecationem quam in facinore testimonium 
 formidare.

Haec posteaquam nota facta sunt in oppido 
 Calamensi, expectabatur Crispinus uester episcopus quemadmodum 
 in suum preabyterum uindicaret. accessit etiam protestatio 
 municipalibus gestis expressa, cuius uel timore uel 
 pudore cogeretur ecclesiasticam exercere uindictam. quod cum 
 omnino contemneret tantusque fieret uestrorum tumultus, ut 
 ueritati praedicandae. cui respondere non poterant, itinera 
 clausuri putarentur, immo uero iam etiam cernerentur, leges 
 quae non deerant, sed quasi deessent in nostris manibus quiescebant: 
 aduersus Crispinum episcopum uestrum commotae

 
 
 
 sunt. magis ut nostra mansuetudo demonstraretur quam ut 
 illorum puniretur audacia. neque enim aliter innotesceret, quid 
 adiutorio Christi ecclesia catholica in suos inimicos posset et 
 nollet, non secundum haereticam praesumptionem priuato furore 
 circumcellionibus saeuientibus, sed secundum propheticam ueritatem 
 iugo domini dei subditis regibus. exhibitus igitur Crispinus 
 et, quod se esse proconsuli quaerenti negauerat. facillime 
 conuictus haereticus decem tamen libras auri, quam multam 
 in omnes haereticos imperator maior Theodosius constituerat. 
 intercedente Possidio non est conpulsus exsoluere. qua mitissima 
 sententia non contentus nescio quo consilio, quod displicuisse 
 uestris omnibus dicebatur, ad eiusdem Theodosii 
 filios prouocandum putauit. acceptatum est. rescriptum est, 
 quid aliud, nisi quod pars Donati iam sciret se ad illam 
 poenam aurariam cum ceteris haereticis pertinere, cum quibus 
 propter communionem talis persecutionis aut communem se 
 deputet habere iustitiam aut, si non deputat. non se ideo 
 iactet iustam, quia ea poena coercetur, qua coerceri et eas 
 haereses uidet quas concedit iniustas, et tandem intellegat, 
 quod Christi martyrem non facit poena sed causa, nos autem 
 usque adeo saeuos persecutores esse arguat, ut nec post 
 imperiale rescriptum aurum illud fisco Crispinus expenderit, 
 indulgentiam illi catholicis episcopis impetrantibus, et nunc 
 inter ipsas etiam recentissimas leges proscriptionem uestris 
 episcopis comminantes in re propria securus sedeat et catholici 
 clerici inter manus circumcellionum clericorumque uestrorum 
 domos, uictum, salutem ac lumen corporis pendant.

Haec qui faciunt quid aequos dicam latronibus, 
 piratis, truculento alicui generi barbarorum, quando nec ipsi 
 omnium crudelitatum magistro diabolo conparandi sunt? ille 
 sanctum uirum Iob omnibus eius rebus ablatis grauissimo 
 uulnere a capite usque ad pedes percussit; et tamen fuit illic 
 integris integer luminibus locus, noc oculos eius extinxit 
 cuius totum in potestatem corpus accepit. uerum haec uidelicet 
 non perferuntur ad uestros, cum Crispinus maluerit 
 Carthaginem pergere, propria pertinacia superari, mansuetudinis 
 episcopalis intercessione mitissimam in se prolatam recusare 
 sententiam, appellare ad eius filios, cuius lege se inretitum 
 uidebat, excitare uniuersae parti Donati, quod solus perpeti 
 nec uolebat nec cogebatur, quam unius sui presbyteri audacissimum 
 et inuidiosissimum facinus sola degradatione punire.

Restitutus quidam in regione Hipponiensi uester presbyter 
 fuit. qui cum ad catholicam pacem, antequam istis 
 imperialibus legibus iuberetur, ueritatis ratione permotus manifesta 
 uoluntate transisset, de domo sua raptus est a clericis 
 et circumcellionibus uestris, luce palam in castellum proximum 
 ductus et multitudine spectante nihilque resistere audente 
 ad furentum arbitrium fustibus caesus, in lacuna lutulenta 
 uolutatus, amictu iunceo dehonestatus posteaquam satis 
 excruciauit oculos dolentium ridentiumque satiauit, inde ductus 
 ad alium locum, quo nemo nostrorum audebat accedere, duodecimo 
 uix die dimissus est. hoc episcopo uestro Hipponiensi 
 Proculiano ipse sum questus gestis sane municipalibus, ne.

 

 
 
 
 si quid agere esset necesse. hoc ad se negaret fuisse perlatum. 
 quid responderit, quemadmodum ab inquirenda causa dissimulauerit 
 nostramque intentionem dolosius eludendam post etiam 
 non respondendo putauerit, satis eadem gesta testantur. nunc 
 uero qui ad nos a uobis clerici transierunt quanta patiantur 
 a uestris, quando narrare sufficimus? denique non quicumque 
 ad nos inde ueniunt ueritatem persecutione derelinquunt, sed 
 multi ad nos inde non ueniunt, quia persecutionem a uestris 
 pro ueritate perpeti metuunt.

Aufer itaque de medio superuacuas inuidias 
 molestiarum, quas regalibus iussis pro uestro errore patimini 
 perparuas et prope nullas pro magno furore uestrorum, inputantes 
 etiam nobis, quae ab ipsis terrenis potestatibus, ut 
 uestrorum impetus a sua salute depellant, necessitate fiunt, 
 non uoluntate. neque enim si quadraginta illi, qui Paulum 
 apostolum interficere coniurauerant, in armatos a quibus deducebatur 
 inruissent poenasque sumpsissent, Paulo ista fuerant 
 inputanda. omitto quod etiam uoluntarias mortes, quas ipsi. 
 sibi ingerunt. in nos mentiendo transfertis. nam de Marculo 
 quod se ipse praecipitauerit audiui. quod profecto est credibilius 
 quam hoc aliquam potestatem Romanam iubere potuisse 
 Romanis legibus nimis insolitum, cum hoc malum inter tot 
 haereses sub christiano uocabulo errantes proprium sit haeresis 
 uestrae. unde quid prodest, quod conciliis suis hoc uestri 
 episcopi prohibuisse et damnasse se iactant, sicut ipse commemorasti, 
 cum tot rupes et abrupta saxorum ex Marculiano

 

 
 
 
 illo magisterio cotidie funestentur? dixi ergo, quid de Marculo 
 audierim et unde hoc credibilius possit uideri, quid autem 
 uerum sit deus nouerit. de aliis autem tribus, quorum mortes 
 pariter obiecisti, quid uel quomodo factum sit, ab eis quos 
 nosse existimo, fateor, non quaesiui.

Nullis tamen bonis in catholica hoc placet, si usque 
 ad mortem in quemquam licet haereticum saeuiatur. neque 
 uero, si longe a morte cuiuslibet molestiis libido ulciscendi malum 
 pro malo retribuat, adprobamus, multo amplius detestantes, 
 si ex occasione uelut pro unitate conandi concupita 
 quisque auferat aliena, non illa quae sub nomine ecclesiae 
 non debent ab haereticis possideri, sed quorumque priuata. 
 haec omnia displicent bonis et ea prohibent et cohibent quantum 
 possunt, quantum autem non possunt ferunt et sicut dixi 
 pro pace laudabiliter tolerant. non ea laudabilia, sed damnabilia 
 iudicantes, et nec propter zizania segetem Christi nec 
 propter paleas aream Christi nec propter uasa inhonorata domum 
 magnam Christi nec propter pisces malos retia Christi derelinquunt.

Reges cum in errore sunt, pro ipso errore leges 
 contra ueritatem ferunt; cum in ueritate sunt, similiter contra 
 errorem pro ipsa ueritate decernunt: ita et legibus malis probantur 
 boni et legibus bonis emendantur mali. rex Nabuchodonosor 
 peruersus legem saeuam dedit, ut simulacrum adoraretur. 
 idem correctus seueram, ne deus uerus blasphemaretur. in 
 hoc enim reges, sicut eis diuiuitus praecipitur, deo seruiunt 
 in quantum reges sunt, si in suo regno bona iubeant, mala 
 prohibeant, non solum quae pertinent ad humanam societatem, 
 uerum etiam quae ad diuinam religionem.

Frustra dicis: relinquar libero arbitrio . cur enim non 
 in homicidiis et in stupris et in quibusque aliis facinoribus 
 et flagitiis libero te arbitrio dimittendum esse proclamas? 
 quae tamen omnia iustis legibus conprimi utilissimum ac saluberrimum 
 est. dedit quidem deus homini liberam uoluntatem, 
 sed nec bonam infructuosam nec malam esse uoluit inpunitam. 
 quisquis christianum, inquis, persequitur, (christianum est inimicus . 
 uerum dicis, sed si non hoc in illo persequitur quod Christo 
 est inimicum. neque enim dominus in seruo, pater in filio, 
 maritus in coniuge, cum sunt utrique christiani, non debent 
 persequi uitia christianae contraria ueritati. an uero, si non 
 persequantur, non rei neglegentiae merito tenebuntur? sed in 
 omnibus tenendus est modus aptus humanitati, congruus caritati, 
 ut nec totum quod potestatis est exeratur et in eo quod 
 exeritur dilectio non amittatur, in eo autem quod non exeritur 
 mansuetudo monstretur. ubi uero nulla ex diuinis humanisue 
 legibus potestas conceditur, nihil inprobe atque inprudenter 
 audeatur.

Audi iam de Maximianensibus quod paulo ante 
 distuleram, ut et tuos episcopos noueris tibi esse mentitos et 
 non solum quod pertinet ad baptismi quaestionem uel ad alienorum 
 peccatorum in ecclesia sine propria contaminatione 
 tolerantiam, uerum etiam quod ad persecutionis inuidiam, in 
 qua quidem uestri in nos omnia Romana iura et praesidia 
 superarunt, in hac una Maximianensium causa noueris terminari. 
 nam si concilii Bagaiensis episcoporum uestrorum trecentorum 
 et decem memorabilem illam, de qua superius quod 
 satis esse uidebatur inserui, non te piguit legere sententiam, 
 cum illa uerba damnatos cum Maximiano duodecim, quorum

 

 
 
 
 praesentium manibus ordinatus est, apertissime ostendant, 
 dilationem autem redeundi ad communionem uestram illis esse 
 concessam, qui, cum essent in communione Maximiani Primianumque 
 damnassent, tamen, quando Maximianus ordinatus est. 
 non interfuerunt — neque enim omnes interesse potuerunt 
 ant «K more debuerunt —, plurimum miror, quomodo te falli 
 nescio quo mentiente permiseris, cui uerba ipsa, quae obscure 
 non sunt nec acutum ingenium quo discutiantur, sed tantum 
 animum quo aduertantur exposcunt, ne ab eo fallereris, recitare 
 potuisti. sed quia fieri potest, ut non eam legeris et 
 simplici affectu tamquam episcopo uel episcopis aliud tibi 
 insinuantibus facile credideris, accipe eam et lege et quam 
 tibi a me uerum dicatur adtende. neque enim possunt eam 
 tegendi mendacii sui causa ut libitum fuerit emendare, immo 
 falsare, quam iudicio publico apud proconsulem allegauerunt, 
 quam totiens gestis municipalibus inserendam pro suae causae 
 necessitate curarunt, quando agebant aduersus eos, ut de basilicis 
 pellerentur.

Sic certe incipit ea sententia: cum omnipotentis 
 dei et Christi eius uoluntate in ecclesia Bagaiensi 
 concilium gereremus Gamalius Primianus 
 PontiusSecundianus Ianuarianus Saturninus Felix 
 Pegasius Rufinus Fortunius Crispinus Florentius 
 Optatus Donatus Donatianus et ceteri numero 
 trecenti decem, placuit spiritui sancto qui in nobis 
 est pacem firmare perpetuara, schismata resecare 
 sacrilega. deinde cum multa in eos horrenda uomuisset, 
 paulo post ait: Maximianum fidei aemulum, ueritatis 
 adulterum, ecclesiae matris inimicum, Dathae,

 

 
 
 
 Corae et Abiron ministrum de pacis gremio sententiae 
 fulmen excussit. uides, ut arbitror, Maximianum 
 sine ulla dubitatione damnatum. deinde post pauca sed plane 
 grauissima, quae in eum libuit declamare, adiungens ordinatores 
 eius et cum eo sine dilatione damnans: nec solum 
 hunc, inquit, sceleris sui mors iusta condemnat; 
 trahit etiam ad consortium criminis plurimos 
 catena sacrilegii. deinde cum etiam in ipsorum exaggerandum 
 scelus quae putauit declamanda fudisset, nominauit 
 eos ita conclusitque damnatos: famosi ergo, inquit, criminis 
 reos Uictorianum Carcabianensem, Marcianum 
 Sullectinum, Beianum Beianensem, Saluium 
 Ausafensem, Theodorum Usulensem, Donatum Sabratensem, 
 Miggenem Elefantariensem, Praetex- tatum 
 Adsuritanum, Saluium Membreaitanum, 
 Ualerium Melzitanum, Felicianum Mustitanum et 
 Martialem Pertusensem, qui funesto opere perditionis 
 uas sordidum collecta faeculentia glutinarunt, 
 sed et clericos aliquando ecclesiae Carthaginis, 
 qui, dum facinori intersunt, inlicito incestui 
 lenocinium praebuerunt, dei praesidentis arbitrio 
 uniuersalis concilii ore ueridico damnatos esse 
 cognoscite. quid planius, quid manifestius, quid expressius 
 dici potest?

Audi iam quibus dilatio temporis impertita sit, 
 ut uideas eos esse qui non interfuerunt, quando Maximiano, 
 cum ordinaretur, manus inpositae sunt: eos autem, inquit,

 

 

 

 
 
 
 quos sacrilegi surculi non polluere plantaria, id 
 est qui a Maximiani capite proprias manus uerecundo 
 pudore fidei retraxerunt, ad matrem ecclesiam 
 redire permisimus. hos cernis quemadmodum non 
 dicant esse damnatos, sed tunc eadem damnationis sententia 
 retinendos, si transacto die constituto redire noluerint, quem 
 diem ita constituunt: ac ne angustum, inquit, redeuntibus 
 tempus spem salutis artatae diei pressura 
 subducat. agnoscentibus quibus licet, manentibus 
 praecedentibus statutis, uniuersis usque in diem 
 octauum Kl Ianuariarum proxime futurarum agnitionis 
 pandimus ianuam, ut integri honoris ac fidei 
 regressi habeant fundamenta. quam si quisquam 
 ingredi nequiuerit pigra segnitia, sciat sibi ad 
 omnes ueniales aditus sua uoluntate uiam esse 
 subductam. man-ebit enim circa eos dicta sententia 
 et post praestitutum diem redeuntibus fixa paenitentia.

Certe iam perspicis, uir disertissime, in illos te 
 potius, a quibus audisti mendacium, omnia retorquere debere, 
 quae in nos, tamquam mentiti de hac re fuerimus. dicenda 
 arbitratus es. certe perspicis illos duos, de quibus agimus, ex 
 eorum esse numero, qui cum Maximiano duodecim sine dilatione 
 damnati sunt, non ex eorum, quibus redeundi tempus 
 indultum est. certe liquet claret eminet, concerni obscurari 
 obtegi nullo modo potest, quod tanta eloquentia is a quo sententia 
 illa dicta est discreuit inlustrauit expressit. cur uerba

 

 
 
 
 adhuc dantur? cur contra lucidissimam ueritatem pro manifesto 
 errore contenditur? cur homines se ipsos decipiunt? si laqueos 
 diaboli, quos resoluere atque abrumpere deberent, constrictius 
 implicant et obnoluunt, adhuc accipe, unde uehementius et 
 utinam cum aliquo fructu correctionis erubescant.

In memorato concilio Bagaiensi dies et consul 
 adscriptus est non solum qua decretum concilii -conditum est, 
 uerum etiam ipsius dilationis. ergo a die VIII Kalendarum 
 Maiarum post consulatum Theodosii Augusti ter et Abundantii, 
 qui dies est concilii Bagaiensis, usque ad VIII Kalendas Ian, 
 qui dies est dilationis, octo menses ferme numerantur. inuenitur 
 autem postulatio apud Herodem proconsulem uide quanto 
 post dicta aduersus Felicianum et Praetextatum de Mustitanis 
 et Adsuritanis locis excludendos, cuius pauca subiunxi: post 
 consulatum dominorum nostrorum Arcadii ter et 
 Honorii iterum Augustorum VI Nonas Mart Carthagine 
 in secretario praetorii Titianus dixit : Peregrinus 
 presbyter et seniores ecclesiae Mustitanae 
 et Adsuritanae regionis tale desiderium prosequuntur:cum 
 ecclesiae catholicae sanctitatem uir 
 memoriae uenerabilis ab errore perfidiae Donatus 
 adsereret, in eius nomen et cultum mundi paene 
 totius obseruantia nutrita coaluit. sedcum

 

 

 
 
 
 eius religionis laudandum mirandumque propositum Maximiani 
 cuiusdam uenena polluerent, multorum coetus 
 antistitum in unum deo conspirante collectus hominem 
 uel potius pestem, quae supernae displicuit 
 maiestati, etiam purae mentis propria coercitione 
 damnauit. eos quoque, quos alienae praesumptionis 
 error (ad)traxel\'at, portu primo proposito paenitendi, 
 si reuerti cuperent intra tempus ad religionis 
 tramitem destitutum, pari uigoris admonitione 
 conpescuit. sed suis institutis iniquitas 
 delectatur et semet ipsam non deserit, cum semel 
 praecipitata corruerit. idem namque Maximianus 
 coeptam nutrit audaciam et alios sibimet consociat 
 ad furorem.inter quos etiam Felicianus quidam,, 
 qui primo recta sectatus deprauationis huius adtaminatione 
 fuscatur, in Mustitana positus ciuitate 
 deo omnipotenti parietes consecratos, [et] 
 ecclesiam uenerandam quasi quadam obsessione 
 credidit retinendam. hunc etiam Praetextatus in 
 Assuritanis partibus imitatur. sed cum aequitatis 
 tuae innotesceret potestati consortium sacerdotum, 
 iussisti, ut gesta testantur, exploso omni contradictionis 
 effectu sacratissimis sacerdotibus a 
 profanis mentibus ecclesias uindicatas oportere 
 restitui. uides nempe usque ad huius postulationis diem ab 
 illo praestitutae dilationis quod trium fere mensum tempus 
 effluxerit. producitur autem iste conflictus, quantum ex gestis

 

 
 
 
 proconsularibus et municipalibus indagare potuimus. usque. 
 ad Theodorum proconsulem, hoc est usque anni alterius diem 
 XI Kl Ian, quo die clerici et seniores agentes sub Rogato 
 episcopo, qui in locum damnati Praetextati Adsuritani fuerat 
 subrogatus, allegauerunt memorati proconsulis iussionem, cum 
 a foris erant a communione uestra et eiusdem communionis 
 uestrae inimici in iudiciis publicis arguebantur et expellendi 
 de locis deo summo consecratis tamquam sacrilegi petebantur.

Ex quolibet ergo numero fuerint — quamquam 
 satis appareat ex quo fuerint —, qui intra constitutum dilationis 
 diem communioni uestrae non se reddiderunt, quomodo 
 toto illo tempore a uobis alienati baptizare potuerunt? quomodo 
 cum his. quos extra communionem uestram baptizauerunt, 
 non expiatis alio baptismate redierunt? in quo facto non 
 uos reprehendimus, quod baptismum Christi nequaquam sacrilegum 
 etiam in schismate sacrilego cognouistis, quod hominum 
 peruersitate correcta illud, quod etiam in peruersis rectum 
 fuerat, adprobastis, quod humana uitia cum diuinis signaculis non 
 confudistis, quod dona ecclesiae, quae praeter ecclesiam quoque 
 haberi et dari ad habentium et accipientium supplicium potuerunt, 
 nec in damnatis damnanda nec in receptis mutanda censuistis.

Nec illud reprehendimus, quod eosdem ipsos 
 famosi criminis reos et post sententiam damnationis ipsorum 
 et post dilationis diem aliis constitutum tamen propter populos 
 infirmos, qui eis adhaeserunt, recordantes credo patris familias 
 sollicitudinem, ne simul cum zizaniis eradicaretur et triticum, 
 sine aliqua degradatione colligendos et ipsa abundantia caritatis

 

 
 
 
 expiandos esse credidistis. nec illud reprehendimus, quod eos, 
 eum adhuc famoso schismatis sacrilegio tenerentur, etiam per 
 terrenas potestates persecuti estis. fiebat enim hoc, quantum 
 res ipsa consecuta indicauit, corrigendi studio, non nocendi, 
 ut illis molestiis agitati suum scelus cogitare cogerentur et 
 repressis animositatis furiis emendare. sed quia ista non 
 reprehendimus, ideo uestri schismatis crimen iure culpamus, 
 merito detestamur, omni ratione conuincimus, quo uos a nobis. 
 immo ab orbis terrarum catholica communione separatis, talia 
 nobis obiciendo, qualia uos in causa Maximianensium fecisse 
 negare, ut arbitror, non potestis. si enim baptismus Christi 
 est et ideo nullo modo destruendus, qui datus est per Felici 
 anum et Praetextatum, cum separati a uobis Maximiano coniungerentur, 
 cum illo a nobis pro nefarii schismatis crimine 
 condemnati, quomodo non est baptismus Christi uel quomodo 
 destruendus est, qui datur in ecclesia, quae ramos suos, ut 
 uerbis Cypriani utar, per uniuersam terram copia ubertatis 
 extendit, qui datur postremo in illis ecclesiis, quas 
 numquam in litteris apostolicis recitare cessastis, numquam 
 ullo concilio sicut Felicianum Praetextatumque damnastis? 
 si damnatos in integrum restituere placuit pro resareienda 
 parte Donati, quid uos offendit toto orbe diffusa unitas Christi, 
 quae uel damnare non potuit inauditos uel omnino nec damnauit 
 nec absoluit incognitos uel innocentes credidit quos 
 didicit absolutos? si discissos a uobis Maximianenses per iussa 
 iudicum persequendo sedibus expulistis, quid uos per imperatores, 
 qui eosdem iudices mittunt, indigna pati querimini, qui 
 uos ab eius ecclesia, de quo scriptum est, quod adorabunt

 

 
 
 
 eum omnes reges terrae. omnes gentes seruient 
 illi, et quod dominabitur a mari usque ad mare et 
 a flumine usque ad terminos orbis terrae, nefario 
 schismate discidistis?

Ecce iam non dico: \'si persecutionem facere non 
 licet, fecit Optatus\', ne adhuc dicas non pertinere ad uestros 
 quidquid Optatus eis ignorantibus fecit, cum ipsi dicere non 
 permittant terras ab Africa remotissimas (non pertinere ad se 
 quidquid Caecilianus eis ignorantibus fecit). qui traditores in 
 Africa fuerint, quid mali Afri episcopi fecerint ignoramus; sed 
 plane dico, si persecutionem facere non licet, uestri Maximianensibus 
 ita ut non possitis negare fecerunt. si persecutionem 
 qui patiuntur innocentes sunt, passi sunt Maximianenses. numquid 
 et nunc dicturus es: basilicam uel speluncam Ma.cimiani 
 populus nullo nostrorum auctore destruxit ? quamquam si 
 cuius communionis turba illa fuerit inquiratur — non a uestris 
 credantur inmissi —, ipsi repperientur forsitan uestri aut certe 
 uestris adiuuando permixti. sed quid ad nos? respondes enim: 
 non feci-mus, non inmisimus, quinam illi fuerunt ignoramus . 
 persecutionem tamen a quibuscumque passum eum, quem 
 fateris iniustum, quoniam clara res est, ea quae patimini uos 
 iustos demonstrare non possunt. sed a quibus etiam Maximianenses 
 persecutionem passi sunt, proconsularia gesta testantur. 
 instructi sunt aduocati, adita iudicia et tamquam in haereticos 
 excitata, illi sibi tuitionem possidentibus postulabant, allegabant 
 uestri Bagaiense concilium et damnatos flagitabant sacris

 

 
 
 
 sedibus pelli, instabatur, dicta causa est, cum eos praesente Saluio 
 Membresitano haereticos ostendistis uicistis expulistis. persecutionem 
 igitur illos - passos esse, uos fecisse uideo; iustos 
 quaero, uos esse perhibebis; ego concludo: non ergo qui eam 
 patitur consequenter iustus nec qui facit consequenter iniustus 
 est.

Tu rursus art-es dialecticas accusabis: me tamen 
 uerum dicere saltem tacitus adprobabis et eliges tuam sententiam 
 potius corrigere, qua nullam iustam persecutionem 
 esse dixisti, quam Maximianensium persecutores dicere iniustos, 
 quos uestros esse tandem gestis proconsularibus agnouisti. non 
 sane sine fructu schismaticorum uestrorum persecuti estis 
 errorem; nam Felicianum et Praetextatum eodem conflictu et 
 molestiis correxistis. et Optatum quidem Gildonianum grauiora 
 exitia comminantem Mustitani et Adsuritani, sicut ab eis 
 quoque praesens audiui, timuisse dicuntur et suos episcopos 
 coegisse, ut ad Primiani communionem reuerterentur. sed cum 
 hoc Optatus nullis gestis publicis exegerit, ut quid agam 
 talibus aduersus uos, paratos negare quidquid negare potueritis? 
 acta extant proconsularia et municipalia, quibus recitatis ostendimus, 
 quanta ui memorati a uestris ut locis cederent urgebantur. 
 non culpamus, non inuidemus: non frustra laborastis, non in cassum 
 terruistis, non inaniter agitastis. displicuit eis adflictis animositas 
 sua, fracti sunt, emendati sunt, correcti ac recepti sunt 
 post suam damnationem, post aliorum dilationem, post uestram 
 persecutionem. recepti sunt autem sicut fuerant honorati, nulla 
 paenitentiae grauioris humiliatione uel expiati uel degradati nec

 

 
 
 
 ipsi nec illi, cum quibus recepti sunt, quos secum separauerant 
 contra uos, baptizauerant extra uos, quos rebaptizauerant 
 fortasse post uos.

Nihil habetis iam unde caliginosa mendacia hominibus 
 ignaris de rebus longe praeteritis ingeratis. quod uestri 
 apud Conatantinum tunc imperatorem accusauerunt Caecilianum, 
 publica monumenta proclamant. dictam esse causam et ad 
 debitum finem esse perductam usque ad purgationem Felicis 
 Aptugnensis ordinatoris Caeciliani, quem in concilio Carthaginiensi 
 \'malorum omnium fontem\' dixerunt et apud eundem 
 Constantinum, sicut scriptis suis ipse indicat, adsiduis interpellationibus 
 accusarunt, proconsularia testantur archiua. resistitis 
 reclamatis repugnatis apertissimae ueritati, dicitis etiam 
 transmarinos iudices a Caeciliano esse corruptos, ipsum imperatorem 
 nescio qua gratia deprauatum; eo quippe est inpudentior 
 uictus accusator quo fit etiam iudicis calumniator. 
 uerumtamen inter omnia illa uestra mendacia, quibus transmarinis 
 iudicibus calumniamini, saltem hoc optinemus, quod 
 primi maiores uestri ad imperatorem causam istam detulerunt, 
 primi apud imperatorem Caecilianum et eius ordinatorem 
 accusauerunt, primi apud imperatorem Caecilianum et eius 
 socios persecuti sunt. unde nobis, sicut uobis uidetur, grauissimam 
 concitatis inuidiam, quia uicti patimini quod uictores 
 utique faceretis, uelut si Danihelem criminari uellent, qui 
 illo innocente liberato ipsi ab eis leonibus consumpti sunt, a 
 quibus eum per calumniam consumi uoluerunt. optinemus etiam, 
 quodlibet de iudicibus, (a quibus) praesens iudicio transmarino

 

 
 
 
 absolutus est Caecilianus, quodlibet de ipso, apud quem maiores 
 uestri Caecilianum accusauerunt, cuius postremo iudicium episcopali 
 praelatum iudicio delegerunt, Constantino imperatore 
 tamquam corrupto gratia siue sentiatis siue fingatis, omnes tamen, 
 qui tunc erant uel in propinquis uel in remotis terris tam 
 longe lateque diffusi catholici christiani, ad quos fama de 
 Caeciliano et collegis eius potuit peruenire, non debuisse 
 accusatoribus uictis, sed ecclesiasticis iudicibus credere. ubi 
 enim iudices omnes esse non possumus, melius his qui esse 
 potuerint credimus quam credendo litigatoribus uictis, quorum 
 esse iudices non potuimus, de ipsis iudicare iudicibus audeamus.

Proinde quoniam illi, quibus accusantibus praesens 
 , absolutus est Caecilianus, non solum eos a quibus absolutus 
 est, uerum etiam omnes christianos catholicos in quibuslibet 
 gentibus constitutos, qui uel illam dissensionem Afrorum 
 penitus nescierunt uel in ea iudicibus, sicut eis uisum est. 
 suo periculo pronuntiantibus quam uictis accusatoribus credere 
 maluerunt, Caeciliani criminibus uel fictis uel certe non probatis 
 perfundere audacissima inprobitate conati sunt et omnes 
 negare esse christianos, missa est uobis tandem aliquando 
 Maximianensium causa, in qua ipsi damnarent, ipsi damnatos 
 persequerentur, ipsi persecutos in eodem honore reciperent, 
 ipsi baptismum damnatorum acceptarent, ut, qui innocentes 
 ausi sunt accusare, nocentes cogerentur absoluere, non quos 
 innocentes esse crediderant, sed quos. ut dicunt, dei praesidentis 
 arbitrio ueridico plenarii concilii sui ore damnauerant. 
 quis cuiquam dixit aliquando: \'quoniam indici absoluenti potius

 

 
 
 
 quam mihi accusanti credidisti, reus es cum ipsis quos accusaui\'? 
 et hoc tamen orbi christiano dicitur, quod si uni homini 
 diceretur, non dico iniquissimum, sed insanissimum uideretur. 
 o rem mirabiliter indignam! accusarunt Afri Afros crimine 
 traditionis, accusatos transmarini iudices absoluerunt, et traditores 
 facti sunt populi gentium, quia iudicibus absoluentibus 
 potius quam accusatoribus criminantibus crediderunt.

Merito tibi est, pars Donati. Maximianensium 
 causa propinata: bibe calicem de manu domini corripientis et 
 admonentis. si intellegis et adquiescis, misericordia est ista 
 emendantis, ne incidas in iudicium punientis. tibi dicitur: 
 superba et dura ceruice, reconciliare christianis usque quaque 
 populis a te inique accusatis, saltem iam tuis reconciliata 
 damnatis. quid rescindis baptisma Christi in illis uel ex illis 
 ecclesiis quas apostoli fundauerunt? iam baptisma recepisti, 
 quod tui damnati, antequam tibi reconciliarentur, dederunt. 
 quid de persecutione quam pateris gloriaris? si iustitiae signum 
 est, iustior est pars Maximiani; nam et a te passa est et 
 patitur tecum. audite psalmum diuinum: nolite esse sicut 
 equus et mulus non habentes intellectum. persecutores 
 enim uestros nos dicitis, cum uos saluos fieri cupientes uestra 
 quae sanari uolumus uulnera medicinaliter persequamur, unde 
 a clericis et circumcellionibus tamquam dentibus et calcibus 
 uestris grauiter, dum uos curamus, adfligimur. nolite esse 
 ingrati tali medicinae quam estis imitati; et uos Felicianum 
 et Praetextatum persecutionibus correxistis. atque utinam totum 
 corrigeretis et sicut illi ad uos, ita illi et uos ad matrem 
 catholicam rediretis!

Contra quam. frater Cresconi, tanta es elatus audacia, 
 ut a me commemorata etiam illa diuina testimonia refellere 
 conareris et obstrepere dei uocibus. hoc enim posui in illa 
 epistula contra quam loqueris, quod in sancto libro est de 
 semine Abrahae, ad illum patrem nostrum deo dicente: in 
 semine tuo benedicentur omnes gentes. quod testamentum 
 appellat apostolus dicens: fratres, secundum hominem 
 dico. tamen hominis confirmatum testamentum nemo 
 irritum facit aut superordinat. Abrahae dictae sunt 
 promissiones et semini eius. non dicit (et seminibus\' 
 tamquam in multis, sed tamquam in uno (et semini 
 tuo\\ quod est Christus. huius seminis fecunditas tam 
 copiosa promissa est, ut diceretur ei: sic erit semen tuum 
 sicut stellae caeli et sicut arena maris quae non potest 
 dinumerari. huic tu multiplicationi atque ubertati ecclesiae, 
 quae toto orbe dilatatur, quae prophetata sic creditur, 
 sic omnium etiam infidelium oculis exhibetur, ut claudat etiam 
 ora paganorum, qui aduersus eam paucissimi remanserunt, 
 partem Donati audes praeponere, dicens quod et praeter Africam 
 nescio quos habeatis, quibus tamen non apparentibus ex 
 Africa uos solere mittere episcopos non negatis unum aut 
 duos aut ut multum tres, et argumentaris inaniter contra 
 euidentissimam ueritatem, quod ideo nobis non totus orbis 
 communicet, quia uel adhuc multa sunt gentium barbararum, 
 quae in Christum nondum crediderunt, uel sub nomine Christi 
 haereses multae a communione nostrae societatis alienae.

Nec attendis nec saltem ab scientibus quaeris, 
 quam multa ipsarum barbararum gentium quas commemorasti

 

 
 
 
 Christi iam nomini mancipata sint et quemadmodum in ceteras 
 euangelium crescendo fructificare non cesset, donec in omnibus 
 cum fuerit praedicatum ueniat finis. sic enim ipse dominus 
 ait: et praedicabitur hoc euangelium in uniuerso orbe 
 in testimonium omnibus gentibus, et tunc ueniet finis. 
 nisi forte etiam in tantum (abruptum) uos praecipitat insana 
 superbia, ut hoc quod praedictum est de parte Donati putetis 
 incipiendum. non ex illis ecclesiis quas apostoli plantauerunt, 
 quibus non communicat pars Donati. an et ipsas, ut mundum 
 impleat, rebaptizare conabitur, cum catholica per cuncta crescente 
 illa et in ipsa Africa cotidie minuatur? o uesana peruersitas 
 hominum! laudari te credis de Christo credendo quod 
 non uides, et damnari te non credis de ecclesia negando quod 
 uides, cum illud caput in caelo sit, hoc corpus in terra.

Agnoscis Christum in eo quod scriptum est: exaltare 
 super caelos, deus, et non agnoscis ecclesiam in eo quod 
 sequitur: et super omnem terram gloria tua. agnoscis 
 Christum in eo quod scriptum est: foderunt manus meas 
 et pedes, dinumerauerunt omnia ossa mea. ipsi uero 
 considerauerunt et conspexerunt me, diuiserunt sibi 
 uestimenta mea et super uestem meam miserunt sortem, 
 et non agnoscis ecclesiam in eo quod paulo post sequitur: 
 commemorabuntur et conuertentur ad dominum uniuersi 
 fines terrae et adorabunt in conspectu eius 
 uniuersae patriae gentium, quoniam domini est regnum 
 et ipse dominabitur gentium. agnoscis Christum in eo 
 quod scriptum est: deus, iudicium tuum regi da et iustitiam 
 tuam filio regis, et non agnoscis ecclesiam in eo quod 
 psalmus ipse testatur: dominabitur a mari usque ad mare

 

 
 
 
 et a flumine usque ad terminos orbis terrae. coram 
 illo decident Aethiopes et inimici eius terram lingent. 
 reges Tharsis et insulae munera offerent, reges Arabum 
 et Saba dona adducent. et adorabunt eum omnes 
 reges terrae, omnes gentes seruient illi. agnoscis Christum 
 ubi dicitur ad Iudaeos: non est mihi uoluntas in 
 uobis, dicit dominus omnipotens, nec accipiam sacrificia 
 de manibus uestris — quia utique Christi aduentus 
 abstulit illa omnia sacrificia Iudaeorum —, et non agnoscis 
 ecclesiam in eo quod sequitur: quoniam ab ortu solis 
 usque ad occasum glorificatum est nomen meum in 
 gentibus, et in omni loco incensum admouebitur nomini 
 meo et hostia pura. magnum enim nomen meum 
 in gentibus, dicit dominus omnipotens. agnoscis Christum 
 in eo quod dicit propheta: sicut ouis ad immolandum 
 ductus est et cetera quae ibi de illo tamquam in euangelio 
 leguntur, et non agnoscis ecclesiam in eo quod paulo post 
 dicit: laetare, sterilis, quae non paris, erumpe et clama 
 quae non parturis, quoniam multi filii desertae magis 
 quam eius quae habet uirum. dixit enim dominus: 
 dilata locum tabernaculi tui et aulas tuas confige — 
 non est quod parcas —, porrige longius funiculos, palos 
 ualidos confirma, etiam atque etiam in dextram atque 
 sinistram extende. semen enim tuum hereditabit gentes 
 et ciuitates quae desertae erant inhabitabis. non 
 est quod metuas — praeualebis enim — nec erubescas 
 quod detestabilis fueris. confusionem enim in perpetuum 
 obliuisceris, ignominiae uiduitatis tuae non 
 eris memor. quoniam ego sum dominus qui facio te,

 

 
 
 
 dominus nomen ei, et qui eruit te ipse deus Israhel 
 uniuersae terrae uocabitur.

In his certe litteris Sanctis ecclesiam didicit 
 Cyprianus. ut diceret: sic ecclesia domini luce perfusa 
 per orbem totum radios suos porrexit, ramos suos 
 per uniuersam terram copia ubertatis extendit. huic 
 tu, Cresconi, tantae manifestationi diuinorum eloquiorum calumniaris 
 intuendo residua gentium, quae nondum occupauit 
 ecclesia; quanta occupauerit, unde ad residua tenenda cotidie 
 diffunditur, non attendis. quomodo enim prophetiarum istarum 
 futuram perfectionem non neges, qui tantum prouectum, cui 
 debetur ipsa perfectio, negare non dubitas non dico aduersus 
 uoces diuinas, sed iam et aduersus tuas? nam et de te ui 
 magna ipsius ueritatis expressum est, ut diceres nesciens uel non 
 attendens quid dixeris, quod in christianum nomen totus 
 cotidie uertitur mundus . cur ergo huic ecclesiae, quae toto 
 mundo crescendo dilatatur, non communicat pars Donati? uidelicet 
 ne a peccatoribus polluatur. et ubi est, quod non istam 
 uestram, quae in Africa remanens orbi terrarum calumniatur 
 aut ex Africa in paucis latentibus peregrinatur, sed illam. 
 quae ramos suos per uniuersam terram copia ubertatis extendit. 
 noluit deseri Cyprianus, etiamsi in eius communione non tantum 
 sint uerum appareant peccatores, dicens: nam etsi uidentur 
 in ecclesia esse zizania, non tamen inpediri 
 debet uel fides uel caritas nostra, ut quoniam zizania 
 esse in ecclesia cernimus ipsi de ecclesia recedamus?

Hic et tu responde, si tibi placet ueri aliquid 
 respondere. et quomodo implebitur quod scriptum est: filius

 

 
 
 
 malus ipse se iustum dicit, exitum autem suum non 
 abluit? coarguat filium malum, Maximianenses damnet et 
 persequatur, damnatis et persecutis reconcilietur: uel sic conuincatur, 
 uel sic confundatur, uel sic corrigatur. quomodo, 
 inquis, totus orbis communione uestra plenus est, ubi tam 
 multae sunt haereses, quarum uobis nulla communicat ? immo 
 non tantum haereticis, uerum etiam ceteris hominibus malis 
 plenus est orbis et sanctis ac fidelibus dei seruis plenus est 
 orbis, quia et mare plenum est amaris fluctibus, plenum est 
 et dulcibus piscibus.

In paucis, inquis, frequenter est ueritas, errare multorum 
 est, et ne uerbis tuis tantae illius sterilis fecunditati. 
 contradicere uidereris, cui dictum est: multi filii desertae 
 magis quam eius quae habet uirum, adhibuisti ex euangelio 
 testimonium: quoniam pauci sunt qui saluantur . 
 solue ergo quaestionem, quomodo ipse dominus dicat: quam 
 arta et angusta est uia quae ducit ad uitam, et pauci 
 sunt qui inueniunt eam, et idem ipse alibi dicat: multi 
 ab oriente et occidente uenient et recumbent cum 
 Abraham et Isaac et lacob in regno caelorum, quomodo 
 etiam in Apocalypsi demonstratur eorum multitudo, quam 
 numerare nemo potest, ex omni gente et tribu et lingua. 
 habentium stolas albas palmasque ferentium, qui pressuras 
 propter fidem Christi sustinuerant, quomodo idem sint pauci 
 qui multi. neque enim alterum horum est uerum, alterum 
 falsum, cum sit utrumque diuina ueritate prolatum, nisi quia 
 idem ipsi boni uerique christiani, qui per se ipsos multi sunt,

 

 
 
 
 in conparatione malorum falsorumque itidem pauci sunt. sic 
 multa grana, quibus horrea magna conplentur, pauca dicimus 
 in comparatione palearum, sic etiam — ut de ipso dei testamento 
 dicam, quod factum est ad Abraham de semine eius, quod est 
 Christus — multas stellas, quas numerare non possumus, e quibus 
 tam grande caelum undique circumfulget, paucas dicimus 
 in comparatione harenae maris. forte stellae significauerint 
 spiritales christianos, maris autem harena carnales, per quos 
 et ex quibus etiam haereses et schismata fiunt, utroque tamen 
 genere plenus est mundus, quia idem dominus dicit: ager 
 est hic mundus et tu ipse tibi ueritate extorquente dixisti: 
 in nomen Christi totus cotidie uertitur mundus . per totum 
 igitur agrum, hoc est per totum mundum frumenta, per 
 totum zizania, quia de utroque dixit qui falli non potest: 
 sinite utraque crescere usque ad messem.

Cohibeant itaque se frumentorum per totum 
 mundum tanta ubertate crescentium impii desertores et non 
 audeant de quorundam zizaniorum separatorum paucitate gloriari. 
 quodsi gloriantur, etiam in hoc ipso procedunt aduersus 
 eos idem illi Maximianenses in iudicio diuino ad eos in omnibus 
 confundendos et si sapiant corrigendos appositi, quos 
 multo pauciores praefidentia multitudinis suae persecuti sunt 
 et persequendo ad suam communionem aliquos eorum denuo 
 conuerterunt ac sic ceteros iustissimos quo paucissimos reliquerunt.

Non, inquis, communicat oriens Africae nec Africa 
 orienti . non sane, sed in paleis haereticis ab area dominica

 

 

 

 
 
 
 separatis; in frumentis autem catholicis et interioribus paleis 
 omnino communicat oriens Africae et Africa orienti. alii quippe 
 hic, alii uero alibi atque alibi haeretici cum diffusa ubique 
 catholica unitate confligunt. ubique est enim illa, de qua exierunt 
 qui esse ubique minime potuerunt, dicentes secundum 
 id quod de illis praedictum est: ecce hic est Christus, 
 ecce illic, alii hoc loco, alio alii suarum praesumptionum 
 uel potius amputationum proprias particulas ostendentes atque 
 impia superbia radicem unde fracti sunt abnegantes. huic ergo 
 ecclesiae, quae copiosis successibus, cum dilatatur toto orbe 
 terrarum, ex omni gente, tribu et lingua parit multitudinem 
 candidatorum et palmatorum, sicut in Apocalypsi scriptum 
 est, quam numerare nemo potest, huic, inquam, ecclesiae, cui 
 partem Donati non communicare manifestum est, maiores 
 uestri probare debuerunt quaecumque uera documenta de traditoribus 
 habuerunt. quod si fecissent, ipsi in illa essent, extra 
 illam uero illi quos accusassent. nunc autem cum accusatos 
 in illa permansisse uideamus, quid boni de accusatoribus sentire 
 debemus, quos extra illam uidemus? ac per hoc in illa mea 
 quadripertita distributione, ubi dixi, cum de traditoribus proferuntur 
 ex utraque parte documenta, aut utraque uera esse 
 aut utraque falsa aut nostra uera et uestra falsa aut nostra 
 falsa et uestra uera, cum uideres in superioribus tribus uos 
 facillime superari, frustra tibi hoc extremum quasi qua euaderes 
 elegisti. quamuis enim quam inpudenter dicatur aduertas, 
 tamen ea ipsa uera uestra si qua essent humana documenta, 
 illi ecclesiae probari debuerunt, quam probant documenta diuina.

Dic mihi, obsecro te — sed noli offundere 
 nebulas imperitis, ut, quoniam traditores accusatos non uales 
 conuincere, identidem uelis artes dialecticas accusare —, dic 
 ergo, rogo te, causa ista uestra cum ueris documentis uestris 
 perducta est ad iudicium transmarinarum ecclesiarum labore 
 apostolico fundatarum an non est perducta? si perducta est, 
 uicistis in eo iudicio an uicti estis? si uicisse uos dicitis, 
 cur eis ecclesiis, in quarum iudicio uicistis, non eommunicastis? 
 si autem, quod satis ipsa indicat ab eis alienata uestra communio, 
 uicti estis, quid nobiscum uel mala uel bona causa 
 perdita litigatis, id habentes maximum crimen, quod crimine 
 traditorum, quos in iudicio transmarinarum ecclesiarum etiam 
 uera documenta proferentes conuincere minime potuistis, orbem 
 christianum perfunditis, quia in ea causa, in qua interesse non 
 potuit, elegit iudicibus credere, non accusatoribus uictis? non 
 itaque ideo rei estis, quia bonam causam, ut secundum uos 
 loquar, in transmarino iudicio perdidistis, sed quia crimen 
 reorum atque - ut nimium nobis cedatur—et iudicum tot innocentibus 
 populis christianis per tot gentes longe lateque diffusis 
 obicere minime dubitatis; quorum communioni tamquam frumentis 
 dominicis cohaerendo et illos uiros, sicut dicitis, traditores 
 et illos malos, sicut arbitramini, iudices secundum euan 
 gelicas litteras etiam monente Cypriano usque ad tempus 
 uentilationis tamquam paleam tolerare debuistis, ne aream 
 deserendo periretis. si autem causa illa uestra cum ueris, quod 
 tibi elegisti, documentis suis ad iudicium transmarinarum 
 ecclesiarum non est perducta, quomodo ab eis potuerunt tot 
 episcopi in suis plebibus constituti causa incognita et ad se 
 omnino non delata iure damnari? aut quomodo debuerunt 
 Afri christiani, non dico illi, qui eos putauerant innocentes,

 

 

 
 
 
 uerum etiam illi, si qui eos nouerant traditores, propter zizania, 
 quae in ecclesia esse cernebant, a frumentorum tam longe lateque 
 crescentium et hos ignorantium tam manifesta innocentia 
 (se) separare, ut propter crimen alienum, quo pro unitate tolerato 
 non macularentur, uiolatae ipsius unitatis crimine damnarentur?

Quid tibi ergo ad causam prodest hoc ex illis 
 quattuor propositis elegisse, ut uestra documenta sint uera, 
 contra uestros autem quae proferimus falsa esse deputentur? 
 ecce et hic uinceris, quoniam ueris quae putas documentis 
 tuis non potuerunt ubi debuerunt conuinci traditores, siue a 
 uestris eadem documenta occultata sint siue ipsi traditores 
 qualibet astutia se iudicibus occultauerint siue ab ipsis prauis 
 iudicibus occultati sint. semen Abrahae respice, quod in testamento 
 dei per omnes gentes crescit sicut stellae caeli et sicut 
 arena maris, et utrum propter occultata quibuslibet causis nescio 
 qua Africana zizania tam copiosa messis per agrum mundum 
 perire potuerit aude dicere, aude credere, aude, si ullus in te 
 dei timor est, cogitare.

Exaggeras persecutiones quas uos pati dicitis, quibus 
 in tam sacrilega et manifesta obstinatione aduersus pacem 
 sanctae ecclesiae rebellantibus mirabili mansuetudine parcitur, 
 et dicis in primis partibus epistulae tuae, quod imperatori 
 Constantino Caeciliani crimen cum fieret manifestum, ipse 
 quoque eum ut Brixae in exilio degeret sua sententia condemnauit. 
 in quo te quis dubitet uel falli uel fallere, quando 
 et Felicem Aptugnensem commemorasti in iudicio proconsulis 
 ab Ingentio nescio quo de traditione conuictum?

 

 
 
 
 
 Ecce ego insero sententiam Aeliani proconsulis, qua 
 purgatus atque absolutus est Felix. si tota gesta uis legere, 
 ex archiuo proconsulis accipe. Aelianus pro consule dixit: 
 ex professione Caeciliani, qui acta falsa esse dicit 
 atque epistulae plurima addita, manifestum est qua 
 uoluntate haec gesserit Ingentius, et ideo recipietur 
 in carcerem; est enim artiori interrogationi necessarius. 
 Felicem autem religiosum episcopum liberum 
 esse ab exustione instrumentorum deificorum manifestum 
 est, cum nemo in eum aliquid probare potuerit, 
 quod religiosas scripturas tradiderit uel exusserit. 
 omnium enim interrogatio supra scriptorum manifesta 
 est nullas scripturas deificas uel inuentas uel corruptas 
 uel incensas fuisse. hoc actis continetur, quod 
 Felix episcopus religiosus illis temporibus nec praesens 
 fuerit neque conscientiam commodauerit neque 
 tale aliquid fieri iusserit.

Insero etiam rescriptum imperatoris Constantini ad Probianum 
 id ipsum attestantis et quam molesti apud eum maiores 
 uestri accusatores innocentium fuerint ostendentis. Imperatores 
 Caesares Flauii Constantinus et Maximinus 
 et Ualerius Licinianus Licinius ad Probianum

 

 
 
 
 proconsulem Africae. Aelianus prodecessor tuus merito, cum 
 de perfectissimis Uerus uicarius praefectorum tunc 
 per Africam nostram incommoda ualetudine teneretur, 
 eiusdem partibus functus inter cetera etiam id negotium 
 uel inuidiam, quae Caeciliano episcopo et ecclesiae 
 catholicae uidetur esse commota, ad examen 
 suum atque iussionem credidit esse reuocandam. 
 etenim cum iam Superium centurionem et Caecilianum 
 magistratum Aptugnitanorum et Saturninum ex curatore 
 et Calibium iuniorem eiusdem ciuitatis curatorem 
 atque Solum seruum publicum supra scriptae ciuitatis 
 praesentes esse fecisset, audientiam praebuit 
 conpetentem, adeo ut, cum Caeciliano fuisset obiectum, 
 quod a Felice eidem episcopatus uideretur esse delatus, 
 cui diuinaJ.:um scripturarum proditio atque exustio 
 uideretur obiecta, innocentem de eo Felicem fuisse 
 constiterit. denique cum Maximus Ingentium decurionem 
 Ziquensium ciuitatis epistulam Caeciliani ex 
 duumuiris falsasse contenderet, et eundem ipsum Ingentium 
 suspensum actis quae suberant peruidimus 
 et ideo minime tortum, quod se decurionem Ziquensium 
 ciuitatis esse adseuerauerit. unde uolumus 
 eundem ipsum Ingentium sub idonea prosecutione ad

 
 
 
 comitatum meum Constantini Augusti mittas, ut illis, 
 qui in praesentiarum agunt atque diurnis diebus interpellare 
 non desinunt, audientibus et coram adsistentibus 
 apparere et intimari possit frustra eos Caeciliano 
 episcopo inuidiam conparare atque aduersus eum uiolenter 
 insurgere uoluisse. ita enim fiet, ut omissis, 
 sicuti oportet, eiusmodi contentionibus populus sine 
 dissensione aliqua religioni propriae cum debita 
 ueneratione deseruiat.

Insero adhuc et uerba Constantini ex litteris eius 
 ad Eumalium uicarium, ubi se inter partes cognouisse et 
 innocentem Caecilianum conperisse testatur. cum enim narrasset 
 in his, quae supra locutus est, quemadmodum ad iudicium 
 eius post episcopalia iudicia partes perductae fuerint: 
 in quo peruidi, inquit, Caecilianum uirum omni innocentia 
 praeditum ac debita religionis suae officia 
 seruantem eique ita ut oportuit seruientem, nec ullum 
 in eo crimen repperiri potuisse euidenter apparuit, 
 sicut absenti fuerat aduersariorum suorum simulatione 
 conpositum.

Tu quare non inseruisti sententiam Constantini, qua 
 eum dicis esse damnatum et Brixae in exilio constitutum, uir 
 disertissime? quanto congruentius hanc inseruisses quam nescio 
 quid de Serdicensi concilio, quod nec ad uos nec ad causam,

 

 
 
 
 quae inter d>» est et uos. omnino pertinere monstretur! cor 
 enim fuerit Brixae Caecilianus. quod uos ealnmnio?issime 
 appellatis? exilium. cum suam praesentiam maluit ecclesiae 
 deesse quam pacem. quid a me opus est dici? tu interim 
 damnantis imperatoris sententiam nullam recitas et damnatum 
 ab imperatore Caecilianum tamen temere non dico audiendum 
 uel dicendum, sed etiam scribendum putas. uerumtamen secundum 
 uerba tua ecce uideo in exilio Caecilianum imperatore 
 damnante: saltem responde quo accusante et modo me inter- 
 roga, quod in epistula tua post multa (inania) similiter inane 
 posuisti: quis prolato testamento minus consentit. qui persecutionem 
 patitur a" qui (ar\'it ? haec certe uerba tua sunt. 
 aspice ergo Caecilianum persecutionem passum et. sisut ipse 
 dixisti. in exilio constitutum, aspice etiam uestros. sicut suis 
 uerbis imperator ipse testatur. aduersum Caecilianum diurnis 
 diebus interpellare non desistentes, et isdem ipsis uerbis tuis 
 interroganti mihi responde: quis minus testamento prolato 
 consentit, qui persecutionem patitur an qui facit? diligenter 
 autem perlectis omnibus inuenies Caecilianum a uestris etiam 
 apud imperatorem persecutionem passum. sed non inuenies ab 
 imperatore damnatum, immo etiam inuenies absolutum.

Porro si — quod tibi pro magno elegisti, ut 
 de criminibus traditionum quae uos profertis documenta uera 
 sint, quae autem nos proferimus falsa sint: etiam in eo uos 
 dei ueritas superat, quae sicut praedixit ita reddit ecclesiam 
 in uniuerso mundo fructificantem atque crescentem, quia nihil

 

 
 
 
 ei praeiudicant alienorum criminum licet uera documenta, quae 
 propinquioribus episcopis transmarinis, per quos in longinquiores 
 partes siue transit talium rerum fama siue non transit. 
 aut non sunt demonstrata sicut debuerunt aut non sunt credita 
 quibus demonstrari potuerunt aut credita et occultata nequaquam 
 ad alios peruenerunt, nec quisquam uel unus homo, 
 quanto minus tantus christianorum numerus in tot gentibus 
 constitutus reus potest esse participati sceleris alieni, si uel nulla 
 eius uera documenta cognouerit uel eum simulata innocentia falsis 
 documentis quisque fefellerit —: si ergo, ut dicere coeperam, 
 in hoc, quod tibi pro magno elegisti, ut quae uos de traditoribus 
 testimonia profertis uera sint, quae autem proferuntur contra uos 
 falsa sint, nihil ualetis aduersus ecclesiam catholicam toto terrarum 
 orbe diffusam et aduersus prouidentiam dei, qua in christianum 
 nomen, ut tuis uerbis utar, totus cotidie uertitur mundus, 
 quanto magis deficitis in accusationibus uestris. cum hanc 
 ipsam traditionem, cuius nomen uelut horrentes, qui hoc 
 schisma fecerunt, a Christi corpore separatos se ipsos diabolo 
 tradiderunt. multo probabilius, sicut in illis litteris dixi et 
 nunc dico, nos uobis obicimus, qui uos nomina et crimina 
 traditorum dicere tantummodo audimus, nos autem et gesta 
 ecclesiastica, quibus de se ipsi confessi sunt, et gesta municipalia, 
 quibus hoc fecisse leguntur, ostendimus!

Tu uero callidus examinator appensorque uerborum 
 doces nos, quid ualeat conparatiuus gradus, et tamquam 
 uictor exultas, quod non possem dicere: \'traditionem probabilius 
 nos uobis obicimus,\' nisi uos nobis eam probabiliter 
 obicere confiterer. si enim uos, inquis, probabilius, nos ergo 

 

 
 
 + 
 probabiliter, et hoc docens: quia sic est probabiliter et probabilius, 
 ut si dicas uere) et \'uerius\' et quia gradus iste quod 
 ante positum est auget, non quod ante dictum est inprobat . 
 adiungis alia uerba, quibus hoc euidentius intellegamus, ac 
 dicis: sic est bene) et <melius>, \'male* et *peius\\ \'horribiliter\' 
 et horribilius, sic esse ostendens probabiliter) et probabiliter). 
 unde colligi putas, quia, si ego probabilius quod falsum est 
 obicio, superest ut uos probabiliter quod uerum est obiecisse 
 confirmes. hic ego numquid dico, quod in quaestione uel in 
 disputatione ecclesiastica nos artificialia grammatica docere 
 conaris, quid ualeat conparatiuus gradus, quia id quod ante 
 positum est auget, non quod ante dictum est inprobat? uideo 
 enim, quam hoc inepte tibi obiciam quod tu uidere noluisti, 
 quando mihi anticategorian uelut ex arte rhetorica obiciendam 
 putasti, quod genus quaestionis, ubi dicitur: \'non ego feci, sed 
 tu fecisti), etiam in auctoritate prophetica demonstraui.

Considera tamen diligentius, ne forte inuenias 
 in Latinae locutionis auctoribus, quibus grammaticorum artificialia 
 seruiunt, non semper istum gradum quod ante positum 
 est augere, sed aliquando contrario superferri. cuius locutionis 
 exemplum interim mihi ex apostoli epistula occurrit quam 
 scripsit ad Hebraeos. cum enim loqueretur de benedictione 
 terrae, quae accepta pluuia fructum reddit, deinde subiecit: 
 proferens autem spinas et tribulos reproba et maledictioni 
 proxima est, cuius finis in ustionem. quod 
 ne illis quibus loquebatur optasse uideretur, confisi sumus 
 autem, inquit, de uobis, fratres carissimi, meliora et

 

 
 
 
 haerentia saluti. attendis certe quomodo hic diierit\'meliora\', 
 non quia bona erant, quae supra dixerat proferre spinas et tribulos 
 et ustionem mereri, sed magis quia mala erant, ut illis deuitatis 
 meliora eligerent et optarent, hoc est bona tantis malis 
 contraria. sed forte apostolum sic audiendum esse arbitraris 
 quemadmodum de se ipse dicit, tamquam hominem etsi imperitum 
 sermone, sed non scientia, et ideo non uerborum in eo, 
 sed rerum atque sententiarum auctoritatem putas esse sectandam, 
 \'bona\' poni debuisse contendens ubi posuit ipse \'meliora/ 
 quid, si et ego iam his litteris adsuefactus et illas quas puer 
 didici oblitus sic dixi: obicitis traditionem. hanc ipsam 
 multo probabilius nos uobis obicimus, tamquam dicerem 
 \'probabiliter\', conparatiuum pro positiuo ponens, non quia uos 
 probabiliter, sed magis quia inprobabiliter, sicut ille \'meliora\', 
 non quia illa erant bona, sed magis quia mala? tu quare tam 
 temere concludis ex hoc me confirmasse \'uos probabiliter\', quia 
 dixi \'nos probabilius\'?

Quamquam nec secundum grammaticos in uerbo 
 me errasse reprehenderes, si saltem uerborum ipsorum auctores 
 uel attente legere uel memoriter recolere uoluisses. pueriles 
 enim habent litterae, sed non a puero imperito dictum: 
 di meliora piis erroremque hostibus illum. 
 discissos nudis laniabant dentibus artus. 
 quomodo ergo \'meliora\' piis, quasi bona essent istis ac non 
 potius magna mala, qui discissos nudis laniabant dentibus 
 artus? iam uides certe, quia, sicut iste piis potuit optare 
 meliora, quamuis illa, in quorum conparatione optabat, non 
 essent bona, sic et ego potui dicere: traditionem

 

 
 
 
 probabilius nos uobis obicimus. quamuis eam uos nobis non 
 probabiliter obiceretis. at omittam. quia et probabile quando 
 dicitur non consequenter est uerum. cum a dicuntur. quae 
 fieri possunt ae solent et ideo probantur. hoc est adprobantur 
 et creduntur. etiamsi facta non sint: quod autem uerum est 
 cum ostenditur. necessario probabile est et illo utique probabilius. 
 recole libro, ubi uerba didicisti: quam te non fallam 
 profecto repperies. 
 
 Unde etiamsi uestros probabiliter nostris traditionem 
 obiecisse concederem. non ideo uerum obiecisse contenderem 
 et recte nos dicerem probabilius hanc obicere, quandoquidem 
 a nobis nominari tantum traditores solemus audire, nullis 
 autem gestis uel ecclesiasticis uel publicis recitari demonstrarique 
 confessos, a nobis autem proferri et gesta publica, ubi 
 uestri tradiderunt. et ecclesiastica. ubi confessi deo iudici 
 derelicti sunt

Sed non omitto tam manifestum adiutorium 
 tuum, quo nobis etiam nesciens plurimum faues docendo regulas 
 conparatiui gradus, quia id quod ante positum est auget. 
 non quod ante dictum est inprobat. secundum hanc enim 
 regulam tuam, secundum quaedam uerba tua in epistula tua 
 sine ulla difficultate obtinuimus causam nostram. tu enim 
 dixisti in primis partibus litterarum tuarum, uelut nostram 
 pertinaciam criminando, tot documenta legalia quod melius et 
 uerius est nobis persuadere non posse. ubi ego concludo secundum 
 artificialia tua iam nos uerum et bonum tenere, si, 
 quod uerius et melius est, nobis persuaderi non potest cum 
 ergo nos non rescindamus, ut secundum te loquar, uerius et 
 melius baptisma uestrum, quare uos rescinditis uerum et bonum 
 nostrum? item cum dixisses: hoc et nos uolumus ut Christus 

 

 
 
 
 sit origo et radix caputque christiani, continuo subiecisti: 
 sed quaerimus per quem hoc melius fiat . quod dicendo utique 
 concessisti et per malum ministrum bene fieri, sed melius per 
 bonum. cum itaque nos non rescindimus baptismum, quem 
 per uestrum tamquam per bonum ministrum dari dicitis, 
 quare uos rescinditis baptismum, quem per nostrum tamquam 
 per malum ministrum datum esse contenditis? tu enim dixisti: 
 quaerimus per quem melius fiat, et tua regula est, quia gradus 
 iste quod ante positum est auget . unde si per uestrum sicut 
 putas melius fit, ergo et per nostrum bene fit, ac per hoc, 
 quando per nos baptizatum rebaptizatis, id quod ex ista tua 
 regula bene factum esse conceditis sacrilega praesumptione 
 rescinditis.

Uereor ne nimis urgeam uerecundiam tuam, 
 si ostendam, quam leuiter et scurriliter quaedam etiam uerba 
 mea quae translata posui, frontem pro pudore, os pro sermone, 
 tridens telum pro tripertita oratione, tricipitem bestiam pro 
 errore tribus calumniis aduersus tot populorum innocentiam 
 saeuiente, quasi urbanus et dicax exagitanda putaueris. serua 
 potius puerilia pueris. neque enim me mouet, quod Neptunium 
 telum propter tridentem dicis episcopum non decere, cum sit 
 et piscatorium ac per hoc apostolicum, quod suos apostolos 
 dominus piscatores hominum fecit. nam et deum nostrum 
 scriptura dicit et alas habere et sagittas, nec tamen Cupidinem 
 colimus.

Quin etiam me promissam in exordio lenitatem non 
 seruasse reprehendis, eo quod Manicheorum facta mentione

 

 
 
 
 permotus dixerim: sicut non potest, quod dominus ait, 
 satanas satanan excludere, ita non potest errorem Manicheorum 
 Donatistarum error euertere, quasi Petilianum 
 satanae conparauerim ac non errorem, cuius eum cupio laqueis 
 expediri. bene quod apostolus nos aduersus tales calumnias 
 communiuit eo ipso loco, ubi nos mites, patientes et modestos 
 esse admonet, quando aliquem dissentientem corripimus. cum 
 enim dixisset: seruum autem domini litigare non oportet, 
 sed esse mitem ad omnes, docibilem, patientem, 
 in modestia corripientem diuersa sentientes, continuo 
 subiunxit: ne forte det illis deus paenitentiam ad cognoscendam 
 ueritatem et resipiscant de diaboli laqueis, 
 captiuati ab ipso secundum ipsius uoluntatem. ecce 
 apostolica mansuetudo! cum quibus placide, patienter modesteque 
 agi praecepit, eos ipsos dicit a diabolo captiuatos, nec 
 tamen lenitatem quam commendabat amisit, quia eam quam 
 docebat tacere noluit ueritatem.

Sed ipse uideris cuius partes agas, qui mea 
 uerba uelut conuiciosa et saeua criminando eos, quos ad disputandum 
 conuenire non uis, ad litigandum niteris excitare; 
 nolo enim dicere, quia et te litigare delectat. parcius quippe 
 ac uerecundius, sed quasi ex obliquo mihi obicis quae ad me 
 omnino non pertinent. quid enim iudicem de Manicheorum 
 pestilentiosissima et christianis omnibus anathemanda uanitate, 
 si tantum dicere solerem ac non etiam conscriptis libris multis 
 multiplicibusque testarer, ne sic quidem esset aduersus me

 

 
 
 
 UIIUB calumniae uestrae locus. neque enim me catholica falso 
 a nobis argui miraretur, a quibus totus christianus orbis cum 
 tot ecclesiis, etiam illis primis apostolico labore propagatis, 
 falsis criminibus accusatur. cum uero contra Manicheos, qui 
 me adulescentulum aliquando deceperant, mea tanta scripta 
 qui uoluerit legere possit, non usque adeo desipit, ut de me 
 credat potius uerbis uestris quam oculis ac sensibus suis.

Sed epistulam, inquis, principis uestri, qua nescio 
 quid de te scripsit, cum te ordinari nollet, tenent non pauci 
 nostrorum . illam uero minime curarem, nec si eius a quo 
 scripta dicitur non perspicua pro nobis sententia legeretur illam 
 calumniam falsitatemque condemnans; quanto minus eam curat 
 catholica ecclesia, cuius causam contra uos agimus, cui tot 
 diuinis testimoniis praefidenti nulla humana de quoquam homine 
 testimonia seu uera seu falsa qua gaudet auferunt ueritatem! 
 desine talibus: unus homo sum. ecclesiae inter nos agitur causa, 
 non mea, ecclesiae, inquam, quae in nullo homine spem ponere 
 a suo didicit redemptore. quamquam nec de me ipso nobis, 
 etiamsi meam conuersationem nossetis, recte crederetur inimicis 
 mihi. ad existimationem hominum magna testium qui me 
 nouerunt suppetit copia, ad dei uero conspectum sola conscientia, 
 quam contra uestras criminationes cum intrepidam geram, 
 non me tamen sub oculis omnipotentis iustificare audeo magisque 
 ab illo afluentem misericordiae largitatem quam iudicii 
 summum examen expecto, cogitans quod scriptum est: cum 
 rex iustus sederit in throno, quis gloriabitur castum 
 se habere cor aut quis gloriabitur mundum se esse 
 a peccato?

Sed quid ad rem, cuius inter nos uertitur 
 quaestio, qualis ipse sim, cum in area dominica sim stipula 
 si malus, granum si bonus? uos tamen si grana essetis, paleam 
 conmixtam, sicut admonet etiam ipse Cyprianus, ante tempus 
 uentilationis non refugeretis. proinde nos, si quem repperimus 
 in nobis notum hominem malum, recte uobis obicimus; ibi 
 enim tota defensio uestra consistit, quia propterea uos separastis, 
 ne alienorum peccatorum contagione periretis. unde 
 nouum genus areae uos fecisse gloriamini, aut quae solum 
 triticum habeat aut in qua solum triticum appareat, cui non 
 sit necessarius uentilator, sed perscrutator. nam et Parmenianus 
 uester praeclaram uestram munditiam uelut inmunditiae nostrae. 
 a contrario conparans ausus est interponere sententiam prophetae 
 Hieremiae, ubi ait: quid paleae cum tritico? quod 
 ille dixit, ut ipsa indicat lectio, aduersus eos, qui diuinis oraculis 
 sua somnia coaequabant. adrogantia tamen uestra et 
 horrenda superbia Parmeniani litteris declaratur, ubi uos contra 
 scripturas diuinas et contra monita Cypriani ante ultimam 
 uentilationem, quam mundus expectat, tamquam purgatum a 
 palea triticum praedicauit.

Quid igitur dignius aduersus hanc fallacissimam 
 elationem quam causa Maximianensium uobis potuit procurari? 
 quaecumque in nos dicere tamquam in traditores soletis, in 
 Maximianenses, quos recepistis damnatos, quando damnati sunt 
 grauiora dixistis, de imperatoribus nobis tamquam persecutoribus 
 facitis inuidiam: uos apud iudices, quos ipsi imperatores 
 miserunt, Maximianensibus persecutionem fecistis. baptismum 
 ecclesiae dari extra ecclesiam non posse contenditis: uos

 

 
 
 
 baptismum, quem in crimine schismatis Maximianenses dederunt, 
 in receptis eis quibus dederunt non rescidistis. si haec pro 
 pace unitatis fieri debuerunt, unde nos accusetis non inuenitis; 
 si autem non debuerunt, nos non accusetis, nisi uos ipsos 
 damnaueritis. nolo te per multa distendas; nam et ego possem 
 breuiter ea quae contra te dicta sunt in memoriam reuocare. 
 sed hinc solum cogita, Maximianensium causam tibi ante 
 oculos pone. si de hac nobis respondere potueris, adgredere 
 cetera; si autem non potueris, melius quiescas quam calces 
 aduersus stimulum iactes.

Quamuis iam tribus nec paruis uoluminibus epistulae 
 tuae, Cresconi, diligenter satisque responderim, qua Petiliani 
 litteras contra mea rescripta, quibus refellebantur, defendendas 
 putasti, tamen etiam hoc breuiore opere institui de sola causa 
 Maximianensium tecum agere et ex hac una ostendere omnia, 
 quae in illa epistula posuisti, quam frustra, quam inaniter 
 dixeris. neque enim contemnendum est beneficium dei, quod 
 et ad nostrae dispensationis conpendium et ad uestrae correctionis, 
 si sapiatis, adiutorium praestare dignatus est. qui nescientibus 
 uobis neque id agentibus nobis ita uestrorum episcoporum 
 mentibus dominatus est, ut, qui orbem christianum

 

 

 
 
 
 per communionem sacramentorum maculatum peccatis criminabantur 
 alienis quamuis etiam ipsis falsis et non probatis, 
 in Maximiani causa cogerentur fateri eorum quos damnauerunt 
 peccatis non fuisse maculatos in una sacramentorum communione 
 constitutos eos, quibus tamquam innocentibus ad reuertendum 
 dilationem dederunt etsi non ordinatoribus Maximiani, 
 tamen in eius parte constitutis damnatoribus Primiani; et qui 
 baptismum Christi nolebant agnoscere nec in eis ecclesiis 
 datum, quas apostolorum labor propagauit atque fundauit, contendentes 
 extra unam ecclesiam baptismum dari non posse 
 nosque culpantes, quod per eos datum baptismum non rescinderemus, 
 quos esse in uera ecclesia negaremus, susciperent 
 in Maximiani sacrilego schismate baptizatos et in eis baptismum 
 rescindere non auderent; et qui de legibus christianorum 
 imperatorum, quibus eorum peruersitas corrigenda praecipitur, 
 nos tamquam crimine persecutionis accusant, adirent iudices 
 ab ipsis imperatoribus missos et Maximianum ac socios eius 
 apud eos grauiter accusarent, concilium quo eos damnauerunt 
 gestis proconsularibus allegarent, iussiones quibus illi sedibus 
 pellerentur efficacissimas impetrarent. his omnibus a se gestis 
 adhuc nebulas inperitis conantur offundere, non solum scripturis 
 sanctis et priorum rerum gestarum, quando se ab unitate 
 separauerunt, multis certisque documentis, uerum etiam recentissimis 
 suis factis et exemplis euidentissime superati.

Hinc ergo tantum agam, hinc ad omnes epistulae 
 tuae partes, quantum me dominus adiuuat, sine ulla difficultate, 
 immo cum magna facilitate respondeam. ac primo illud, 
 quod tibi ipse contrarius eloquenter eloquentiam uituperare 
 uoluisti, tamquam esset ueritatis inimica et patrona potius

 

 
 
 
 falsitatis, ut eo modo me quasi eloquentem cauendum atque 
 fugiendum ostenderes imperitis: si re uera tanta esset eloquentia 
 mea, quantam mihi quamuis accusatorie tribuis, nonne recitato 
 decreto concilii Bagaiensis, quo, sicut ibi scriptum est, Maximianum 
 fidei aemulum, ueritatis adulterum, ecclesiae 
 matris inimicum, Dathae, Corae et Abiron ministrum 
 de pacis gremio sententiae fulmen excussit, laudare 
 eloquentiam cogereris? porro si mihi materies illa proponeretur, 
 quando possem dicere: licet uiperei seminis noxios partus 
 uenenati uteri alueus diu texerit et concepti 
 sceleris uda coagula in aspidum membra tardo se 
 calore uaporauerint, tamen conceptum uirus euanescenti 
 umbraculo occultari non potuit. nam etsi sero 
 publicum facinus et parricidium suum feta scelerum 
 uota pepererunt? quando me in haec uerba exquirenda 
 coartarem, quando in exprimenda prouoluerem? quando tanto 
 impetu. tanto sonitu in odium noxiorum lectoris uel auditoris 
 animum concitarem? num ideo haec in quos dicta sunt minus 
 ueraciter dicta sunt? num hac eloquentia tanti concilii fides 
 minuitur uel labefactatur auctoritas? nempe illud quo uisum 
 est eloquentius eo potissimum electum est, quod omnes esse 
 suum uellent, quo uno trecentorum et decem ora tacentia 
 personarent. ecce eloquentia quam uituperasti, quam uelut 
 seditiosam et Graeco etiam nomine malitiose artificiosam detestandam 
 uitandam que monuisti, tantum permulsit tot episcopos 
 tuos, ut in plenario concilio suo nollet suam quisque proferre

 

 

 
 
 
 sententiam, sed unam, quae ab uno dici disertius ornatiusque 
 potuit, eam cuncti facerent suam. liceat igitur nobis sine inuidia 
 non usque quaque inpolite contra errores hominum disputare, 
 si licuit tot ac tantis episcopis uestris ipsos homines tam 
 diserte ornateque damnare.

Illud etiam, quod studium pro ueritate certandi, 
 quia saepe uoluimus conferre cum uestris, ut errore sublato 
 fraterna caritas pacis uinculo laetaretur, contentionis et animositatis 
 uitioso nomine reprehendis: nonne melius, obsecro 
 causa ueritatis et unitatis pacificis uerbis et pacatioribus 10 
 locis inter episcopos ageretur, quam in foro ab episcopis per 
 aduocatos litigaretur? quod a partibus Primiani Carthaginiensis 
 episcopi uestri aduersus Maximianum et aduersus eos, qui cum 
 illo Bagaiensi concilio damnati sunt, apud legatum Carthaginis 
 et apud quattuor uel amplius proconsules factum est. certe in 
 conlatione disputationis hoc cauendum est, ne prorumpatur in 
 litem, et caueri a modestis et mitibus et potest et solet; cum 
 uero aduocatis utrimque luctantibus in foro controuersia uertitur, 
 iam procul dubio litigatur. neque hoc in uestris reprehendo, 
 si ad hoc non amore litigandi, sed consulendi necessitate 
 conpulsi sunt; uerumtamen admoneo te bono ingenio 
 praeditum uirum, ut aduertas, ut sentias, ut intellegas eos, 
 qui forensem strepitum et iudiciaria iurgia, quibus accusatos 
 conuincerent et expellerent quos in concilio iam damnauerant, 
 non declinauerunt, sed susceperunt exercuerunt, multo nobiscum 
 facilius pacifice conferre potuisse, nisi mallent causam 
 malam cooperire excusatione quam disputatione finire.

Iam uero quod, antequam uenias ad sermonem meum 
 quo reprehendi Petilianum, a me interim quaeris a quo te 
 baptizari conueniat, utrum ab eo potius, quem et ego baptismum 
 habere confirmo, an ab eo, quem tuus hoc non habere 
 contendit, haec etiam quaestio per Maximiani causam de uana 
 inperitorum loquacitate sublata est, quantum quidem ad uos 
 adtinet - nam apud ipsos Maximianenses adhuc manet —; uestri 
 enim damnato propter sacrilegium schismatis Maximiano, quem 
 diaconum suum Primianus damnauerat et per quem conspirantibus 
 aduersum se plurimis collegis damnatus fuerat, continuo 
 cum eo duodecim ordinatores eiusdem Maximiani eadem sententia 
 damnauerunt. ex quibus duos, Praetextatum Adsuritanum 
 et Felicianum (Mustitanum), cum eos in iudicio proconsulari 
 accusassent, cum Bagaiensi concilio damnatos allegata per 
 aduocatos eadem sententia demonstrassent, cum iubente proconsule 
 locis quos tenebant pellere conati minime ualuissent, 
 sic postea susceperunt, ut cum eis in honoribus eorum integris 
 communicarent et simul in pacem redactis populis eorum ex 
 his, quos in schismate baptizauerant, nullum rebaptizarent.

Extat decretum Bagaiensis concilii allegatum apud proconsulem, 
 aduocato prosequente Nummasio, cum ageret, ut 
 Primiani communioni Membresitana ecclesia traderetur expulso 
 Saluio, qui eam tenebat antiquitus, ubi episcopatum meruerat 
 in parte Donati. sed pellendus propterea petebatur, quia eum 
 damnatum Bagaiensi concilio recitabat inter duodecim Maximiani 
 ordinatores, quos idem Nummasius in numero errans 
 undecim dicit. hanc Nummasii postulationem recitauit postea 
 Titianus, expresse ac nominatim agens apud eundem

 

 
 
 
 proconsulem aduersus Praetextatum et Felicianum. cuius aduocati 
 uerba ista sunt: sed suis, inquit, institutis iniquitas delectatur 
 et semet ipsam non deserit, cum semel praecipitata 
 corruerit. idem namque Maximianus coeptam 
 nutrit audaciam et alios sibimet consociat ad furorem. 
 inter quos etiam Felicianus quidam, qui primo recta 
 sectatus deprauationis huius attaminatione fuscatur, 
 in Mustitana positus ciuitate deo omnipotenti parietes 
 consecratos, ecclesiam uenerandam quasi quadam 
 obsessione credidit retinendam. hunc Praetextatus 
 etiam in Adsuritanis partibus imitatur. sed cum aequitatis 
 tuae innotesceret potestati consortium sacerdotum, 
 iussisti, ut gesta testantur, exploso omni contradictions 
 effectu sacratissimis sacerdotibus a profanis 
 mentibus ecclesias uindicatas oportere restitui. 
 deinde paulo post, ut idem aduocatus ostendat quid iussum 
 sit, recitat N Nummasii postulationem quam supra commemoraui, 
 in qua pro consule Nummasio cum dixisset: lege episcopate 
 iudicium, illud Bagaiense recitatum est, in quo Maximianus 
 damnatur his uerbis: Maximianum fidei aemulum, ueritatis 
 adulterum, ecclesiae matris inimicum, Dathae, 
 Corae et Abiron ministrum de pacis gremio sententiae 
 fulmen excussit. et quod adhuc eum dehiscens terra 
 non sorbuit, ad maius supplicium superis reseruauit. 
 raptus enim poenam suam conpendio lucrauerat funeris: 
 usuras nunc grauioris colligit faenoris, cum

 

 
 
 
 mortuus interest uiuis. deinde in illos duodecim ordinatores 
 eius ita profertur Bagaitana sententia: nec solum hunc, 
 inquiunt, sceleris sui mors iusta condemnat; trahit 
 etiam ad consortium criminis plurimos catena sacrilegii, 
 de quibus scriptum est: \'uenenum aspidum sub 
 labiis eorum quorum os maledictione et amaritudine 
 plenum est. ueloces pedes eorum ad effundendum 
 sanguinem. contribulatio et calamitas in uiis eorum, 
 et uiam pacis non cognouerunt. non est timor dei ante 
 oculos eorum\'. nollemus quidem tamquam e proprii 
 corporis iunctura praecidi. sed quoniam tabescentis 
 uulneris putredo pestifera plus habet in abscisione 
 solaminis quam in remissione medicaminis, inuenta 
 est causa salubrior, ne per cuncta membra pestilens 
 inrepat uirus, ut conpendioso dolore natum decidat 
 uulnus. famosi ergo criminis reos Uictorianum Carcabianensem, 
 Marcianum Sullectinum, Beianum Beianensem, 
 Saluium Ausafensem, Theodorum Usulensem. 
 Donatum Sabratensem, Miggenem Elefantariensem, 
 Praetextatum Adsuritanum, Saluium Membresitanum, 
 Ualerium Melzitanum, Felicianum Mustitanum et Martialem 
 Pertusensem, qui funesto opere perditionis uas 
 sordidum collecta faeculentia glutinarunt, sed et clericos 
 aliquando e.cclesiae Carthaginis, qui, dum facinori

 

 
 
 
 intersunt, inlicito incestui lenocinium praebuerunt. 
 dei praesidentis arbitrio uniuersalis concilii ore ueridico 
 damnatos esse cognoscite. post istorum damnationem, 
 in quibus leguntur Praetextatus Adsuritanus et Felicianus 
 Mustitanus, cum quibus, ut ante dixi, post proconsulares aduersus 
 eos impetratas iussiones concordauerunt, ceteris in eodem 
 Maximiani schismate constitutis, Primiani etiam damnatoribus. 
 tantum quia non interfuerant Maximiani ordinationi, dilationem 
 dederunt in eodem Bagaiensi concilio certo diei termino definitam, 
 quae continetur his uerbis: eos autem, inquiunt, quos 
 sacrilegi surculi non polluere plantaria, hoc est qui 
 a Maximiani capite proprias manus uerecundo fidei 
 pudore retraxerunt, ad matrem ecclesiam redire permisimus. 
 quantum enim de reorum morte purgamur, 
 tanto de innocentium reditu gratulamur. ac ne angustum 
 redeuntibus tempus spem salutis artatae diei 
 pressura subducat, agnoscentibus quibus licet, manentibus 
 praecedentibus statutis, uniuersis usque ad 
 diem octauum KJ Ian proxime futurarum agnitionis 
 pandimus ianuam, ut integri honoris ac fidei regressi 
 habeant fundamenta. quam si quisquam ingredi nequiuerit 
 pigra segnitia, sciat sibi ad omnes ueniales 
 aditus sua uoluntate uiam esse subductam.

 

 
 
 
 manebit enim circa eos dicta sententia et post praestitutum 
 diem redeuntibus fixa paenitentia.

Ex his igitur omnibus quoniam redisse aliquos ad 
 communionem uestram nec uos negatis et in tam recenti memoria, 
 adhuc etiam uiuentibus hominibus, de quibus agitur, 
 celeberrima et clara notitia est, cum et illi, quibus dilatio data 
 est — quandoquidem, sicut uerba eiusdem concilii satis indicant, 
 eos ad matrem ecclesiam redire inuitant et eorum tamquam 
 de innocentium reditu gratulantur — et illi, quos cum 
 Maximiano nulla interposita dilatione damnarunt, extra uestram 
 ecclesiam toto illo tempore baptizauerint, siue usque ad diem 
 dilationis, quando cum Maximiano communicabant et in eius 
 erant schismate constituti, siue etiam transacto dilationis die, 
 quando Titianus aduocatus nominatim Praetextatum et Felicianum 
 pelli de basilicis postulabat, cum quibus in honore 
 integro Primianus postea concordauit: quomodo audetis iam 
 dicere unum baptisma nisi in una ecclesia dari non posse, cum 
 ab istis datum in sacrilego schismate baptismum sine ulla 
 controuersia cognoueritis susceperitis rescindere non ausi fueritis? 
 nec tamen potestis dicere nihil uos praestitisse illis, 
 quos in eodem baptismo suscepistis. si ergo quaeram quid 
 praestiteritis, procul dubio respondebitis: ne ipso schismatis 
 sacrilegio perirent, ne baptismum Christi non ad praemium 
 sed ad iudicium, non ad salutem sed ad perniciem, sicut est 
 militiae character in desertoribus, haberent, praestitimus pacem, 
 praestitimus unitatem, praestitimus ecclesiae societatem, ut 
 eum per quem caritas diffunditur in cordibus nostris spiritum

 

 
 
 
 sanctum accipere mererentur, sine quo nemo peruenit ad regnum 
 caelorum, etiamsi sacramentis omnibus legitimis inbuatur. haec 
 responderetis ueraciter, si ueram ecclesiam teneretis. uerumtamen 
 ad admonitionem uestram sufficit, ut hoc uos accepturos 
 intellegatis in uera ecclesia, quod eos, quos in Maximiani 
 sacrilego schismate baptizarunt, qui cum eis ad uos inde redierunt, 
 in uestra communione accepisse credidistis, atque ita 
 uos etiam accepto baptismo Christi esse puniendos, si unitatem 
 eatholicae ecclesiae non tenueritis, sicut in Maximiani schismate 
 baptizatos procul dubio puniendos non dubitaretis, si uestrae 
 communioni non copularentur, in quibus ad uos inde uenientibus 
 non rescindendum baptismum iudicastis. uides itaque 
 etiam hoc, quod te mouebat de baptismi sacramento, in causa 
 Maximianensium iam solutum.

Iam nunc illa uideamus, quibus epistulam meam te 
 refellere credidisti. ac primum quod interrogas, quare uestros 
 Donatistas adpellem, adiungens quod Donatus non auctor et 
 institutor ecclesiae quae ante non fuerat, sed a Christo deductae 
 et antiquae unus ex episcopis fuerit, non attendis hoc 
 de se ipso et Maximianum dicere, ex cuius tamen nomine 
 uniuersam eius communionem appellatis. neque schisma quod 
 fecit ullo uocabulo a uobis uel ab aliis sectis discernitis, nisi 
 aut Maximianistas aut Maximianenses aut quodlibet aliud, quod 
 a Maximiani nomine deriuetur, aut certe simplicius et sine 
 timore grammaticarum ferularum partem Maximiani nominetis. 
 num quid (ad) hoc dicturus es nisi Maximianum a uestra 
 communione schisma fecisse, hoc autem a communione catholica 
 non fecisse Donatum? sed Maximianus non hoc dicit, qui

 

 
 
 
 Primianum potius et uos omnes adfirmat a parte Donati, in 
 qua ipse permansit, schisma fecisse et recitat decreta conciliorum, 
 primum quod apud Carthaginem a quadraginta et tribus 
 factum est, quo praedamnatus est Primianus, alterum quod 
 Cebarsussi centum uel amplius uestri tunc episcopi condiderunt, 
 quo perfecte pleniusque damnatus est. cui talia documenta 
 proferenti quid respondebis, nisi maioris auctoritatis esse Bagaiense 
 concilium. in quo trecenti et decem eundem Maximianum 
 et eius socios damnauerunt, quando Primianus non apud eos 
 tamquam purgandus dicebat causam, sed cum eis tamquam 
 iudex innocentissimus considerabat, proferebat sententiam contra 
 Maximianum et duodecim socios eius, quibus ille praesentibus 
 ordinatus est. et data dilatione tamquam innocentes ad pacem 
 propriam reuocabat tot ceteros, a quibus ipse damnatus est?

In hac uestra conflictione quid uultis ut nos medii 
 iudicemus, quandoquidem nec Maximiani nec uestra communione 
 detinemur? quid, inquam, hinc uultis iudicemus, nisi contra 
 duo concilia, quibus damnatus est Primianus, unum Bagaiense 
 posterius pro illo ualere debere, quo damnatus est Maximianus, 
 eo uidelicet firmius id esse arbitrantes. quo posterius potuit 
 de prioribus iudicare? ecce in hoc fauemus uobis; alia nobis 
 est cum Maximianensibus causa, si ausi fuerimus censere. 
 fauemus, inquam. tertium iudicium Bagaiense factum est pro 
 Primiano contra Maximianum eiusque collegas, quo posteriore

 
 
 
 potuerunt merito priora deleri, quamquam a duobus prioribus 
 iudiciis ad tertium nullam Primiani uocem prouocationis uel 
 legimus uel audimus, nisi quod absens primo praedamnatus 
 secundoque damnatus est. sed etiam in Maximianum et socios 
 eius absentes prolata est disertissima illa Bagaitana sententia. et 
 hoc illi quadraginta et tres apud Carthaginem modestius, cautius 
 diligentiusque se gessisse testati sunt, quod ad eundem Primianum 
 non semel, sed iterum ac tertio legatos miserunt, ut, 
 si ad eos ipse uenire nollet, ipsos ad se uenire permitteret. 
 quo utrumque recusante, sicut scribunt, et eos qui missi sunt 
 iniuriosa repulsione tractante necessitatem sibi incubuisse 
 senserunt, ut iam ecclesiae prouiderent, et sic nondum audentes 
 ultimum praecipitare iudicium, sed quodam praeiudicio consulentes, 
 ut ei, si causae suae fideret, sequenti celebriore 
 concilio respondendi seque purgandi relinqueretur locus; quo 
 cum uenire noluisset, iam necessario putauerunt esse damnandum 
 sine ulla suspensione sententiae. at uero in decreto concilii 
 Bagaiensis non solum legatos ullos a Maximiano male tractatos 
 non legimus, sed nec missos legimus ut ueniret; uidemus 
 tamen leuatum altare contra altare et ordinatum episcopum 
 contra eum episcopum, qui in cathedra ubi fuerat ordinatus 
 ita sedebat, ut conuentu sui populi non desereretur nec a 
 ceteris pluribus episcopis communio eius dirimeretur, tantam 
 commouisse indignationem sacrilego schismate perpetrato, ut 
 nec ipsius Maximiani nec ordinatorum eius iam esset ulterius 
 differenda damnatio.

Haec cum ita sint, non uos tamen pro Caeciliano talia 
 permouent. contra quem manentem et populo praesidentem 
 erecto altari contra altare ordinatus est Maiorinus. contra quem

 
 
 
 non a uobis duo, sicut contra Primianum a Maximianensibus, 
 sed unum profertur iudicium horrendae temeritatis festinatione 
 adceleratum. qui non sicut Primianus noluit ad se uenire 
 collegas, sed inuitauit potius ut uenirent, quod nec ipsi in 
 sui concilii decreto, quod contra eum condiderunt, tacere 
 potuerunt. pro quo non unum. sicut pro Primiano, sed quattuor 
 posteriora iudicia recitantur. eius non absentes, sicut Primiani, 
 sed praesentes sunt aduersarii confutati apud eos iudices, in 
 quos iudicaturos consenserunt, apud ipsum etiam imperatorem 
 Constantinum, apud quem primum Caecilianum accusauerunt, 
 apud quem postea de iudicibus episcopis, a quibus ille ipsam 
 causam uoluit audiri, tamquam non recte iudicantibus questi 
 sunt, ad quem rursus ab altero episcopali iudicio prouocarunt, 
 ut ipso etiam post unum et alterum episcopale iudicium inter 
 partes cognoscente superarentur, quorum non defuit etiam 
 quarta conuictio. nam cum in Caeciliani propriis criminibus 
 calumniatores inuenti fuissent et ei de Felicis Aptugnensis 
 ordinatoris eius traditione quaestionem intulissent, Felix etiam 
 ipse purgatus est proconsulari iudicio, eodem ipso Constantino 
 ut causa eius discuteretur iubente, quem illi adsiduis interpellationibus 
 fatigabant. haec Maximianenses aduersus Primianum 
 non exercuerunt mala nec totiens uicti sunt nec praesentes 
 uicti sunt nec apud eos quos ipsi elegerunt iudices 
 uicti sunt; et tamen, quod manifestum est, ipsi a uestra 
 communione schisma fecerunt, et hoc uestros a catholica 
 communione fecisse non uultis aduertere; qua inpudentia

 
 
 
 uanissimae animositatis, prorsus ignoro. si enim omnia, quae dicitis 
 de Caeciliano et Felice ordinatore eius, ideo uera esse uultis, 
 quia septuaginta ferme episcopi de hac re iudicauerunt, cur 
 non uultis uera esse quae dicuntur de Primiano, cum et inde 
 primo quadraginta tres, postea centum episcopi iudicauerunt 
 et prius praeiudicium posteriore iudicio confirmauerint? si 
 autem propterea illa crimina Primiani falsa esse censetis, quia 
 pro illo posterius contra inimicos eius Bagaiense concilium 
 recitatur, cur non uultis crimina, quae obiecta sunt Caeciliano, 
 falsissima confiteri, pro quo posteriora tot iudicia recitantur? 
 si Caecilianus, contra quem semel fuerat ab illis septuaginta 
 iudicatum, non debuit iam locum purgationis apud alios iudices 
 inuenire, nec Primianus debuit, quem iam tanto plures 
 quam septuaginta primam confirmantes secunda cognitione 
 damnauerant. si autem bis damnato tertium, quia pro illo 
 factum est, iudicium sufficientissime suffragatur, cur semel 
 damnato non sufficere ad absolutionem secundum, tertium, 
 quartum quintumque iudicium nescio qua ferrea fronte contenditis? 
 quodsi uos forte numerus mouet, ut ideo contra centum, 
 a quibus damnatus est Primianus, ualere arbitremini Bagaiense 
 concilium, quia in eo trecenti et decem fuerunt, cur in tanto 
 maiore numero episcoporum orbi terrarum consentire non 
 uultis?

Quod autem obicis Caeciliano peccatum illud in 
 expiabile in spiritum sanctum, de quo dominus ait: non 
 remittetur neque hic neque in futuro saeculo, et nos 
 possemus edocere Feliciano Mustitano, quem hodie cum

 

 
 
 
 Primiano habetis episcopum, unum ex ordinatoribus Maximiani 
 damnatoribusque ipsius Primiani, quo etiam in sacrilego schismate 
 baptizatos non rebaptizastis, peccatum nos obiecisse 
 quod sit in spiritum sanctum, cui sacrilegium schismatis (obiecistis), 
 sicut in Bagaiensis concilii sententia declamatum est. 
 sicut enim uos ideo putatis illo inremissibili reatu peccasse 
 in spiritum sanctum quos accusatis diuinas scripturas exurendas 
 persecutoribus tradidisse, quod easdem scripturas sancto spiritu 
 acti locuti sunt homines dei, ita etiam nos non solum uestris 
 potius traditoribus, quos gesta conuincunt, hoc idem possemus 
 obicere, sed et Feliciano, ut dixi, hoc nos obiecisse in crimine 
 sacrilegi schismatis doceremus, quia in spiritu sancto seruatur 
 unitas dilectionis et pacis, dicente apostolo: sustinentes 
 inuicem in dilectione, studentes seruare unitatem 
 spiritus in uinculo pacis, quam profecto uiolat qui schisma 
 committit. sed hunc reatum insolubilis aeternique peccati, 
 quod in spiritum sanctum committitur, nec uobis obicimus, 
 quos correctos cum uiuitis sanari posse non desperamus, nec 
 uestris, qui sanctos codices cremandos ignibus tradiderunt, 
 nisi quod usque in finem uitae huius ab unitate disiuncti cor 
 inpaenitens habuerunt. nec Feliciano et Praetextato hoc uos 
 obiecisse ostenditis, cum quibus postea communicastis, qui in 
 catena sacrilegii cum Maximiano ad consortium criminis tracti 
 plenarii concilii uestri ore ueridico leguntur esse damnati et 
 post diem dilationis non quidem illis iam damnatis, sed aliis 
 tamquam innocentibus prorogatum probantur esse suscepti.

Quod autem non tibi placet deriuatio nominis, 
 ut a Donato Donatistae appellentur, et censes Latinae regula 
 locutionis potius declinandam, non aspernor admonitionem 
 tuam; uerumtamen quaere grammaticos iudices, apud quos 
 cum Maximianensibus de hac arte confligas eosque conuincas. 
 iam enim nec ipsos uolo Maximianistas uocare, ne offendam 
 tam eruditas aures tuas, qui certe, quantum existimo, non ut 
 ego tibi facile cessuri sunt, ut Claudianenses uel quid aliud 
 appellent quos Claudianistas appellauerunt, cum eos Primiano 
 in communionem receptos inter alia quibus eum et praedamnauerunt 
 et damnarunt crimina posuerunt. et simul recognosce 
 hanc declinationis regulam non mihi soli, sicut reprehendis, 
 placuisse, sed fortasse me solum tibi in ea re, quae ad causam 
 non pertinet, tanta facilitate cessisse.

Quod uero me putasti uehementius arguendum, 
 quod, cum dixerim: Donatistarum haereticorum sacrilegum 
 errorem, haeresim appellans quod tu schisma potius 
 uis putari, eos tamen a sacrilegio non expiatos in communionem 
 recipiamus, tu qui nos in hac causa tam grauiter arguis 
 responde, quomodo expiauerint uestri sacrilegium Feliciani et 
 Praetextati, cum quibus postea communicauerunt, episcopos 
 eos sibi sicut antea fuerant copulantes atque reddentes nec 
 quemquam eorum, quos illi in sacrilegio schismatis baptizauerant, 
 denuo baptizantes. an forte non erant sacrilegio maculati, 
 sicut quidam uestrum desipiunt, dicentes non eos in deum, 
 sed hominem peccauisse? sacrilegium uero tanto est grauius 
 peccatum, quantum committi non potest nisi in deum; unde

 

 
 
 
 me disputatione tua non ob aliud urgendum arbitratus es, 
 quod sic suscipiamus eos, qui a uobis ad nos transeunt, nisi 
 quia uestrum dixi sacrilegum errorem. lege ergo Bagaiense 
 concilium. nempe ista illic prima uerba sunt: cum omnipotentis 
 dei et Christi eius saluatoris nostri uoluntate 
 ex uniuersis prouinciis Africae uenientes in ecclesia 
 sancta Bagaiensi concilium gereremus Gamalius Primianus 
 Pontius Secundianus Ianuarianus Saturninus 
 Felix Pegasius Rufinus Fortunius Crispinus Florentius 
 Optatus Donatus Donatianus et ceteri numero 
 trecenti decem, placuit spiritui sancto qui in nobis 
 est pacem firmare perpetuam, schismata resecare 
 sacrilega. audis aduertis attendis? schismata, inquiunt, 
 resecare sacrilega. ergo non in hominem, sed in deum scelerata 
 peruersitate in eo schismate solus Maximianus sacrilegii 
 crimine tenebatur, cum ista sententia diceretur? lege paulo 
 post quid dicant de sociis eius, inter quos istorum nomina, de 
 quibus agitur, scripta sunt: nec solum hunc, inquiunt, sceleris 
 sui mors iusta condemnat; trahit etiam ad consortium 
 criminis plurimos catena sacrilegii.

Quid est, uir disertissime? quid habes quod dicas 
 mihi? lege sequentia, uide inter plurimos, quos trahit ad consortium 
 criminis catena illius sacrilegii, Praetextatum et Felicianum 
 ligatos. sacrilegos uideo episcopos: quid agis, si non 
 probaueris expiatos? nempe urgueris cedere ueritati, qua dicimus 
 expiari uestros, cum ad nos ueniunt, ipso uinculo fraternae

 

 

 

 
 
 
 pacis et caritatem cooperire peccata eorum, sicut scriptum 
 est: caritas cooperit multitudinem peccatorum. quid 
 de illis, quos a uestra communione separati et Maximiano in 
 saorilegae illius catenae societate deuincti baptizauerunt, quos 
 cum eis in eodem baptismo in pacem atque concordiam suscepistis? 
 respondebisne aliquid nisi eadem sacramenta recte uos 
 adprobasse in eis, quae nos quoque adprobamus in uobis? 
 magis enim tibi constabis, si ista responderis et uerbis epistulae 
 tuae non reluctaueris. in qua cum conareris ostendere 
 non haeresem inter nos et uos, sed schisma potius esse commissum, 
 dixisti nobis et uestris unam esse religionem, eadem 
 sacramenta, nihil in christiana obseruatione diuersum. neque 
 enim grauius quam his uerbis repetitionem baptismatis accusare 
 potuisti, quando seducti a nobis rebaptizantur a uestris, 
 in quibus eadem sacramenta esse et sentis et dicis et scribis. 
 qua igitur sceleris inpudentia non seruatur in eis, quos in 
 sancta unitate baptizat orbis christianus, quod sernatum est 
 in eis, quos in sacrilego schismate baptizarunt Praetextatus 
 et Felicianus? causam itaque nostram, quam uobiscum habemus, 
 uestro iam iudicio terminastis, cum eos, qui a uobis 
 damnatione percussi sunt, qui populos ne ad uos accederent 
 instantissime monuerunt, qui post uos etiam baptizandum esse 
 censuerunt, cum eis, quos extra uestram communionem in 
 sacrilegio schismatis constituti baptizauerunt, sine ulla degradatione, 
 sine baptismatis iteratione in altaris concordiam suscepistis 
 et nulla re alia ab illo scelere sacrilegii nisi sancto igne 
 caritatis expiatos esse credidistis. quod uere fieret, si uos 
 eandem caritatem in uera unitate teneretis.

Sed tamen uideamus etiam de uerbis epistulae 
 Petiliani, quam contra me defendere uoluisti, quomodo te exuas 
 in hac causa Maximianensium, de qua sola nunc statui agere 
 aduersum litteras tuas. posuit certe ille ista uerba sua: conscientia 
 sancte dantis adtenditur quae abluat accipientis . cui 
 ego: quid si, inquam, lateat dantis conscientia et fortasse 
 maculosa sit, quomodo poterit accipientis abluere 
 conscientiam? hanc tu ineuitabilem quaestionem, quia 
 in uerbis Petiliani omnino non soluitur, tuis soluere aggressus 
 es et dixisti non contra me, sed contra illum quem defendere 
 uoluisti. ille quippe ait: conscientia dantis adtenditur quae 
 abluat accipientis, tu uero, fassus latentem conscientiam uideri 
 non posse, sic eam dixisti adtendi, ut non uideatur ipsa, sed 
 quid de illa notum sit in publica fama. unde colligitur uerum 
 iam non esse, quod conscientia dantis abluat accipientis conscientiam; 
 sed fama eius abluit secundum te, quae utique 
 fallit intuentem, cum de pessimo loquitur bona, de adultero 
 casta, de sacrilego religiosa. tunc enim abluit, quando mentitur. 
 nam si de occulto scelerato fama uerum loquatur, tunc non 
 abluit, sed maculat eum, qui ab illo acceperit baptismum. ac 
 per hoc fama ista, quam patronam tam malae causae adhibere 
 uoluisti, uide qualis sit, quae mendax abluit et uerax polluit, 
 ut scilicet mirifica tua disputatione tunc apud eam non sit 
 aqua mendax, quando ipsa sit mendax.

Sed quid hinc opus est diutius loqui, cum Felicianus 
 hodie sedeat inter episcopos uestros, qui cum ab eis 
 disiunctus esset et Maximiano in catena sacrilegii cohaereret,

 

 

 
 
 
 quoscumque baptizauit, nemo post eum rebaptizauit? quaero a 
 Petiliano, cuiusmodi habuerit tunc ille conscientiam, et lego decretum 
 Bagaiensis concilii, ubi scriptum est: nec solum hunc 
 sceleris sui mors iusta condemnat; trahit etiam ad consortium 
 criminis plurimos catena sacrilegii, de quibus 
 scriptum est: \'uenenum aspidum sub labiis eorum quorum 
 os maledictione et amaritudine plenum est interhos 
 enim plurimos etiam Felicianus adnumeratur, cui talibus labiis et 
 tali ore aquam non respuistis, non rescidistis, non destruxistis 
 et, quia uerbis euangelicis in nomine patris et filii et spiritus 
 sancti per qualemlibet linguam atque conscientiam consecrata 
 est, non mendacem, sed ueracem agnouistis atque recepistis. a 
 te autem quaero, de isto Feliciano, cuius tam mala, cum in 
 catena sacrilegii baptizaret, fuerat conscientia, quid erat tunc 
 in publica fama, atque ipsum concilium identidem recito, ubi 
 scriptum est: famosi ergo criminis reos Uictorianum 
 Carcabianensem et inter ceteros, quos repetere piget: Praetextatum 
 Assuritanum et Felicianum Mustitanum, 
 qui funesto opere perditionis uas sordidum collecta 
 faeculentia glutinarunt, paulo post: plenarii concilii 
 ore ueridico damnatos esse cognoscite.

Quid ad ista respondes? si non baptizat a uestra 
 communione separatus, lego baptizasse cum Maximiano ad 
 consortium criminis tractos. si non baptizat qui peccat in deum, 
 lego baptizasse catena sacrilegii colligatos. si conscientia sancte

 

 
 
 
 dantis adtenditur quae abluat accipientis, lego baptizasse morsibus 
 aspidum uenenosos. si, conscientia dantis ut possit abluere, 
 publica fama eius adtenditur, lego baptizasse famosi criminis 
 reos. manet adhuc in corpore Felicianus, cum illo sunt omnes 
 ab illo in sacrilegio schismatis baptizati, in communionem 
 autem uestram recepti nec ab ullo rebaptizati. contra Petilianum 
 baptizauit sacrilega conscientia maculosus, contra te 
 baptizauit famosi criminis reus. qua ratione uos, quaeso, 
 defenditis, nisi ut, quod et nos dicimus, uestris factis conuicti 
 aliquando dicatis, quod nec conscientia nec fama dantis abluat 
 accipientis conscientiam, sed fides ipsius accipientis, dantis 
 autem dei gratia, non hominis; quodsi et conscientiae bonae 
 interrogatio in accipiente non fuerit fidesque ipsa uel tota uel 
 ex parte aliqua uaccillauerit, mores hominum esse corrigendos, 
 non sacramenta destruenda, quae non alia uel similia, sed tu 
 omnino eadem confiteris; sicut eorum, quos Felicianus et Praetextatus 
 in sacrilego schismate baptizarunt, uitam et uoluntatem 
 corrigendam existimastis, ne in illo schismatis sacrilegio 
 permanerent, non uiolandum baptismum licet indignissimis per 
 indignissimos ministratum.

Frustra igitur ore maledico conscientiam nostram 
 tamquam publicatam atque damnatam crimine turificationis 
 traditionis persecutionis accusare uoluisti, ut ex hoc uelut probares 
 nos baptismum dare non posse, cum et falsa iactetis et, 
 quomodo se illud habeat, certe Maximianensium sacrilegii

 

 
 
 
 crimine damnata conscientia dare potuit baptismum, quem rescindere 
 timuistis et quem dari etiam a persecutoribus posse per 
 uos quoque ipsos docetur, qui eosdem Maximianenses acerrime 
 persecuti non solum baptizatis, sed uos solos baptizare debere 
 contenditis.

Dicis in lege scriptum esse: oleum peccatoris 
 nolo ungat caput meum . quod neque ita scriptum est nec 
 sicut putas intellegendum. sed numquid non est oleum peccatoris 
 oleum sacrilegorum Praetextati et Feliciani? dicis item 
 scriptum esse: qui bapti?atur a mortuo quid ei prodest 
 lauatio eius ? quod nec diligenter adtendis nec ex ipsa circumstantia 
 lectionis quid sit intellegis. uerumtamen intende, 
 quid personet disertissima illa Bagaitana sententia: optata 
 quidem, inquit, pacis et concordiae est iuncta germanitas, 
 sicut scriptum est: \'iustitia et pax osculatae 
 sunt inuicem\'. sed ueridica unda in asperos scopulos 
 nonnullorum naufraga proiecta sunt membra, Aegyptiorum 
 admodum exemplo pereuntium funeribus plena 
 sunt litora, quibus in ipsa morte maior est poena. 
 quod post extortam aquis ultricibus animam nec ipsam 
 inueniunt sepulturam. isti ergo non solum mortui, uerum 
 etiam, quod est grauius, insepulti quomodo baptizare potuerunt? 
 quomodo profuit lauatio eis qui ab his mortuis baptizati 
 sunt, quos in eodem lauacro susceptos denuo non lauistis, si, ut 
 putas, illud intellegendum est? nam quod in epistula mea, cui

 

 
 
 
 respondere tibi uideris, putas quod idoli cultorem tamquam 
 grauissimi peccati reum tantummodo exceperim et instas uehementer, 
 ut probes nullum excipi peccatorem in eo quod scriptum 
 esse dicis: oleum peccatoris nolo ungat caput 
 meum, Felicianum et Praetextatum respice, utrum peccatores 
 non fuerint, quando catena sacrilegii cum Maximiano pertrahi 
 tam magno concilio dicebantur. aude adserere, aude contendere, 
 aude saltem dicere peccatores quidem fuisse sed occultos, 
 quos ibi lego famosi criminis reos. quamquam etsi leuiter 
 peccauissent, etsi latuissent, tu hoc testimonio, quod ponis de 
 oleo peccatoris, in ista suggestione extorquere conaris nullum 
 excipi peccatorem. ubi eritis, si ita est, quo fugietis, in quibus 
 uos latebris cum uestris sacrilegis, cum uestris famosi 
 criminis reis, cum uestris cadaueribus insepultis abscondere 
 poteritis?

Dicis, cum obicitur qua nobis licentia ius baptismatis 
 uindicemus, quod non de merito actuum, non de uitae innocentia 
 tractemus, sed cuicumque licere dicamus et quasi praeiudicatis 
 criminibus rei, dum et peccatoribus inesse baptizandi 
 facultatem uolumus ostendere, nos aperte peccasse fateamur. 
 quasi propter merita nostra contra deum nobis loquendum sit, 
 ut quam iusti sumus tam iustum baptismum esse faciamus, 
 cum et nulli hominum de sua iustitia praesumendum sit et 
 hinc maxime baptismum Christi probemus esse, non hominum, 
 quia non fit uarius humanorum uarietate meritorum. unde 
 uberius disputarem, nisi a uobis dato conpendio magis uterer. 
 suscepto enim baptismo neque destructo, quem Maximianenses

 

 
 
 
 dederunt, aspides uiperae parricidae cadauera Aegyptia et quidquid 
 aliud in eos Bagaiensi concilio, ut nostra causa facillima 
 fieret, ore grandiloquo declamatum est, satis et ipsi iudicastis 
 non eorum meritis a quibus ministratur nec eorum quibus 
 ministratur constare baptismum, sed propria sanctitate atque 
 ueritate propter eum, a quo institutus est male utentibus ad 
 perniciem, bene utentibus ad salutem.

Miror autem, quomodo etiam tibi persuadere 
 potuerunt, ut in tua disputatione mentionem faceres Cypriani, 
 cuius litteris etiam ipsis, quas eius esse dicitis, de baptismo 
 destruendo, qui apud haereticos uel schismaticos datur, tota 
 causa uestra subuertitur. sed hoc aduersus Maximianenses uel 
 alios, qui baptismum siue apud uos siue apud nos datum 
 non suscipiunt, agere debemus; uos autem iam causam istam 
 mira facilitate finistis, iam baptismum in sacrilego schismate 
 Maximiani datum cum Praetextato et Feliciano in eorum populis 
 suscepistis, iam contra Cypriani quas dicitis litteras et 
 quibuscumque aliis hoc uisum est sine ulla dubitatione fecistis. 
 nam quod dicis orientales ideo (a) uestrorum communione discretos, 
 quia postea nobiscum sentiendo iudicium suum quod habuerunt 
 de baptismo rescindere maluerunt, si hoc a quibus paucis 
 orientalibus factum est, quod quidem interest utrum possit 
 ostendi, profecto suum iudicium correxerunt. et uos suscepto 
 baptismo, qui datus est in schismate Maximiani, antiquam 
 uestram sententiam rescidistis; tamen uobiscum estis et cum 
 orientalibus esse non uultis.

Sed uidelicet inuenisse tibi uideris ubi tuam 
 eloquentiam dilatares, cum ad id, quod ego in epistula mea 
 posui: siue a fideli siue a perfido dispensatore 
 sacramentum baptismi quisque percipiat, spes ei 
 omnis in Christo sit, exclamas et dicis: o praeclarum 
 sacerdotis imperium, o laudabilia boni patris pi\'aecepta iustitiae! 
 nihil, inquit, inter fidelem perfidumque discernas, idem 
 tibi pius atque impius uideatur, nihil prodest bonis moribus 
 uiuere, quia quidquid iusto licet potest et iniustus implere. 
 quid hoc praecepto dici iniquius potest: purificet alium macu- 
 (losus, abluat sordidus, emundet inmundus, det infidelis fidem, 
 criminosus faciat innocentem ? haec certe uerba tua sunt, 
 quibus sententiam meam reprehendis, cum hoc ego omnino 
 non consenserim neque scripserim, quia et inter fidelem perfidumque 
 plurimum distat non ad sacramentum, si hoc uterque 
 habet, sed ad meritum, quia hoc alter ad salutem habet, alter 
 ad poenam, nec quidquid iusto licet potest et iniustus implere, 
 quia etsi potest iniustus baptizare, non tamen potest in regnum 
 caelorum iniustus intrare, nec purificat uel abluit uel emundat 
 nec innocentem facit quemquam qui ei ministrat baptismum, 
 sed dantis dei gratia et percipientis bona conscientia. sed tu 
 aspice, utrum nihil inter Primianum Felicianumque distaret, 
 cum Primianus inter trecentos decem sederet. a quibus ille 
 dicebatur quod uenenum aspidum esset sub labiis eius et 
 ueloces haberet pedes ad effundendum sanguinem et contribulatio 
 et infelicitas in uiis eius et uiam pacis ignoraret nec 
 esset timor dei ante oculos eius, utrum tunc non esset

 

 
 
 
 maculosus inmundus sordidus qui uas sordidum collecta faeculentia 
 glutinauit, non infidelis uenenum aspidum sub labiis habens, 
 non criminosus famosi criminis reus. et tamen et ipse nunc 
 cum Primiano uester episcopus sedet et quos tunc baptizauit 
 nusquam postea lotos uobiscum nunc habet.

Et adhuc pugnatis aduersus ueritatem nec conceditis, 
 ut Christus semper det fidem, Christus sit origo christiani, 
 in Christo radicem christianus infigat, Christus christiani 
 sit caput. quibus uerbis meis in illa epistula contra Petilianum 
 positis tua uerba subiungis et dicis: hoc et nos suademus, hoc 
 uolumus, sed quaerimus per quem hoc melius fiat, nec adtendis 
 hoc non suadere Petilianum, cui tunc respondi et cuius epistulam 
 aduersus responsionem meam defendere atque affirmare conaris. 
 ille quippe aperte dixit: conscientia sancte dantis adtenditur 
 quae abluat accipientis. nam qui fidem a perfido sumpserit 
 non fidem percipit sed reatum . dic mihi, quem locum Christo 
 reliquerit ad abluendam conscientiam baptizati aut a quo fidem 
 percipiat baptizatus, quando conscientiam dantis dicit attendi 
 quae abluat accipientis, et non fidem percipere sed reatum, 
 qui fidem sumit a perfido. tu quidem cedere uideris tanto 
 ponderi ueritatis et dicis hoc te suadere et hoc uelle, ut 
 Christus det fidem atque ad ineundam uitam nouam Christus 
 abluat christianum, quaeris autem per quem melius fiat, quod 
 sine ministro fieri non oportet. Petilianus tamen non dixit: 
 conscientia ministrantis adtenditur, per quam Christus abluat

 

 
 
 
 accipientis aut per quam Christus det fidem\', sed ipsa con- 
 conscientia dantis uoluit accipientis ablui conscientiam, nec dixit: 
 (quisquis fidem per perfidum sumpserit non fidem percipit sed 
 reatum\', ut a Christo quamuis per alium sumere uideretur, 
 sed omnino dixit: a perfido sumpserit atque ad hoc, quasi 
 probaret, adiunxit: omnis enim res origine et radice consistit 
 et, si caput non habeat aliquid, nihil est, ipsum scilicet ministrum, 
 cuius conscientiam dixit attendi non per quam Christus 
 abluat, sed quae abluat accipientis, ipsum prorsus ministrum 
 originem, radicem caputque faciens baptizati.

Proinde hoc loco non Petiliano, cuius uerba non 
 defendisti, sed tibi respondeo, qui pro tua sententia nescio 
 quid aliud, non quod ille, dixisti. tu enim, sicut scribis, hoc 
 uis, hoc suades, ut non, sicut ille dixit, conscientia sancte 
 dantis abluat accipientem uel accipienti det fidem neque ut 
 ipsa sit origo et radix caputque credentis, sed per ipsam 
 Christus abluat, per ipsam Christus det fidem, per ipsam 
 Christus sit origo christiani, per ipsam in Christo radicem 
 christianus infigat, per ipsam Christus christiani sit caput. ideo 
 enim quaeris, per quem melius fiat quod a Christo fieri concedis, 
 ubi et tu, quantum uideo, non negas hoc fieri posse 
 etiam per ministrum malum, sed dicis melius posse per bonum. 
 quid est enim aliud quod dicis: hoc et nos suademus, hoc 
 uolumus, sed quaerimus per quem ?melius fiat ? ac per hoc 
 abluit Christus et per maculosam non sancte dantis, sed melius 
 per mundam sancte dantis conscientiam, dat fidem Christus 
 et per ministrum malum, sed melius per bonum, fit Christus

 

 
 
 
 origo christiani et per dispensatorem infidelem, sed melius 
 per fidelem, christianus radicem figit in Christo etiam per 
 colonum reprobum, sed melius per probum, potest Christus 
 caput esse christiani et per Felicianum, sed melius existimas 
 per Primianum.

Parua itaque inter nos in hac re aut fortasse nulla 
 dissensio est. nam et ego dico melius per bonum ministrum 
 quam per malum dispensari sacramenta diuina, uerum hoc 
 propter ipsum ministrum melius est, ut eis rebus, quas ministrat, 
 uita et moribus congruat, non propter illum, qui, etiamsi 
 incurrerit in ministrum malum dispensantem ueritatem, securitatem 
 accipit a domino suo monente ac dicente: quae dicunt 
 facite, quae autem faciunt facere nolite. dicunt 
 enim et non faciunt. addo etiam ad hoc esse melius, ut 
 ille cui ministratur ministri boni probitatem ac sanctitatem 
 diligendo facilius imitetur, sed non ideo ueriora et sanctiora 
 sunt quae ministrantur, quia per meliorem ministrantur. illa 
 namque per se ipsa uera et sancta sunt propter deum uerum 
 et sanctum cuius sunt, et ideo fieri potest, ut accedens ad 
 societatem populi dei alium inueniat a quo facile baptizetur, 
 alium eligat quem salubriter imitetur. certus est enim sanctum 
 esse sacramentum Christi, etiamsi per minus sanctum uel non 
 sanctum hominem ministratum est, se autem eiusdem ipsius 
 sacramenti sanctitate puniri, si indigne acceperit, si male usus 
 fuerit, si non ei conuenienter et congrue uixerit.

Nam quaero abs te: si forte, quem Primianus in 
 uestra communione baptizauit, pessime uiuat, quem uero Felicianus 
 in Maximiani schismate baptizauit, optime uiuat, cuinam 
 eorum patere existimas regnum dei, utrum ei, quem baptizauit

 

 
 
 
 secundum te bonus malum, an ei, quem baptizauit secundum 
 Bagaiense concilium sacrilegus religiosum? sed forte dicis et 
 uerum dicis: \'non potest esse religiosus in schismate constitutus*. 
 assentio. uerumtamen potest esse in uestra communione 
 sacrilegus uel occultus a Primiano, quem religiosum creditis, 
 baptizatus. porro si ille, quem Felicianus in catena sacrilegii 
 baptizauit, relicto schismatis sacrilegio ecclesiastica communione 
 corrigeretur, numquid audes dicere, quod melior in illo baptismus 
 fieret, quamuis negare non audeas ipsum hominem fieri 
 potuisse meliorem? hoc enim et ipso facto iudicastis, quandoquidem 
 illos omnes, quos Felicianus et Praetextatus in damnato et 
 detestato a uobis sacrilegio schismatis baptizarunt, cum illis ad 
 uos redeuntibus sine ulla destructione uel repetitione baptismi 
 suscepistis. si autem, quod dixisti: sed quaerimus per quem 
 melius fiat fiat, conparatiuum gradum pro positiuo posuisti, sic 
 dicens: quaerimus per quem melius fiat, ac si diceres: \'quaerimus 
 per quem bene fiat\', uolens intellegi per malum ministrum 
 male fieri, non te uerbo urgeo, sed admoneo potius te 
 dicere debuisse: \'quaerimus per quem fiat\' quam: \'quaerimus 
 per quem bene fiat\', quasi posset fieri, ut non bene Christus 
 det fidem, non bene sit Christus origo caputque christiani, non 
 bene radix figatur in Christo. aut enim non fit aut, si fit, 
 procul dubio bene fit.

Uerumtamen ista tractamus, ne propter malos dispensatores 
 non tamen suorum, sed dominicorum sacramentorum, 
 quos necesse est usque ad tempus uentilationis areae dominicae 
 commisceri, deseratur ipsa unitas frumentorum. schisma 
 autem facere ab unitate Christi aut esse in schismate profecto

 

 
 
 
 malum est et magnum malum, nec omnino fieri potest, ut 
 Christus det schismatico non fidem, sed sacrilegum errorem. 
 aut in Christo radicem schismaticus fixerit aut schismatico 
 Christus sit origo uel caput, et tamen baptismum Christi si 
 dederit datum erit, si acceperit acceptum erit, non ad uitam 
 aeternam, sed ad poenam aeternam, si in eo sacrilegio perseuerauerit 
 non in malum conuertendo bonum quod habet, sed 
 malo suo bonum habendo quamdiu malus habet.

Quaeris forte ut hoc probem. quid aliud tibi 
 dicam nisi quod hoc opere institui? Bagaiense decretum lege, 
 Felicianum et Praetextatum intuere. schismatici dederunt, 
 (schismatici acceperunt); utrique a uobis recepti et collecti 
 sunt, nec illi degradati nec illi rebaptizati. iam certe non 
 quaeris, utrum fiat melius per iustum ministrum an per int 
 iustum, quoniam non ideo est baptismus melior quem dedit 
 Primianus secundum uos iustus, quam ille quem dedit Felicianus 
 iniustus. certe iam intellegere cogeris, quomodo apostolus 
 dixerit: neque qui plantat est aliquid neque 
 qui rigat, sed qui incrementum dat deus, teque frustra 
 dixisse recolis: sicut qui plantat et rigat non nisi colonus 
 diligens et fidelis inquiritur, sic etiam in sacramento baptismatis 
 non nisi iustissimus operarius adprobatur . ecce nec 
 diligens nec fidelis nec iustissimus, sed potius salutis suae 
 neglegens et infidelis et iniustissimus Felicianus fuit, quando 
 Maximiano sociatus et, sicut trecenti et decem uestri unius 
 ore disertissimo personant, in catena sacrilegii constitutus 
 baptismum, quem non ausi estis rescindere, ministrauit.

Certe ad hanc causam cernis non pertinere testimonium, 
 quod ex propheta posuisti: dabo uobis pastores secundum 

 

 
 
 
 cor meum, et pascent uos pascentes cum disciplina . 
 Felicianus enim nec secundum cor dei sacrilegus erat nec oues 
 eius in sacrilego schismate pascebat cum disciplina, et tamen 
 baptizabat eos, in quibus receptis cognouistis non ipsius, sed 
 dei fuisse quod dabat. certe perspicis, quomodo a me de scriptura 
 sancta commemoratum est bonum esse confidere in 
 domino quam confidere in homine, teque inaniter, quantum 
 ad hanc causam pertinet, respondisse, quod ideo magis ut 
 iustus et fidelis sit per quem hoc sacramentum celebretur 
 inquiras, quia spem et fiduciam dei, non hominis habes, dei 
 esse autem fidem atque iustitiam, quam semper in eius ministris 
 adtendis. ecce in Feliciano, quando fuit famosi criminis 
 reus, nec iustitia nec fides erat, et tamen baptismus erat et 
 quibus ab eo datus est, cum a uobis collecti sunt, eis accessisse 
 iustitiam dicitis, baptismum defuisse non dicitis.

Proinde quod deinceps a me quaeris: si a quo, 
 cumque et quomodocumque datum baptisma rescindi non debet, 
 cur post Iohannem apostoli baptizauerint, tu iam solue quaestionem, 
 si, ut dicis, post Iohannem apostoli baptizauerint. 
 cur post Felicianum quos in sacrilego schismate baptizauerat 
 uestri non baptizauerint, et hinc saltem disce, quidquid illud 
 est quod de Iohannis baptismo uel legitur uel disseritur, ab 
 hac causa esse penitus alienum. quid autem tibi uisum sit 
 nescio, ut Iudaeos, quibus ait Petrus: bapti?etur unusquisque 
 uestrum in nomine domini Iesu Christi, iam

 

 
 
 
 fuisse a Moyse diceres baptizatos, qui post tot generationes 
 nati fuerunt quam ille dei famulus maiores eorum per Rubram 
 Mare transiecit. aut si propterea a Moyse baptismum habebant, 
 quia ex illis propagati sunt quos in Moyse baptizatos dicit 
 apostolus, aude dicere omnes, qui nascuntur ex fidelibus christianis, 
 christianum habere iam baptismum. quod uides, ut 
 arbitror, quanta uanitate dicatur. sed quomodo se habeat illud, 
 etiamsi post Moysen dei famulum apostoli baptizassent, te 
 urgerem reddere rationem, cur post Felicianum Maxiraianensem 
 sacrilegum uestri non baptizassent.

Iam illud, quod posui: si errabant illi qui uolebant 
 esse Pauli, quae tandem spes eorum est qui 
 uolunt esse Donati?, prioribus partibus epistulae tuae non 
 te refellisse puto, quod etiam ipse consideras in his, quae 
 superius satis diximus. non ergo, sicut tibi uideris et quasi 
 certus exultas, illa omnia, quae a Petiliano uel quolibet alio 
 dicta sunt, recte dicta concludis. ipso quippe ordine, quo a te 
 breuiter uelut recolendo reminiscendo decursa sunt, ego potius 
 in hac causa Maximianensium non ea recte dicta concludo. 
 quia nec conscientia sancte dantis erat in Feliciano, quando 
 Maximiano cohaerens catena sacrilegii trahebatur, et a famosi 
 criminis reo ac per hoc a manifesto perfido baptizabantur qui 
 ab illo baptizabantur, nec origo et radix et caput ad salutem 
 illis erat homo sacrilegus nec arbor bona erat in sacrilegi 
 schismatis societate damnatus et adhuc in eodem sacrilegio 
 constitutus, nec bonus erat qui de bono thesauro cordis sui

 

 
 
 
 proferret bona, quando de illo et de aliis eius sociis dicebatur: 
 quorum 08 maledictione et amaritudine plenum 
 est. et tamen, quando cum illo uestri concordauerunt, baptismum 
 quem talis dederat non ipsius esse, sed Christi aliquando 
 ui ueritatis territi cognouerunt.

Age iam uideamus suo loco, in epistula tua de 
 Maximianensium causa quomodo te exuas. omnes enim, qui 
 has litteras legunt, expectant procul dubio uel quid hinc a te 
 dictum sit ubi dictum est uel a me quid responsum sit. itaque 
 de Optato Gildoniano quod obiectis meis respondisti, nolo discutere, 
 nolo in hominis causa, de cuius a uestris damnatione nihil 
 ago, diutius immorari. facio certe iacturam huius obiecti, et hoc 
 fortasse apud posteros, cum illius fuerit oblitterata memoria. 
 nunc uero, quamdiu sunt homines, qui uitam illius moresque 
 nouerunt, parum me de illo dixisse quam falsum potius conquerentur. 
 neque enim sic legunt litteras nostras ut tu, qui ex 
 me quaeris, ille quem tamquam rabidum fluctum appellauerim 
 quid absorbuerit, cum illic habeas Praetextatum et Felicianum. 
 nam uerba mea illic sic se habent: ita quidem, inquam. 
 isti insultant schismaticis suis, ut eos et mortuos 
 et insepultos uocent. sed certe optare debuerunt 
 ut sepelirentur, ne de multitudine iacentium in 
 litore cadauerum insepultorum Gildonianus Optatus 
 incedens cum agmine militari tamquam rabidus 
 fluctus ultra prosiliens Felicianum et Praetextatum 
 introrsus postea resorberet. haec uerba mea cum

 

 

 

 
 
 
 ibi legeris, cur non omnia posuisti, cum eis respondere temptares? 
 cur me ueluti arguis non dixisse quid rabidus fluctus 
 ille sorbuerit, cum ibi scriptum uideas: Felicianum et 
 Praetextatum introrsus postea resorberet?

Quid enim aliud uelut ad magnam defensionem 
 suam respondere uestri solent, cum eis obicitur Praetextati et 
 Feliciani talis receptio damnatorum, nisi: \'Optatus hoc uoluit. 
 Optatus hoc fecit\'? quod et ipsae ciuitates Mustitana 
 et Adsuritana testantur, quae se dicunt ex Optati comminatione 
 Gildonianum militem formidantes coegisse episcopos suos ad 
 communionem redire Primiani. uerum tu, quia hoc ab illo 
 factum (non) inpudenter negari posse uidisti, hoc a me scriptum 
 negasti, magis fortassis existimans litteras meas quam 
 illam rem posse nesciri. sed licuerit episcopis uestris nescio 
 quo Donatiano uel Numidico priuilegio de suo ignorare collega 
 quidquid tota Africa conclamabat, cum Afris ab Afris 
 obiecta crimina numquam probata, totiens absoluta orientalibus 
 et occidentalibus terrae finibus ignota esse non sinant; ualeat 
 apud uos baptismus ab Optato datus, quem sic damnare noluisti. 
 ut tamen non fueris ausus absoluere, et non ualeat datus 
 baptismus in ecclesiis apostolico labore fundatis Corinthiorum 
 Galatarum Ephesiorum Colossensium Philippensium Thessalonicensium 
 ceterarumque in sanctis litteris quas et uos legitis 
 conscriptarum, ubi Caeciliani non dico falsum illud crimen, 
 sed forte nec uerum nomen auditum est; habuerit conscientiam 
 sancte dantis Optatus in illa uita, quam tu, sicut scripta tua 
 indicant, etiamsi propter nos damnare erubuisti, tamen propter

 

 
 
 
 deum absoluere timuisti. in illa etiam publica fama, ubi latentem 
 tibi uisum est attendi posse conscientiam, et accusetur 
 conscientia tot tantarumque gentium christianarum, quia remotissimas 
 lites ignorauit Afrorum: numquid etiam crimina istorum, 
 Feliciani scilicet et Praetextati, quos trecenti et decem 
 plenario concilio damnauerunt, similiter ignorare potuerunt?

Et adhuc obicis unitati catholicae nescio qua 
 facta nostrorum, quae aut falsa sunt aut peccata non sunt aut, 
 etiamsi uera atque peccata sunt, bonorum societatem maculare 
 non possunt. neque enim boni communicant peccatis alienis, quibus 
 utique faciendis non consentiunt, quamuis cum ipsis, qui ea 
 faciunt, donec de area dominica sicut palea uentilabro ultimo 
 separentur, non eorum peccata, sed dei sacramenta communicent 
 et intra eandem sagenam uelut pisces boni cum malis usque ad 
 separationem, quae in litore, hoc est in fine saeculi tamquam in 
 fine maris futura est, non ab eis corporum segregatione, sed 
 uitae ac morum diuersitate disiuncti sint; sicut nec undecim 
 apostoli furtis Iudae communicabant et tamen cum illo eidem 
 domino uisibiliter cohaerebant, eundem magistrum audiebant, 
 idem credendum euangelium percipiebant, eadem sacramenta 
 sumebant, corporali cum illo congregatione permixti, spiritali 
 dissimilitudine separati; sicut apostolus Paulus non communicabat 
 contumaciae et inuidiae, hoc est diabolicis uitiis eorum, 
 qui non caste Christum adnuntiabant, et tamen cum eis eundem 
 Christum praedicabat, eiusdem Christi sacramenta participabat 
 et de his dicebat: siue occasione siue ueritate Christus 
 adnuntietur - nam hos martyr Cyprianus amantissimus

 

 

 
 
 
 unitatis non aliquo schismate uel haerese separatos, sed fratribus 
 corporali congregatione fuisse commixtos et intellexit 
 et scripsit —; sicut idem ipse Cyprianus auaritiae rapinis faenori 
 collegarum non communicabat, quos dicebat e sur i en t i bus 
 in ecclesia fratribus habere argentum largiter 
 uelle, fundos insidiosis fraudibus rapere, usuris 
 multiplicantibus faenus augere, quod malum etiam 
 idololatriae conparauit, quorum tamen corporalem congregationem 
 non refugiebat, ad eadem altaria consistebat, eundem 
 sacratissimum cibum potumque sumebat. illi enim non aliis, 
 sed sibi iudicium manducabant et bibebant, ille autem cum 
 talibus non eorum peccata, sed mysteria Christi communicabat, 
 coniunctissimus coetibus, disiunctissimus moribus. ad hoc enim 
 et illae similitudines in scripturis et illa exempla praemissa 
 sunt, ut disceremus frumentum esse nec aream dominicam 
 propter paleae commixtionem deserere, pisces boni esse nec 
 propter commixtionem malorum disruptis retibus foras ire, uasa 
 esse misericordiae in honore facta atque mundata nec propter 
 uasa perditionis et contumeliae de domo magna fugere. nulla 
 enim causa in utrorumque temporali congregatione atque permixtione 
 laudabiliter tolerantur mali, nisi ne damnabiliter deserantur 
 boni. quod cum et uos in uestris tam multis et tam 
 manifestis malis eadem necessitate faciatis, potes facile, si 
 uelis, aduertere, quod non nisi animositate sacrilega uos a 
 christianis tot ac tantis gentibus separatis.

Itaque non solum Optatus in illa Gildoniana 
 societate notissimus, sed quilibet obscurus apud uos te sciente

 

 
 
 
 . 
 mali aliquid fecerit, cum eum non potueris a uestra communione 
 separare, quia uel non tibi creditur accusanti uel accusare 
 non audes, ne non ualeas conprobare, aut deserenda tibi est 
 pars Donati aut talis eris, qualis ille cuius peccatum non 
 ignoras, quamuis dissimiliter uiuas. hoc non secundum ueram, 
 sed secundum uestram sententiam uobis rectissime dicitur. 
 quis enim nescit te alienum esse ab illius malo, si consensione 
 peccato eius non communicas? sed hinc agnoscere cogeris. 
 quanta impietate obiciatis orbi christiano uel falsa uel certe 
 ignota crimina Afrorum, cum tibi obici nolis quod de altero 
 scis, quia hoc eis non potes persuadere, a quorum non uis 
 societate discedere. ita, ne deseras quos putas bonos, ferre 
 cogeris quos nosti malos, ac per hoc omnes conuincit ueritas 
 malos, qui propter aliena crimina seu uera seu falsa, ceteris 
 tamen incognita, sibi autem non offutura. disrupta unitate tot 
 gentium deseruerunt bonos. hoc tam magnum nefas partis 
 Donati ne aliquo modo excusare possetis, causa uobis Maximianensium 
 procurata est, in quo uelut speculo uestram 
 prauitatem conspectam, si uolueritis, corrigatis, si autem 
 nolueritis — nolo quicquam grauius dicere, quando scio te cor 
 habere. quid enim contra ista dicturus es?

Bene quia ipse scribis, cum de Maximianensibus 
 damnatis et receptis legisses totum quod inserui litteris 
 meis, ualde te fuisse permotum. credo: prorsus uideo causam 
 quae ualde debuerit permouere. uideamus ergo, tua ista permotio 
 quanam reddita ratione sedata est. statim te dicis a 
 uestris episcopis diligentius inquisisse atque ipsis docentibus 
 et decretum concilii et sententiam in eos qui damnati sunt

 

 
 
 
 dictam et rei totius ordinem cognouisse. deinde etiam me 
 credens adhuc ignorare quid gestum sit atque admonens, ut 
 quid habeat ueritas discerem, narrasti plane non quid ueritas 
 habeat, sed quid incautis et neglegentibus uestri pro ueritate 
 subponant. dicis enim, cum quam plurimos episcopos error 
 sibi Maximiani sociare contenderet, contracto a uestris concilio 
 in eos omnes, qui in eius schismate perstitissent, prolatam 
 esse sententiam, quam me quoque legisse commemoras. quae 
 cum sententia consensu omnium firmaretur, placuisse tamen 
 decreto concilii dilationem temporis dari, intra quod si qui 
 corrigi uoluisset innocens haberetur. sic esse factum, ut non 
 solum duo illi quos memoro, sed etiam multi alii purgati 
 atque innocentes ecclesiae redderentur, quorum ideo putas 
 baptisma non debuisse rescindi, quia intra diem praestitutum 
 restituti peremptoria sententia non tenerentur nec, cum baptizarent, 
 fuissent ab ecclesia separati, necdum scilicet transacti 
 temporis meta definita disiuncti. hic ego in ea ipsa falsitate 
 narrationis tuae, quandoquidem non solum sententias, uerum 
 et ipsa uerba tua posui, miror ingenium tuum, miror animum 
 ingenio reluctantem. numquam uspiam sic apparuit, quantum 
 ualeat praeiudicium praesumptionis humanae uel ad non intuendam 
 manifestissimam ueritatem uel ad adfirmandam inpudentissimam 
 falsitatem. itane te tam aperte repugnantia posuisse 
 non sentis, ut uix credibile sit, quod unus homo dicere utraque 
 potuerit? tu nempe dicis in eos omnes, qui in Maximiani 
 schismate perstitissent, prolatam esse sententiam et placuisse 
 dilationem temporis dari, intra quod si qui corrigi uoluisset 
 innocens haberetur. quomodo ergo tu ipse item dicis non eos

 

 
 
 
 extra ecclesiam baptizasse, antequam se ab illo schismate 
 correxissent? sic, quando cum Maximiano erant, non erant 
 extra ecclesiam? aduertisne quid dicas, inuenis qua exeas, quo 
 confugias. ubi te abscondas?

Uides certe, dum manifestos errores defendere 
 conaris alienos, nihil te agere nisi subiungere manifestiores 
 tuos. ecce lege uerba tua — sic a me prorsus commemorantur 
 ut a te scripta sunt —: cum cum plurimos, inquis, episcopos 
 error sibi Maximiani sociare contendere, contracto a nostris 
 concilio in eos omnes, qui in eius schismate perstitissent, 
 prolata sententia est, quam in quoque tu legisse testaris. quae 
 cum sententia consensu omnium firmaretur, placuit tamen 
 decreto concilii dilationem temporis dari, intra quod si qui 
 corrigi uoluisset innocens haberetur . haec dicens sicine contra 
 te ipsum sensus claudis, ut non aduertas, quod hi omnes, qui 
 propterea contra se ferri sententiam concilii meruerunt, quia 
 Maximiano sociabantur. antequam se intra dilationis tempus 
 corrigerent. in eodem schismate consistebant? ibi ergo etiam 
 baptizabant. obsecro te: quid inanem caliginem perspicuis rebus 
 aspergis, quam rursus tuorum uerborum non minore perspicuitate 
 dispergis? dico enim Praetextatum et Felicianum Maximiani 
 ordinatores in eo quod commiserunt sacrilego schismate baptizasse 
 et ab eis baptizatos cum eis esse susceptos non rescisso 
 baptismate, quod in schismate dederant, quod sacrilegi ministrauerant, 
 quod ore maledictione pleno, quod labiis cum ueneno

 

 
 
 
 aspidum consecrauerant. talia quippe in eos dicuntur ea sententia, 
 quam in eos omnes prolatam esse non negas.

Hic tu respondes, quod non solum duo isti quos 
 memoro, sed etiam multi alii purgati atque innocentes intra 
 diem dilationis se ecclesiae reddiderunt. quo uerbo me adiuuas, 
 quo uerbo mecum asseris ueritatem caliginemque illam, quam 
 conabaris offundere, discutis. cum enim dicis eos se ecclesiae 
 reddidisse, procul dubio fateris eos extra ecclesiam fuisse. ubi 
 ergo antequam se ecclesiae redderent fuerunt, ibi baptizauerunt; 
 ergo extra ecclesiam baptisma fuit quod dederunt. ab hoc 
 inexplicabili inplicamento dum te conaris euoluere, rursus inuolueris. 
 dicis enim ideo eorum baptisma non debuisse rescindi, 
 quia intra diem praestitutum restituti peremptoria sententia non 
 tenerentur. quomodo ergo dicis ante diem restitutionis non 
 fuisse ab ecclesia separatos, quos ante diem dilationis confiteris 
 ecclesiae restitutos? si homines sumus. si qualemcumque 
 rationem, si sensum habemus humanum, si non pecora pecoribus, 
 si non ligna et lapides lignis et lapidibus loquimur. 
 non meis tantum, sed ipsis etiam tuis uerbis eminet apparet 
 elucet in Maximiani sacrilego schismate baptismum datum 
 uestros ausos non fuisse rescindere, qui homines baptizatos in 
 ecclesiis, quas in gratia domini proprio labore apostoli propagarunt, 
 non dubitant christianos negare exsufflare rebaptizare. tu 
 dicis, tu scribis — ecce te ipsum audi, lege te ipsum —, tu, inquam, 
 dicis, tu scribis in eos omnes, qui in Maximiani schismate 
 perstitissent, contracto a uestris concilio prolatam esse

 

 
 
 
 sententiam; tu dicis, tu scribis hac sententia consensu omnium confirmata 
 placuisse tamen dilationem temporis dari, intra quod 
 si qui corrigi uoluisset innocens haberetur; tu dicis, tu scribis 
 non solum duos inde quos memoro, sed multos alios purgatos 
 atque innocentes se uestrae ecclesiae reddidisse; tu dicis, tu 
 scribis ideo eorum baptisma non debuisse rescindi, quia intra 
 diem praestitutum restituti peremptoria sententia non tene. 
 quomodo.

Quid, quid tantum praeualet in ingenio tam bono 
 causa tam mala, homo cordate, homo litterate? isti, in quos 
 propterea est illa prolata sententia, quia, sicut ipse dicis, in 
 Maximiani schismate persistebant, antequam, sicut dicis, restituerentur, 
 ubi erant ibi sacramenta celebrabant, ibi baptizabant 
 et, ut uerbis illius plenarii concilii magis utar, ibi uiperei 
 seminis noxios partus tardo calore uaporabant, ibi publici facinoris 
 et parricidii sui feta scelerum uota gignebant, ibi parturiebant 
 iniustitiam, concipiebant laborem et pariebant iniquitatem, 
 ibi iam non confusa criminum silua nomina eorum 
 designabantur ad poenam, ibi eis (in) indulgentiae fine, dum clementiae 
 dimitteretur linea, iam causa quos puniret inuenerat, 
 illuc eorum tamquam in asperos scopulos ueridica unda naufraga 
 membra proiecerat, eorum pereuntium ibi erant litora 
 Aegyptiorum exemplo funeribus plena, nec ipsam inuenientium 
 sepulturam, ibi non solum Maximianum fidei aemulum,

 

 
 
 
 ueritatis adulterum, ecclesiae matris inimicum, Dathae, Corae et 
 Abiron ministrum de pacis gremio sententiae fulmen excusserat 
 nec solum mors iusta sui sceleris condemnabat, sed etiam 
 trahebat ad consortium criminis plurimos catena sacrilegii, ibi 
 erat uenenum aspidum sub labiis eorum, ibi eorum os maledictione 
 et amaritudine plenum, ibi ueloces eorum pedes ad 
 effundendum sanguinem, ibi contritio et infelicitas in uiis eorum, 
 ibi uiam pacis non cognoscebant nec erat timor dei ante oculos 
 eorum, ibi iacebant abscisa membra, quae pestifera putredo 
 ita corruperat, ut plus haberet in abscisione solaminis quam 
 in remissione medicaminis, ibi erant famosi criminis rei Uictorianus 
 Carcabianensis et ceteri cum isto duodecim, inter quos 
 Praetextatus Adsuritanus et Felicianus Mustitanus, de quibus 
 receptis agimus, qui eundem Maximianum praesentes ordinauerant, 
 hoc est funesto opere perditionis uas sordidum collecta 
 faeculentia glutinauerant, ubi tanto facinori tamquam inlicito 
 incestui clerici Carthaginis lenocinium praebuerunt. tales ministri 
 sacramentorum nondum correcti, nondum uobis redditi ac 
 restituti in schismate Maximiani baptizauerunt, post tales 
 ministros sacramentorum correctos redditos restitutos uestri 
 non rebaptizauerunt.

Quid sola in uobis praeualet animositas? aliquando 
 adtendatur, aliquando audiatur et ueritas. quid iniciuntur 
 inanissimae nebulae dilationis datae? non ipsis data est, de 
 quibus dictum est: damnatos esse cognoscite, de quibus 
 etiam praedictum est quales fuerint, quid fecerint, cur eos 
 oportuerit iam sine dilatione damnari, quod scilicet

 

 
 
 
 Maximianum inpositis manibus praesentes ordinauerunt; hoc est enim 
 quod significarunt dicendo, quod funesto opere perditionis uas 
 sordidum collecta faeculentia glutinauerint. illis autem data est 
 dilatio, qui ordinationi Maximiani non interfuerunt quamuis in 
 eius societate atque schismate constituti. tantum quia manus ei, 
 quod absentes fuerant, non inposuerunt. sic enim a damnatis 
 ordinatoribus eius eadem concilii sententia distinguntur. nam 
 cum dixissent illos) — quorum et nomina conscripserunt — 
 \'damnatos esse cognoscite\', eos autem, inquiunt, quossacrilegi 
 surculi non polluere plantaria, hoc est qui a 
 Maximiani capite proprias manus uerecundo fidei 
 pudore retraxerunt, ad matrem ecclesiam redire 
 permisimus. quid planius, quid distinctius, quid apertius? 
 illos dicunt famosi criminis reos, qui funesto opere 
 perditionis uas sordidum collecta faeculentia glutinarunt, 
 damnatos esse cognoscite, hos autem dicunt, 
 quos sacrilegi surculi non polluere plantaria, hoc 
 est qui a Maximiani capite proprias manus uerecundo 
 fidei pudore retraxerunt, ad matrem ecclesiam 
 redire permisimus. et quia ex illis damnatis duo 
 postea saluo honore suscepti sunt, non inuenitur hoc quemadmodum 
 defendatur, nisi ut omnibus dicatur dilatio fuisse concessa.

Sed concessa sit omnibus. nempe quotquot ad 
 uos ab illo schismate redierunt, antequam redirent, illic fuerunt, 
 illic baptizauerunt, inde ad uos sine destructione sui

 

 
 
 
 honoris et baptismi redeuntes, si frons adsit, ora uestra clauserunt. 
 cum enim quaerimus. antequam se, sicut ipse dixisti. 
 ecclesiae reddidissent et ante diem praestitutum restituti fuissent, 
 ubi erant, quid aliud uos res ipsa respondere conpellit 
 nisi (in schismate Maximiani\\ propter quod in omnes illa est 
 prolata sententia? ibi ergo baptizarunt eos, in quibus ad uos 
 simul inde uenientibus baptismum Christi non ausi estis rescindere, 
 quia coacti estis agnoscere. unde ipso facto uestro, 
 opere uestro, iudicio uestro aduersus uos merito recteque concluditur 
 agnoscendum esse baptismum Christi, etiamsi extra 
 ecclesiam datus fuerit, et ideo nos hoc pie cognoscere in 
 uestris, uos impie rescindere in nostris.

Sed forte paenitet talia te uerba posuisse, quae 
 hanc ueritatem nimis urgerent, quoniam dixisti: factum est ut 
 se ecclesiae reddidissent et ante diem praestitutum restituti 
 peremptoria sententia non tenerentur, ut responderetur tibi: 
 *quomodo se ecclesiae reddiderunt, quomodo eidem restituti 
 sunt, si ab ea non erant separati? aut si separati erant, quomodo 
 baptizabant?\' sed quid aliud diceres, nisi quod ab eis audieras 
 quos consuluisti, cum ex hac causa litteris meis ualde permouereris? 
 et tamen fortassis te arguant reprehendant, quod 
 talia uerba incaute posueris. est quod te aduersus eos maxime 
 muniat ac tuam tristitiam consoletur. nam et ipsi in eiusdem 
 concilii decreto talia posuerunt; unde si nobis lecto isto opusculo 
 nostro ita respondere uoluerint, quod eis non praeiudicent 
 uerba laici sui, uerba ipsorum continuo recitabimus: eos 
 autem, inquiunt, quos sacrilegi surculi non polluere 
 plantaria, hoc est qui a Maximiani capite proprias

 

 
 
 
 manus uerecundo fidei pudore retraxerunt, ad 
 matrem ecclesiam redire permisimus. cum enim eis 
 dicitur: \'isti, quos ad matrem ecclesiam redire permisistis, antequam 
 redirent, ubi erant?\', similiter urgentur ac tu paulo ante 
 uerbis a te positis urgebaris. ubi enim eos fuisse respondebunt 
 nisi in schismate Maximiani? sed ubi uolunt eos fuisse contendant: 
 certe qui ad ecclesiam redire permissi sunt in ecclesia 
 non fuerunt. ergo extra ecclesiam baptizauerunt et simul 
 baptizatores et baptizati ad ecclesiam redeuntes nec illi honores 
 quos extra gesserant nec illi baptisma quod extra acceperant 
 amiserunt.

Et tu quidem, quantum potuisti in causa mala, 
 caute locutus es, ut diceres: placuit tamen decreto concilii 
 dilationem temporis dari, intra quod si qui corrigi uoluisset 
 innocens haberetur . illi autem nec corrigendos eos fuisse dixerunt 
 quibus data est illa dilatio, sed tamquam omnino inpolluti 
 atque innocentes in Maximiani societate fuerint, sic de 
 illis loquuntur, cum ipsam prorogant dilationem. quid est enim 
 aliud quod dicunt: eos autem, quos sacrilegi surculi 
 non polluere plantaria, ad matrem ecclesiam redire 
 permisimus, nisi: \'quos non polluit consortium Maximiani, 
 ad matrem ecclesiam redire permisimus\'? ac ne parum sit, 
 uide quid adiungant: quanto enim de reorum, inquiunt. 
 morte purgamur, tanto de innocentium reditu gratulamur. 
 cur itaque tu dicis placuisse dilationem temporis 
 dari. intra quod si qui corrigi uellet innocens haberetur, cum 
 eam uideas inpollutis atque innocentibus datam? sed uidelicet

 

 
 
 
 tu timuisti, ne tibi diceretur: \'quare dabatur dilatio eis, quos 
 non polluerat Maximianus?\' ideo dilatione illa corrigendos 
 esse censuisti. illi timuerunt, ne sibi diceretur: \'quare in suis 
 honoribus pollutos suscipere uoluistis?\' ideo se inpollutis dilationem 
 dedisse dixerunt.

Proinde singula timuistis, sed alterutrum oppugnatur 
 ex altero. nam tibi dicitur: \'quomodo existimas corrigendos 
 quos tui praedicant impollutos?\' illis autem dicitur: 
 \'quomodo asseritis impollutos etsi non manum inponendo capiti 
 Maximiani, tamen schismatis eius communione maculatos?\' 
 cuius autem animus, cuius uires, cuius lingua sufficiat proloqui 
 tam intolerandum dolorem? ut pars Donati discissa resarciatur, 
 nec socios Afros in Africa polluit Maximianus: ne ad ipsam 
 radicem unitatis rami fracti regredi permittantur, tot remotissimas 
 gentes polluit ex Africa Caecilianus..

Ex die concilii Bagaiensis, hoc est octauum 
 Kalendas Maias. usque ad diem datae illius dilationis, hoc est 
 VIII Et Ian, VIII menses numerantur. in hoc tam longo temporis 
 interuallo illi. quibus dilatio data est, maculabantur societate 
 damnati Maximiani an non maculabantur? si maculabantur, 
 quomododicitur:eos autem, quos sacrilegi surculi non polluere plantaria, ad 
 matrem ecclesiam redire permisimus? 
 si non maculabantur, quomodo nos atque omnes quae ubique sunt 
 Christianas gentes potuit ignotorum, non dicam falsorum, maculare 
 alienorum contagio peccatorum? sed -ideo, inquis, dilatio 

 

 
 
 
 data est, quae si transisset illis non redeuntibus, tunc macularentur 
 et in poenam damnationis incurrerent . non ergo eos 
 peccatum illius societatis, sed diei constitutio maculabat. si 
 ergo nullus dies constitueretur, inmaculati utique permanerent. 
 quid de uobis male meruit orbis terrarum? cur eum maculatum 
 perhibetis peccatis alienis, cui nullum diem dilationis constituistis. 
 cum tanta sit uestra potentia, ut homines quando 
 uolunt peccatoribus socientur et quando uolueritis inquinentur? 
 innocentes et impolluti erant, quibus in parte Maximiani dabatur 
 dilatio, intra cuius diem si remearent ad uos, haberent integri 
 honoris ac fidei fundamenta; si autem ille dies eis non redeuntibus 
 praeteriret, tunc polluti, tunc scelerati, tunc perditi 
 supplicium damnationis incurrerent, tunc humiliarentur per 
 paenitentiam degradati. o (ratio) mira praedicentium hominum 
 non iam, ut uetus prouerbium fertur, quod uolumus sanctum 
 est, sed etiam \'quando uolumus et quamdiu uolumus\'! 
 contingat alicui uestrum in naue orare nobiscum. iam pollutus, 
 iam traditor appellatur: communicant altaria damnatores Primiani 
 cum Maximiano ueritatis adultero, ecclesiae matris inimico, 
 Dathae, Corae et Abiron ministro et per VIII menses 
 innocentes inpollutique persistunt. proinde si qui ex his nonum 
 Kl Ian se uestrae communioni reddiderunt, de innocentium 
 estis reditu gratulati. eorum scilicet quos sacrilegi surculi non

 

 
 
 
 polluere plantaria. quid uos promeruerunt tot dies VIII mensum 
 a die VIII Kl Maiarum usque ad diem VIII Kl Ian, quos 
 ita sanctificastis, ut per eos quicumque communioni sacrilegi 
 atque damnati Maximiani cohaererent, non polluerentur nec 
 efficerentur nocentes: et quid uos offendit tam sanctus dies 
 natalis ipsius domini nostri, ut solus aduentu et transitu suo 
 pollueret innocentes, atque in eis qui in illo schismate baptizarunt 
 per illos omnes dies sanctus maneret baptismus Christi 
 et inmundus fieret per natalem Christi?

Quid non audeat humana temeritas, cum in 
 sententiam nefandi praecipitatur erroris, quam relinquere propter 
 uanitatem pudet et defendere contra ueritatem non pudet? sed 
 quid hinc plura, ubi quilibet obstinatissimus, qui contra omnes 
 uoces rationis obduruit, necesse est fateatur de quibus dicitur: 
 se ecclesiae reddidissent et ante diem praestitutum restituti essent 
 — quae uerba ipse posuisti —, eos denique de quibus dicitur: 
 (ad matrem ecclesiam redire permisimus\': \'de innocentium 
 reditu gratulamur\': (ac ne angustum redeuntibus 
 tempus spem salutis artatae diei pressura 
 subducat, usque in ilium diem agnitionispandimus 
 ianuam, utintegri honoris ac fidei regressi habeant 
 fundamenta. quam quisquam si ingredi nequiuerit 
 pigra segnitia, sciat sibi ad omnes ueniales aditus 
 uiam esse subductam\': (et post praestitutum diem 
 redeuntibus fixa paenitentia\' — quae uerba trecenti et 
 decem in sententia sua totiens inculcarunt —, necesse est, inquam, 
 quilibet aduersarius fateatur eos, de quibus ista dicuntur,

 

 
 
 
 antequam se uobis redderent, antequam uobis restituerentur, antequam 
 ad uos redirent, antequam regressi ianuam dilationis 
 ingrederentur, non fuisse uobiscum, extra uestram communionem 
 in eo schismate, quo se a uobis separauerant, baptizasse? inde 
 uobis redditi ac restituti ubi a uobis alienati erant, inde ad 
 uos redeuntes et regredientes quo a uobis foris erant, et 
 tenuerunt non deminutos honores suos et secum introduxerunt 
 non rebaptizandos baptizatos suos.

Quid adhuc pessimae causae patrocinium 
 pertinacissimum praebes? adquiesce tandem non mihi, sed ipsi 
 qua conuincimini ueritati. uide quam uerum dixerim, quod 
 frustra labefactare conatus es, (quanta sint pro pace toleranda\', 
 atque — ut eisdem identidem uerbis utar, quibus in illis litteris 
 usus sum — \'pro pace Christi redite ad ecclesiam 
 quae non damnauit incognita, si pro pace Donati placuit 
 reuocare damnata\'. si enim ex his duodecim, quos cum Maximiano 
 sine dilatione damnauerant, Felicianum et Praetextatum 
 postea receperunt, quomodo falsum est eos reuocasse 
 damnata? si autem et ipsis dilatio data est, quos dixerunt 
 damnatos esse cognoscite, etiamsi nullus eorum postea 
 remearet, placuit tamen reuocare damnata, quando post sententiam. 
 qua dictum est: damnatos esse cognoscite, data 
 est dilatio, qua eis liceret euacuata damnatione remeare. haec 
 dicta sufficerent, etiamsi uerum esset quod te dicis, cum hac 
 causa Maximianensium ualde permotus esses, a tuis episcopis 
 cognouisse; quid autem agis, quia et falsum est? quaere aut, 
 si habes, inspice diem gestorum proconsularium, quo postulatio 
 dicta est a Titiano aduersus Felicianum et Praetextatum, ut

 

 

 

 
 
 
 pellerentur locis, et uide, quanto post diem illius dilationis 
 hoc factum est. nam dies est concilii Bagaiensis consulatu 
 Augustorum Arcadii ter et Honorii iterum VIII K2 Mai, dies 
 antem dilationis hinc usque ad VIII II Ian, postulatio nero 
 ista Titiani dicta est post istum consulatum die VI Non Mar.

Proinde apparet tertium ferme agi mensem, cum a 
 proconsule petitur, ut Felicianus et Praetextatus sedibus propulsentur 
 tamquam collegae Maximiani, quos sibi consociauerat 
 ad furorem. nam cum memoratus aduocatus de Maximiano 
 quod sufficere uidebatur in eadem postulatione dixisset: eos 
 quoque, inquit, quos alienae praesumptionis error 
 adtraxerat, portu primo proposito paenitendi, si 
 reuerti cuperent intra tempus ad religionis tramitem 
 destitutum, pari uigoris ammonitione conpescuit. 
 sed suis institutis iniquitas delectatur et 
 semet ipsam non deserit, cum semel praecipitata 
 corruerit. idem namque Maximianus coeptam nutrit 
 audaciam et alios sibimet consociat ad furorem. 
 inter quos etiam Felicianus quidam, qui primo recta 
 sectatus deprauationis huius attaminatione fuscatur, 
 in Mustitana positus ciuitate deo omnipotenti 
 parietes consecratos, ecclesiam uenerandam quasi 
 quadam obsessione credidit retinendam. hunc etiam 
 Praetextatus in Adsuritanis partibus imitatur. audisne 
 aduocati uerba praeclarissima et manifestissima, quibus 
 dicit istos, de quibus agimus, quia portum propositum paenitendi. 
 dum suis institutis iniquitas delectatur, cum semel praecipitata

 

 
 
 
 corruerit, contempserunt, locis ecclesiasticis expellendos P ubi 
 si dies posset latere gestorum, cuiuis obtunsissimo satis eluceret, 
 quod contra eos non ita proconsularis potestas adiretur, nisi 
 aut illo concilio fuissent, sicut illi magis apparet, sine ulla 
 impertita dilatione damnati aut intra diem dilationis, si omnibus 
 data est, uobis restitui noluissent. cam uero etiam dies gestorum 
 cuiuslibet obstinati oculos auresque sic feriat, usque adeo 
 illos etiam post transactum dilationis diem in uestra communione 
 non fuisse et Maximiano cohaesisse, ut ob hoc aduersus 
 eos tam terribilis iudiciariae iussionis impetraretur auctoritas. 
 quid ad haec dicitur? quid adhuc contra tam perspicuam ueritatem 
 mira inpudentiae caecitate contenditur? quid adhuc ab 
 eis, qui pro unitate partis Donati etiam concordiam sacrilegorum 
 damnatorum tenere noluerunt, contra unitatem Christi tanta 
 insania rebellatur? quid adhuc baptismus Christi, etiam in 
 sacrilego schismate ueneratione debita cognitus, in tot catholicis 
 gentibus impia praesumptione respuitur, sacrilega repetitione 
 uiolatur?

Nolo quaerere, quanto post huius postulationis diem, 
 qua Felicianus et Praetextatus Titiani aduocati uerbis tam 
 grauiter accusantur, in uestram communionem recepti sunt. 
 sufficit, quod eadem postulatio tanto post finem praestitutae 
 illius dilationis eos a uestra communione separatos in Maximiani 
 schismate fuisse conuincit, quos postea recepistis, quorum 
 honores nulla ex parte minuistis, a quibus datum quamuis 
 in sacrilego schismate baptismum, sicut re uera timendum fuit,

 

 
 
 
 rescindere timuistis. numquidnam in hac causa se contra nos 
 lingua cuiuslibet pertinacissimi commoueret, si se moueri in 
 hominis ore et sub hominis fronte sentiret? erraui plane, fateor, 
 in eo quod in illis litteris posui de illa Bagaiensis concilii sententia, 
 quoniam dixi: cum apud eos decernenda recitata 
 est, ore latissimo adclamauerunt, nunc autem, cum 
 a nobis recitata fuerit, ommutescunt. uerum est quod 
 tu dixisti: ecce non ommutescunt; uerecundia quippe in rebus 
 tam manifestis uel etiam ipsa inpudentia ommutescere potest, 
 insania non potest. neque hoc dictum de te accipias, qui tuis 
 episcopis mentientibus credidisti, nec de illis omnibus — neque 
 enim omnes de hac re permotus consulere potuisti —, sed de 
 his, qui cum scirent quanta et quando contra Praetextatum et 
 Felicianum apud iudices gesta sunt, hoc quod tuis inseruisti 
 litteris tibi ausi sunt dicere, quod ante diem praestitutae dilationis 
 Felicianus et Praetextatus uestrae communioni restituti 
 peremptoria sententia non tenerentur obstricti. aut si et ipsi 
 forte ista nescierunt, nunc saltem, cum haec legitis, taceat 
 uerecundia, taceat et ipsa qualiscumque hominis est inpudentia; 
 sola certe quae contra tam euidentem ueritatem clamet relinquatur 
 insania. et illa erit fortasse sanabilis, si conpescatur a 
 sanis.

Nunc uide, quemadmodum de me dixeris: testis 
 mendax non erit inpunitus, cum putares me in hac

 

 
 
 
 Maximianensium causa fuisse mentitum. ego tibi hoc non repono; forte 
 quippe locutus es quod incauta amicitia credidisti, non quod 
 fallaci corde finxisti. homines sumus; qua tandem. uigilantia 
 efficere possumus, ut uel putando uel loquendo in aliquo non 
 labamur? sed contra medicinam correctionis obsurdescere non 
 debemus.

Nunc adtende, quantam mihi etiam in ceteris 
 partibus epistulae tuae causa ista Maximianensium praebeat 
 respondendi facilitatem. quidquid de traditoribus uelut nostris 
 dicendum putasti, quamquam uestri potius hoc fecisse doceantur, 
 quod et in illo trium uoluminum opere satis superque monstraui. 
 uide tamen et responde, si potes. utrum hoc crimen, 
 quorumlibet fuerit, polluere potuerit in unitate tot gentium 
 christianos uel longe remotissimos uel longe posteros, si crimen 
 sacrilegi surculi Maximiani maculare non potuit uel socios 
 Afros, quibus dantes dilationem trecenti et decem episcopi 
 uestri dixerunt: quos sacrilegi surculi non polluere 
 plantaria, uel uos ipsos, qui non solum istos quos innocentes 
 dixistis, uerum etiam in illo sacrilegio iam damnatos 
 tanta concordia suscepistis.

Dicis orientalibus nota fuisse crimina traditorum, quando 
 tibi Afro Maximianei\\sium schisma in Africae capite commissum, 
 antequam meas litteras legens ualde permotus consuleres 
 episcopos uestros, incognitum fuit et. cum consuluisses, uerum 
 ab eis audire minime potuisti. quos certe si defendis, ne dicas 
 mentitos, concedis ignaros, et tamen nec nos nec orientis et 
 occidentis tot tantosque populos saltem nescire permittis causam 
 Caeciliani, cum isti nesciant Praetextati et Feliciani, quos

 

 
 
 
 trecenti et decem, hoc est aut omnes aut prope omnes episcopi 
 partis Donati, Afri Afros in Africa damnauerunt, Afri 
 Afros in Africa susceperunt..

Inseris prinoipium Serdicensis concilii, unde 
 probare conaris, quod orientales episcopi cognito crimine traditorum 
 parti Donati communicauerint, hoc uno magno scilicet 
 documento, quod inter episcopos quibus scribunt Donati nomen 
 inuentum est. nec tamen ibi aliquid legitur eos de Afris traditoribus 
 cognouisse. quod quidem concilium, ne te lateat, 
 Arrianorum est, quos iam tu inter alios haereticos nominasti, 
 nec additis ciuitatum nominibus legi solet, quia nec ipse mos 
 est ecclesiasticus, quando episcopi episcopis epistulam scribunt. 
 unde nescio quis iste Donatus miror si non in uestris litteris 
 Carthaginiensis factus est, quamquam potuerint illi tam longinquis 
 terris ab Africa separati eo ipso tempore quo scribere 
 uolebant requirere, quisnam episcopus esset Carthaginis, (et 
 inuenire) esse Donatum. omitto enim dicere, quod fortasse 
 orientales haeretici (Afris) haereticis aliquo modo se sociare 
 temptauerant. sed tu, homo prudens, cum uelles soluere quaestionem, 
 cum tibi dici posset: (si haec ita sunt, ut orientales 
 scriberent ad Donatum uestrum, quemadmodum a communione 
 uestrorum orientales postea digregati sunt?\', respondisti et 
 dixisti: quia in recipiendis iterum uestris damnatae causae 
 non potuerunt seruare constantiam. et scriptum est: qui 
 iungitur fornicaria? unum c.orpus est . ubi uestros nunc

 

 
 
 
 atrociter acousasti, si in hae causa Maximianensium 808 potuerunt 
 seruare constantiam execrabiliter damnando sacrilegos, 
 honorabiliter suscipiendo damnatos. illud enim de oriestalibus 
 omnino non probas, hoc de uestris audis et legis et cernis et 
 iudicas.

Iubes me relinquere ecclesiam traditorum, quos 
 nec uos apud nos nec maiores uestri apud maiores nostros 
 conuincere ac demonstrare potuerunt; quos nunc si demonstrasses, 
 eorum facinus crimenque damnarem, non propter eos 
 tot gentium quibus ignoti sunt catholicam societatem desererem. 
 sed uide, qua consideratione nolis in communione nostra 
 eorum mortuorum memoriam fieri, quorum facta non nouimus, 
 quorum etiam bonam inter suos famam posteritatis successione 
 didicimus, cum in uestra communione sine ulla degradatione 
 uiuant quorum mala sensistis, quorum sacrilegia condemnastis.

Audes mihi dicere, homo prudens: ille qui tradidit te 
 crea?it, sic nesciens illum esse creatorem nostrum in eo, quod 
 christiani sumus, qui est creator noster in eo, quod homines 
 sumus, quamuis nec illum, quem putas creatorem meum, de 
 traditione conuiceris. ego autem non tibi rependo hanc iniuriam; 
 nec tuum nec filiorum uel nepotum aut pronepotum tuorum. 
 si in parte Donati fuerint, Felicianum dico creatorem. tantum, 
 quia permittis, admoneo, ne creator tuus post nomen hominis 
 impia uanitate currentem te inueniat desertorem. deinde plausibiliter 
 tibi uideris adiungere: a fonte deducitur riuus et 

 

 
 
 
 caput membra sequuntur. sano capite omne sanum est corpus, 
 et si quid in hoc morbi uel uitii est, omnia membra debilitat. 
 originem suam respicit quidquid in stirpe procrescit. noti 
 potest innocens esse qui sectam non sequitur innocentis, cum 
 praesertim scriptum sit: in legalibus patrum uestrorum 
 ne ambulaueritis . in his omnibus uerbis tuis omitto, quia 
 non est simile quod de humano corpore conparasti; fieri enim 
 potest, ut et pes doleat capite sano et pede sano caput omitto 
 etiam, quod tibi exciderit quid paulo ante dixeris; hoc et nos 
 uolumus hoc suademus, ut Christus christiani sit caput, qui 
 nunc nescio quem traditorem caput uis esse ignotarum gentium. 
 tium christianarum, ubi datum et acceptum Christi baptismum 
 non uultis agnoscere, tamquam baptizati non nisi ab illo traditore 
 creati sint. omitto et illud, quantum me adiuuet quod 
 de scriptura testimonium ipse posuisti, dictum esse Iudaeis: 
 in legalibus patrum uestrorum ne ambulaueritis, 
 cum hoc utique praeceptum quicumque tunc obseruare uoluerunt, 
 sicut prophetae sancti et septem milia uirorum, qui non 
 curuauerunt genua ante Bahal, a populo tamen suo et a communibus 
 sacramentis non se diuiserunt. hoc dico, hoc uelis 
 nolis repetendo, quamlibet tibi uidear molestus, inculco: noli 
 Caecilianum totiens absolutum caput facere posteris nobis, 
 cum ego et Primianum a Feliciano et Felicianum a Primiano 
 damnatum non tamen faciam caput posteris uestris.

Iam uero de persecutionis inuidia, quam a terrenis 
 potestatibus uos pro parte Donati perpeti gloriamini.

 

 
 
 
 quamuis in illo trium librorum opere satis tibi abundeque 
 responderim, neque nunc tibi tacebo, quod ex hac causa Maximianensium 
 breuiter responderi potest, neque si propterea uos 
 imperitis atque inprudentibus populis commendatis. sic enim 
 se Maximianus ipse, sic eius socii, qui nec persecutionibus 
 uestrorum, \'ut ad eorum communionem redirent, cedere potuerunt, 
 uanis imperitisque commendant. sed qui sobrie cogitant 
 eorum, qui aliquam molestiam patiuntur, non poenas considerari 
 oportere sed causas, intellegunt eos pro crimine sacrilegi 
 schismatis, in quo a uobis merito iusteque damnati sunt, 
 commotiones etiam saecularium iudiciorum merito iusteque 
 perpessos. neque enim illud commemoro quod in tua epistula 
 posuisti, quod Maximiani non basilicam sed speluncam non 
 Optatus sed populus euertit. quamquam etiam illic, etsi incertum 
 est uestros fecisse, certum est tamen illum passum 
 fuisse persecutionem nec tamen iustum esse sed impium. unde 
 iam cogeris confiteri non debere quid quisque patiatur, sed 
 quare patiatur adtendi.

Sed mihi parum est hoc Maximiani exemplo interim 
 demonstrare non continuo iustum esse. qui obtento atque adumbrato 
 Christi nomine patitur persecutionem, quando et 
 Maximianus sacrilegus passus est, nisi te cogam fateri, quod 
 et religiosi sacrilegos et iusti impios persequuntur, non sane 
 nocendi studio, sed necessitate potius consulendi. nec de uetere 
 testamento profero exempla, quamuis te etiam propheticis 
 exemplis doceri uelle dixisti. illa, inquam, nimis antiqua non

 

 
 
 
 profero; fuerunt enim alterius dispensationis et temporis. iam 
 post reuelatam et oportuno tempore commendatam mansuetudinem 
 episcopi uestri, quod quidem nos DO. dicimus iustum. 
 sed quamdiu ibi ea et talem causam defendis tu dicere cogeris, 
 episcopi, inquam, uestri uestros schismaticos persecuti sunt.

Iam itaque non dico: \'persecutionem passus est 
 Maximianus, fecit Optatus), quoniam hoc nos ignorare respondes 
 et ita fecit, ut hinc nulla possim gesta recitare; quamquam 
 in tam recenti memoria ciuitates ipsae si interrogentur. 
 negare non possunt hoc ergo non dico, sed dico: persecutionem 
 passus est Maximianus, fecit Primianus et recito gesta, quibus 
 ostendam domum, quam Maximianus propriam defendebat, 
 Primianum procuratione mandata exorcisterii ecclesiastici nomine, 
 fauente sibi Sacerdote legato, quod ipsa gesta indicant, 
 abstulisse. sed iustitiae, non gratiae fuerit iudex — non abnuo, 
 non refello —: cur ergo Primianus apud acta magistratus Carthaginiensis 
 inter alia, quae de nobis contumeliose prosequenda 
 mandauit: illi, inquit, auferunt aliena, nos intermittimus 
 ablata, cum ipse abstulisset aliena, si Maximiani 
 erat domus, si autem Maximianus eam potius usurpauerat, 
 non intermisisset ablata? sed si neque hoc ad persecutionem 
 uis pertinere, dico episcopos uestros et clericos uestros Maximianensibus 
 in eis sedibus manentibus, in quibus antiquitus 
 fuerant ordinati, fecisse persecutiones, apud proconsules accusasse, 
 impetrasse iussiones eisdemque iussionibus exsequendis 
 officiorum instantiam et ciuitatum auxilia meruisse. ut illi, 
 qui iam fuerant Bagaiensis sententiae seueritate damnati et a

 

 
 
 
 uestrae communionis corpore, ne per cuncta membra pestilens 
 uirus inreperet, conpendioso dolore praecisi, et nullum iam 
 uobis facientes suae communionis morbida contagione periculum 
 cum praecisis pariter plebibus suis propria conuenticula 
 frequentabant, loca et basilicas quas non inuaserant cum populis 
 sibi cohaerentibus perpetua possessione retinebant, terrerentur 
 proturbarentur expellerentur, renitentes exhiberentur.

Lege quae de illis uel in illos aduocatis prosequentibus 
 dicta sunt, quae obiecta crimina sacrilegii, quo 
 impetu accusationis concitatae sunt potestates; quaere quae 
 facta sint Saluio Membresitano, quia non ei potuit illius persecutionis 
 exagitationibus extorqueri, ut rediret a consortio 
 criminis, maluitque se committere examini et persecutoribus 
 suis in proconsulari iudicio respondere, ea credo fiducia, quod 
 sciret aduersarios suos legibus contra haereticos promulgatis 
 uti non posse apud iudicem, nisi etiam se ipsos eis pariter 
 inretirent. sed fefellit eum ista cogitatio. apud Seranum enim 
 tunc proconsulem uel gratia plus ualuit uel magis forte 
 Bagaiense concilium, quod illic etiam contra eundem Saluium 
 recitatum est. quadam sane interlocutione quid per se ageretur 
 ostendit, id est ut Saluium aut choro episcoporum communionis 
 Primiani redderet aut fugaret a sedibus, ut Restitutus, 
 quem contra eum Primianus ordinauerat, loca omnia, quae a 
 Saluio tenebantur, sine aduersario possideret; et tamen in eadem 
 interlocutione quod persecutionem Saluius pateretur expressit.\' 
 sic enim in eisdem gestis legitur: Seranus pro consule

 

 
 
 
 dixit: lis episcoporum secundum legem ab episcopis 
 audienda est: episcopi iudicauerunt. quare 
 non aut sub satisfactione ad chorum reuerteris 
 uetustatis aut, ut habes scriptum, terga persecutoribus 
 prodis? quid hic tibi uidetur? placetne istum 
 Saluium appellare iustum, cui pro consule, apud quem Restituto 
 episcopo uestro contra stante accusabatur, etiam de sancta 
 scriptura dat consilium, ut terga persecutoribus prodat, quoniam 
 scriptum est in euangelio: si uos persecuti fu e ri D;, 
 fugite? uides certe, quam speciem Saluius apud suos uel 
 martyris uel confessoris ostendat, qui persequente Restituto 
 haec meruit a proconsule audire, et tamen non solum secundum 
 nos, uerum etiam secundum uos impius et sacrilegus 
 iudicatur.

Iam uero posteaquam sententia proconsulis 
 Abitinensibus allegata est, per quam ciuitatem uicinam iudicatum 
 impleri uestri meruerant, eo quod paene omnes Membresitani 
 Saluium diligebant, quae fecerint idem Abitinenses 
 homini aetate grauissimo, piget dicere, quia ea non apud 
 acta fecerunt; sed tam recenti memoria cum omnibus documentis 
 sit clarior ipsa testificatio ciuitatum, breuiter attingam, 
 quod illic, cum iter agerem, conperi. nam quia eis pro defendendis 
 ex quantacumque parte sedibus suis etiam post proconsulis 
 iudicatum turbae sibi fauentis fiducia Saluius repugnare 
 temptauerat, uictus aliquando conprehensus est, non iam ducendus 
 ad iudicem, ubi inter partes fuerat prolata sententia. 
 sed pompa miserabili triumphandus. capto enim seni mortuos

 

 
 
 
 canes alligauerunt in collo et sic cum illo quantum libuit 
 saltauerunt. hoc si uellem exaggerare dicendo, nonne fortassis 
 hanc poenam uix tormentis regum Etruscorum, quibus mortua 
 uiuis corpora coniungebant, conparandam esse monstrarem? 
 nonne homo senex et qui haberi uolebat episcopus omnium 
 iudicio de societate uiuorum atque mortuorum exterminandus 
 esset, si duobus sibi suppliciis, unde unum subeundum esset, 
 propositis non potius haerere cadaueribus humanis quam saltare 
 eligeret cum caninis?

Nunc aspice illa mea uerba, quae te refellisse arbitratus 
 es, immo iam non ipsa, sed pro ipsis ista quae dicam. 
 ecce enim non dico: \'si persecutionem facere non licet, \'fecit 
 Optatus\', sed dico: \'si persecutionem facere non licet\', fecit 
 Restitutus\', nec dico: \'si persecutionem qui patitur habendus 
 est innocens, Maximianus est passus\'. sed dico: \'si persecutionem 
 qui patitur habendus est innocens, passus est Saluius\'. 
 gesta recito, uerba quae non uis repeto: fecit Restitutus, 
 passus est Saluius. quem mihi ex his duobus christianum 
 nisi Restitutum, quem sacrilegum nisi Saluium respondebis? 
 iaceat igitur oportet inprobatumque respuatur et quod dixisti 
 nullam esse iustam persecutionem et quod dixisti: quis non 
 uult testamento consentire prolato, qui persecutionem patitur 
 an qui facit?, quia et iusta persecutio est, quam pertulit 
 Saluius et Restitutus fecit. passus est Saluius, et tibi est 
 Restitutus laudabilis, damnabilis Saluius. neque enim occulte 
 factum esse dicturus es aut posset hoc latere Primianum, 
 quod in ea ciuitate factum est. ubi ipse episcopus praesidebat, 
 et in tanta ciuitate. apud tantum iudicem, ut ex hoc aliis

 

 
 
 
 etiam ciuitatibus occultum esse non posset. aut si et hoc 
 inter occulta deputandum est, cur non uis ignorare orbem 
 terrae, si quid male fecit — quod quidem absit ut fecerit — 
 persecutionis tempore Caecilianus, si persecutionem, quam 
 passus est Saluius ab illo, quem ipse contra eum ordinauit, 
 et in ea ciuitate, ubi super collegas principatum gerit, potuit 
 nescire Primianus? fateberis igitur uelis nolis, ne Restitutum, 
 ne Primianum, ne partem Donati damnare cogaris, non solum 
 et iniustos pati, uerum etiam et iustos facere posse persecutionem. 
 aut si eam quae iuste fit non esse appellandam persecutionem 
 putas, nec uos a nobis nec uestros a nostris persecutionem 
 poteris probare perpessos, magisque nos demonstrabimus 
 eam nos perpeti a clericis et circumcellionibus 
 uestris, qui corde duro et insulso nec intellegentes nec ferentes, 
 quod eis consulimus ad salutem, tanto in nos furore saeuiunt, 
 ut ea quae nobis faciunt nec numerare nec commemorare nec 
 digne uerbis explicare sufficiam.

Proinde cum freneticus medicum uexat et medicus 
 freneticum ligat, aut ambo inuicem persequuntur aut, si persecutio 
 nisi quae male fit non est, non utique persequitur 
 medicus freneticum, sed freneticus medicum. saeuitia igitur 
 uestra et uiolentissima audacia per circumcelliones uestros 
 clericorum uestrorum satellites omnibus nota conprimenda fuit 
 legibus, quae contra uos latae sunt, et quodammodo conliganda, 
 simul ut, in quo essetis errore et quo sacrilegio contra unitatem 
 pacemque Christi diuideremini, saltem ipso terrore commoniti- 


 
 
 
 moniti cogitare atque emendare uelletis, sicut terroribus uestris 
 per potestatum saecularium iussiones exagitati Felicianus et 
 Praetextatus — quod corde nimium duro et peruersissimo 
 Saluius noluit — schisma quod a uobis fecerant correxerunt 
 et ad uestram communionem societatemque redierunt. totum 
 autem corrigeretur, si ad radicem catholicam a uobis omnibus 
 rediretur. quidquid uero factum est aduersus uos, quod temperamentum 
 christianae dilectionis excederet, tam non est imputandum 
 catholicae ecclesiae quam nec illud, quod Saluio 
 fecerunt Abitinenses, Primiano uel Restituto imputauerim.

Quod uero post exaggeratas persecutiones, quas 
 partem Donati perpessam fuisse dixisti, et totum tacens quod 
 praecessit a uestris et multa dicens quae non probantur in 
 nostris, de psalmis testimonium subiecisti et dixisti: nonne 
 de his qu.i talia faciunt dictum est: ueloces pedes eorum 
 ad effundendum sanguinem, et uiam pacis non cognouerunt?, 
 haec ipsa et alia multa longeque grauiora illo Bagaiensi 
 concilio episcopi uestri in Felicianum Praetextatumque 
 dixerunt. et certe illi nullius carnis sanguinem fuderunt, nullum 
 in uos uiolentiae corporalis impetum fecerunt, sed qui haec 
 in eos dicebant multo sceleratius eos sacrilegio schismatis 
 sanguinem spiritalem fundere iudicabant. unde si cum illis 
 post tam grauiter (acriter)que in eos dicta pacem sine honoris 
 eorum decoloratione, sine baptismi rescissione fecistis, non 
 desperandum est, quod et nobiscum concordare possitis. multo 
 enim magis uos allectare debet ad pacem faciendam totus

 

 
 
 
 orbis christianus quam Praetextatus et Felicianus, quoniam, si 
 non uos inquinauerunt, quos tanta criminationis atrocitate 
 damnastis, multo minus uos inquinat unitas tot gentium 
 christianarum, cui nescio quorum Afrorum crimina (non) demonstrastis, 
 et multum uos inquinat scelus, quo uestram societatem 
 ab eius ecclesiae, pro qua tot ac tanta diuina testimonia recitantur, 
 societate separastis; quibus diuinis testimoniis humana 
 temeritate ausus es contradicere, cum et tu ipse nescio quomodo 
 eadem ui ueritatis fateri coactus sis, quod in christianum 
 nomen totus cotidie uertitur mundus .

Ausus es, inquam, testamento dei reluctari, cum 
 dicat apostolus: hominis testamentum confirmatum 
 nemo irritum facit aut superordinat. Abrahae dictae 
 sunt promissiones et semini eius. hoc testamentum 
 irritum facere, huic testamento partem Donati superordinare 
 minime timuisti et, cum deus in eodem testamento dicat 
 ad Abraham: sic erit semen tuum sicut stellae caeli 
 et sicut arena maris, hoc tu irritum faciens et partem 
 Donati, pro qua nullum testimonium recitas, superordinans in 
 paucis, inquis, frequenter est ueritas, errare multorum est . 
 non intellegens, quomodo a domino dictum sit paucos intrare 
 per angustam portam, cum et multos dixerit ab oriente et 
 occidente recubituros cum Abraham, Isaac et Iacob et in 
 Apocalypsi demonstrentur ex omni gente et tribu et lingua 
 milia candidatorum, quae nemo numerare possit. qui profecto 
 et multi sunt per se ipsos et idem ipsi pauci sunt in

 

 
 
 
 conparatione longe plurium, qui cum diabolo puniendi sunt. quae 
 tamen frumenta diuinis in aeternum horreis destinata per totum 
 mundum dilectionis unitate sociata sine ab scandalis et uiolentiis 
 haereticorum siue ab interiore tamquam palea sua multis 
 non recte uiuentibus aestus et trituram huius saeculi tolerant 
 ultima uentilatione purganda. sed tibi ad haec omnia nihil 
 facilius quam Maximianensium causa respondet. si enim in 
 paucis frequenter est ueritas et errare multorum est, permitte 
 ut Maximianenses, quanto uobis sunt inpares paucitate, tanto 
 uos superent ueritate. non facis: noli ergo in conparatione 
 multitudinis gentium catholicarum de uestra paucitate gloriari, 
 sicut non uis, ut Maximianenses in conparatione multitudinis 
 uestrae de sua paucitate glorientur.

Quod autem de Afris traditoribus narras, ita(ne) 
 nescis aut qualiscumque hominis corde non sentis, in conflictu 
 quo ueritas quaeritur, cum probatio non sequitur, quam sit 
 uana et inepta narratio? in qua refellenda operam non consumerem, 
 nec si non haberem in causa Maximianensium tam 
 facile sine ulla ambage conpendium. sacrae sunt litterae: deus 
 deorum dominus locutus est et uocauit terram a 
 solis ortu usque ad occasum: ex Sion species decoris 
 eius. huic prophetico testimonio concinit euangelium, 
 ubi de se ipso idem dominus dicit: oportebat Christum . 
 pati et resurgere a mortuis tertia die, et praedicari 
 in nomine eius paenitentiam et remissionem peccatorum 
 per omnes gentes, incipientibus ab

 

 

 

 
 
 
 Hierusalem. quod enim illic dictum est: uocauit terram a 
 solis ortu usque ad occasum, hoc dictum est hic: per 
 omnes gentes, et quod ibi dictum est: ex Sion species 
 decoris eius, hoc dictum est hic: incipientibus ab 
 Hierusalem. non enim tantummodo ibi passus est Christus, 
 sed ibi etiam resurrexit, inde ascendit in caelum, ibi centum 
 uiginti homines congregatos die pentecostes misso de caelo 
 sancto spiritu impleuit, ibi uno die tria, alio quinque milia 
 credentium in suum corpus conuersa suscepit, inde in totam 
 Iudaeam et Samariam et in orbis terrarum ceteras gentes se 
 fructificando diffudit et diffundit ecclesia. quod discipulis praedicens 
 et iam ascensurus in caelum: eritis, inquit, mihi 
 testes in Hierusalem et in totam Iudaeam et Samariam 
 et usque in fines terrae. haec igitur ecclesia 
 incipiens ab Hierusalem seque per omnes gentes tam euidenti 
 fecunditate diffundens. ut te ipsum confiteri cogat, quod in 
 christianum nomen prouidentia dei totus cotidie uertitur mundus, 
 haec, inquam, ecclesia, quae domino deo deorum loquente 
 a solis ortu usque ad occasum uocatur, nullo modo ab Afris 
 traditoribus pollui potuit quos omnino nesciuit, si Maximiani 
 sacrilegi surculi non polluere plantaria tot collegas eius, tantum 
 quia ordinando manus ei non iuposuerunt, quamuis eum a Primiano 
 damnatum laudauerint Primianumque damnauerint, quamuis in 
 eius schismate constituti dilationem qua reuerterentur acceperint

Quin etiam quia dixi: traditionem multo probabilius 
 nos uobis obicimus, respondes me hoc modo 
 fuisse confessum, quod eam uos nobis probabiliter obiecistis.

 

 
 
 
 docens etiam regulam locutionis, qua conparatiuus gradus (quod 
 ante positum est auget, non quod ante dictum est inprobat\', 
 et adiungens, sicut \'bene* et \'melius\', \'male\' et \'peius\', (probabiliter* 
 et (horribilius), ita esse (probabiliter) et \'probabilius*. 
 unde tibi colligere uideris et dicis: si uos probabilius, nos ergo 
 probabiliter . hinc ego in illo prolixiore trium librorum opere 
 suo loco tibi satis aut plus quam satis fortasse respondi et 
 ostendi ex illis litteris, ubi uerba didicimus, quomodo conparatiuus 
 gradus non semper augeat quod conparat, aliquando 
 inprobet cui conparatur. inde est: di meliora piis, inde 
 est: melioribus opto auspiciis. lege diligenter, plura 
 ipse repperies. sed nonne miraris, obsecro te, in hac causa 
 Maximianensium, ex qua tibi ad omnia nunc statui respondere. 
 nec huius mihi defuisse locutionis exemplum? in illa quippe 
 luculentissima et facundissima sententia concilii Bagaiensis: 
 inuenta est, inquiunt, causa salubrior, ne per cuncta 
 membra pestilens inrepat uirus, ut conpendioso 
 dolore natum decidat uulnus. certe secundum regulam 
 tuam \'salubris\', non salubrior) dicere debuerunt; neque enim 
 illud salubre, sed perniciosum erat, ut per cuncta membra 
 pestilens uirus inreperet. salubrior ergo erat causa, ut conpendioso 
 dolore natum decideret uulnus, quamuis non esset salubris, 
 sed contra exitiabilis, ut per cuncta membra pestilens 
 inreperet uirus. sic traditionem probabilius nos uobis obicimus, 
 quamuis eam uos nobis non probabiliter obiciatis.

Iam illud quod in Siluanum Cirtensem episcopum 
 uestrum dixi, fuisse traditorem municipalia gesta testantur

 

 

 
 
 
 ibidem apud Cirtam a curatore rei publicae Munatio Felice 
 confecta. nam sicut ibi scriptum legimus, posteaquam apertum 
 est ad bybliothecam, inuenta sunt ibi armaria 
 inania. ibi protulit Siluanus capitulatam argenteam 
 et lucernam argenteam, quod diceret se post 
 arcam eas inuenisse. cui Uictor Aufidii dixit: mortuus 
 fueras, si non eas inuenisses. Felix autem 
 curator cum ei dixisset: \'inquire diligentius, ne 
 quid hic remanserit\', Siluanus dixit: nihil hic rex 
 mansit, totum hoc eiecimus. quae gesta cum apud acta 
 Zenophili consularis recitarentur eisque insererentur inter alia 
 testium multa documenta, quaesiuit consularis: quid amministrabat 
 tunc Siluanus in clericatu? Uictor respondit: 
 sub Paulo episcopo orta persecutione Siluanus 
 subdiaconus fuit. huic tu publicorum gestorum euidentissimo 
 documento quo minus credatur, magnum aliquid tibi 
 uideris opponere, quia commemoras sententiam, quam dixit 
 in Caecilianum uelut puniens traditores, et argumentaris fieri 
 non potuisse ut traditor fuerit, qui traditionis tam seuerus 
 ultor extiterit: quasi aliquid seuerius uidebatur illis nequissimis 
 senioribus, quando in occidendam Susannam tanta instantia 
 saeuiebant, cum eorum conscientia ipso flagitio foderetur, quod 
 se in illa punire uelle fingebant. sed omittamus talia. quid

 

 
 
 
 Felicianus? numquid non cum Primiano nunc damnat, quod 
 cum Maximiano ipse commisit, sed plane meliore sententia 
 correctior, non inpudentior? quod Siluanus si facere uoluisset, 
 non in Caeciliano falsam, sed in se ipso ueram traditionem 
 salubri emendatione damnasset et ad Caeciliani innocentiam 
 etiamsi non episcopus, tamen correcta prauitate transisset, si 
 Felicianus ad Primianum, quem similiter, ut ille Caecilianum, 
 damnauerat innocentem, potuit tamen sine macula Primiani 
 uel sua cum episcopali etiam honore transire.

Nec illud, quod dixi: nescio quos traditores, quos 
 uestri maiores arguebant, si ueraciter arguebant, debuisse 
 conuincere, sic acceperis, tamquam hoc apud se ipsos 
 facere debuerint sic enim respondes, quod fecerint et ideo nostros 
 perdidisse baptismum iudicauerint. lege prius diligenter contra 
 quod scribis, et aut intellege quae dicuntur aut noli quod intellegis 
 uertere in aliud. ego dixi non apud uestros, sed apud ecclesias 
 transmarinas, quibus innocentes illi uidebantur qui arguebantur 
 a uestris, eos debuisse conuinci. nam et Maximianenses 
 conuictum sibi uidentur damnasse Primianum, sed non apud 
 eos, qui longius positi et a gratia uel inuidia remotiores tale de 
 illo possent ferre iudicium, quod uniuersae parti Donati facile 
 probaretur. nunc uero damnauerunt eum centum, et amplius 
 quam trecentis absoluendum reliquerunt, apud quos ipsi 
 periculum damnationis incurrerent. eis quippe tam pluribus 
 suam debuerunt persuadere sententiam, ut ipsi cum eis intus 
 essent, Primianus autem foris, si damnatus paenitentiam respuisset. 
 si autem hoc tam maiori numero collegarum et tot suae

 

 
 
 
 communionis ecclesiis per totam Africam diffusis persuadere 
 non possent, aut sententiam suam consilio saniore rescinderent, 
 in qua falli sicut homines de homine potuerunt, aut, si uera 
 eius crimina sine ulla dubitatione didicerant, quae tamen persuadere 
 tanto pluribus ceteris non ualebant, nocentem scientes 
 tolerarent prudentius et patientius, quam se a tot innocentibus. 
 qui ista nescirent, impio schismate separarent. tenerent enim 
 illam beati Cypriani plenissimam caritatis pietatisque sententiam, 
 qua dicit: nam etsi uidentur in ecclesia esse 
 zizania, non tamen impediri debet fides aut caritas 
 nostra, ut quoniam zizania esse in ecclesia cernimus 
 ipsi de ecclesia recedamus. quod quidem illis 
 tono prodesset, si in ecclesiae catholicae gremio purgati purgamenta 
 tolerarent, quae ante tempus separare non possent. 
 sed quod eos dicimus in hac erroris uestri societate, quam 
 ueram ecclesiam esse arbitramini, facere debuisse, hoc maiores 
 uestri in illa perspicue uera, in cuius unitate fuerunt, ne 
 ab illa separarentur, facere debuerunt. sicut enim quilibet 
 partis uestrae homo causam Primiani prorsus ignorans tamen. 
 quamuis a centum Maximianensibus damnatum, simpliciter 
 innocentem credit eum, qui tanto pluribus se probauit, ita 
 etiam in communione catholica, quem causa Caeciliani latet, 
 non inmerito sibi innocentem fuisse persuadet eum, qui non 
 solum per Africam. uerum etiam per tot gentium christianarum 
 terras tanto pluribus episcopis ceteris uel innotescere innocens potuit uel occultari nocens, apud quos aut ab agnoscente 
 meruit absolui aut non meruit ab ignorante damnari aut

 

 
 
 
 corrupto iudice contra quam meruerat absolutus non potuit 
 aliis, qui non iudicauerant, demonstrari. uos igitur sacrilega 
 separatione ab unitate populorum innocentium tot tantorumque 
 separamini, qui cum in hac causa iudices esse non possent, 
 aut ullos hinc fuisse iudices aut utrum hinc aliquid uel quid 
 iudicatum sit nescierunt aut electis iudicibus potius quam 
 uictis litigatoribus crediderunt.

Hinc docetur in eo etiam, quod ex illa mea quadripertita 
 distributione ultimum tibi — neque enim aliud 
 poteras — elegisti, quam facile superemini. dixi enim, quod, 
 si documenta criminum traditionis fuerint ex utraque parte 
 prolata, aut utraque sunt uera aut utraque falsa aut nostra 
 uera et uestra falsa aut nostra falsa et uestra uera. et cum 
 in tribus superioribus facillimam nostram uictoriam demonstrassem, 
 in quarta quoque uos uinci aut minus intellexisti 
 aut, quod magis credo, ne ab aliis intellegeretur, nescio quibus 
 umbraculis id conatus obtegere de argumentationis genere 
 disputandum putasti; unde tecum alias, si opus fuerit, fortasse 
 tractabimus, ne tempus nunc rebus non necessariis insumamus.

Proinde attende, utrum ualeam in illo perspicuo 
 speculo uestro, hoc est in causa Maximianensium, etiam hoc 
 demonstrare. namque mortuis omnibus, (a quibus) et apud 
 quos haec gesta sunt, fieri aliquando poterit, ut inter uestros 
 et illorum posteros quaestio communionis agitetur. dicturi 
 sunt illi a maioribus suis ferme centum uel amplius episcopis 
 damnatum esse Primianum et illam primo quae apud

 

 
 
 
 Carthaginem, deinde aliam quae apud Cebarsussi contra eum conscripta 
 est sententiam prolaturi; contra uestri concilium Bagaiense 
 recitabunt. flagitabunt illi, ut diluta esse doceantur crimina 
 Primiani, quae suorum maiorum sententia continentur. nonne 
 multo iustius dicent uestri: haec crimina, quae obicitis iam 
 mortuo, si uera sint, hoc probate, quod ad maiores nostros 
 ea detuleritis, quod eis haec uera esse ostonderitis. quod si 
 facere conati estis nec implere potuistis, maiores ipsos nostros 
 inquinare non poterant aliena crimina quamuis uera, quae illis 
 non fuerant demonstrata; quanto minus, si ea nec conati estis 
 ostendere! unde igitur ad nos causae illius reatus transire 
 potuit, qui nec ipsos, qui cum Primiano tunc uiuebant, ignoratus 
 et non probatus inuoluit? uos itaque schismatis reos 
 perspicua ueritate conuincimus, quos a nobis fratribus uestris 
 propter aliena crimina, quae tunc maioribus nostris demonstrata 
 non sunt, quando fuerant demonstranda, separatos uidemus.\' 
 si hoc iustissime dicturae sunt plebes et clerici eorum locorum, 
 ex quibus erant trecenti et decem, qui contra Maximianenses 
 Bagaiense concilium condiderunt, si hoc, inquam, recte dicturi 
 sunt Afri Afris, Numidae et Mauri quam plurimi paucis Byzacenis 
 et prouincialibus, quanto iustius de criminibus, etiamsi 
 uera essent, nescio quorum in Africa traditorum haec dicit 
 Afris orbis terrarum, cum praesertim et in Africa ipsa ecclesia 
 catholica tanta sit, ceteris gentibus unitatis uinculo sociata. 
 quae nihilominus clamet:'documenta etiam criminum alienorum,

 
 
 
 quae mihi nunc conaris ostendere, non faciunt reos populos 
 gentium, quibus quando debuerunt non demonstrata sunt, (uel 
 quia non potuistis) uel quia non curastis. a quibus populis 
 in hac causa innocentibus si me dissociauero pro criminibus 
 alienis, innocens esse non potero a sacrilego crimine schismatis. 
 proinde et plurimum ualeatis et nunc mihi haec uera esse 
 doceatis: damnamus mortuos traditores, uiuos non deserimus 
 innocentes.\'

Cum ergo dixerim: sed si qua uera essent uestra 
 documenta, ecclesiae, hoc est catholicae, uos ea 
 probare debuisse, ut uos intus essetis, illi autem 
 quos conuinceretis pellerentur foras, quid est quod 
 respondere uoluisti ideo separationem factam, quod nos foras 
 essemus propulsi, uestri autem in ecclesia plenaria et catholica 
 remanserunt? hoc si totidem uerbis uobis Maximianenses 
 dicant, quid respondebis nisi nec refelli dignos, sed tantum 
 rideri, qui ecclesiam plenariam cum episcopis iam minus quam 
 centum contra tantam numerositatem ac multitudinem, cui 
 amplius quam trecenti praesident, audeant adfirmare, cum per 
 omnes Africae regiones, ubi Maximianenses sunt, non desit 
 etiam communio Primiani, per alias autem multo plures latioresque 
 Africae partes unum Maximianensem nemo repperiat 
 nisi uix forte peregrinantem? quo igitur ore contra ecclesiam 
 a solis ortu usque ad occasum promissam uoce ueritatis et 
 redditam audes ecclesiam plenariam dicere partem Donati, 
 cum ipsa non sit nisi Africae, illa uero cum tot gentibus sit 
 et Africae? (sed uidelicet ista illam misit foras.\' ne, quaeso, 
 tu istam uocem mittas foras: in facie est frons hominis, non

 

 
 
 
 sub umero. ergone ista illam misit foras? non uides, si illa 
 mittatur foras, de qua dicit deus ad Abraham: in semine 
 tuo benedicentur omnes gentes, de qua praedictum 
 legitur, quod erit in nouissimis diebus manifestus mons domini 
 et uenient ad eum uniuersae gentes, de qua praedictum canitur: 
 commemorabuntur et conuertentur ad dominum 
 uniuersi fines terrae et adorabunt in conspectu 
 eius uniuersae patriae gentium, de qua praedicatur, 
 quod in toto mundo fructificet et crescat, quam ipse dominus 
 dicit dilatari per omnes gentes, incipientibus ab Hierusalem, 
 non, inquam, uides, si haec mittitur foras, eam cum lege dei, 
 eum prophetis, cum psalmis, cum apostolis, cum ipso euangelio, 
 cum toto denique testamento et cum ipso herede 
 mitti foras? 
 
 Quod nefas si attendis, si perhoiresois, si contremescis, 
 uide ubi sitis et redite intro, quoniam non misistis, sed 
 uos potius existis foras. uide, quid faciat animosa caecitas. 
 dicitur, quod Maximianus Primianum miserit foras, et ridetur; 
 dicitur, quod pars Donati labores apostolorum per uniuersum 
 mundum fructificantes et crescentes misit foras, et non 
 exhorretur.

Ne quid sane fallaris aut fallas, quoniam id, quod tam 
 crebro commemoraui, non aduertens uel te aduertisse dissimu 
 lans dixisse me adfirmas non esse frumenta dominica quam 
 ego ecclesiam catholicam sic adserui, quomodo eam non

 

 
 
 
 adserit scriptura diuina, frumenta sola in horreo recondentur, 
 nunc ecclesia tamquam area cum palea trituratur. hoc est 
 quod uos urget ac premit et nisi corrigamini extinguit, quia 
 huius areae paleam; quod uos esse monstrastis, non uos posse 
 tolerare dixistis, purgatum frumentum inpudenter uos esse 
 finiistis, ac sic ex ipsa area uanis calumniis turbulenti, tamquam 
 leuissimus triturae puluis per inane sublatus, ante 
 nouissimum uentilationis tempus existis. uox denique adrogantissima 
 atque falsissima uestra est illa, non nostra: quid 
 paleae cum frumento ? quod de somniis uanorum et reuelationibus 
 prophetarum Hieremias ait, et tamquam de nobis 
 et uobis dictum sit, Parmenianus hoc scribit. quaere quoque 
 a Maximiano; nihil aliud de se dicet. non enim est alius 
 impiae superbiae tumor apud omnes, qui se a Christi unitate 
 discindunt, quam se solos christianos esse iactare et damnare 
 ceteros non solum quibus eorum lis nota est, uerum etiam 
 quibus eorum nec nomen auditum est.

Iam illud quam eleganter tibi uisus es dicere, 
 quod, cum ego de testamento dei dixissem: nunc undecumque 
 prolatum est recitetur, respondendum putasti, 
 quod iam hoc confessionem criminis habeat et ideo dixerim: 
 a quocumque prolatum est recitetur, quia apud me 
 constat et a nostris exustum et a uobis seruatum atque prolatum. 
 ita uero si ueritate confisus a Maximiano uelis proferri

 

 
 
 
 codicem legis, unde recites Dathan, Core et Abiron, qui uiui 
 terra dehiscente submersi sunt, quibus istum Bagaiensis sententia 
 conparauit, non eo firmius contra illum recitabitur, 
 quia in eius codice repperitur? quod ergo dixi: testamentum 
 undecumque prolatum est recitetur, non est 
 confessio criminis, sed fiducia ueritatis. quid enim commodius, 
 quid praeclarius quam ut, si fieri potest, quod aduersus te 
 legatur a te proferatur? non quia ego non habeo pro me, sed 
 facilior est certiorque conuictio, ut tu habeas contra te 
 quod pro te, si corrigaris, fiat.

Contra uniuersitatem uero ecclesiae quia te inania repetere 
 libuit, etiam hic tibi respondeo. sicut in Africa pars 
 Donati uos estis, a quibus apparet partem Maximiani schisma 
 fecisse, quoniam non est per totum Africae qua uos estis, 
 uos autem et in regionibus in quibus illa est non deestis — 
 nam et alia schismata facta sunt ex uobis, sicut Rogatenses 
 in Mauritania Caesariensi, Urbanenses in quadam Numidiae 
 particula et alia nonnulla, sed ubi praecisa sunt, ibi remanserunt; 
 et hinc eminet eos a uobis exisse, non uos ab ipsis, 
 quia uos etiam in his terris estis ubi ipsi sunt, illi autem, 
 quaquauersus uos estis, non nisi forte peregrinantes inueniuntur 
 —, sic ecclesia catholica, quae, sicut ait Cyprianus, ramos 
 suos per uniuersam terram copia ubertatis extendit, ubique

 

 
 
 
 sustinet scandala eorum, qui ab illa uitio maxime superbiae 
 praeciduntur, aliorum hic, aliorum alibi atque alibi, qui partes 
 suas ostentantes dicunt: ecce hic est Christus, ecce 
 illic, quibus ne credatur ipse praemonuit. non enim ostendunt 
 uiam, de qua prophetatum est in psalmis: ut cognoscamus 
 in terra uiam tuam, in omnibus gentibus 
 salutare tuum, sed suae communionis quisque regiones, 
 ecce hic, ecce illic. ubi enim cadunt, ibi remanent, et ubi 
 separantur, ibi arescunt. unde ipsa de qua praeciduntur etiam 
 in eas terras extenditur, ubi iacent illa in sua quaeque regione 
 fragmenta; in illa uero singula quacumque ipsa distenditur 
 non sunt, quamuis aliquando uix rarissima folia ex eorum 
 ariditate uentus elationis in peregrina dispergat.

Haec igitur ecclesia, quae, ut eiusdem identidem 
 uerbis utar, ramos suos per uniuersam terram copia ubertatis 
 extendit, ad multas etiam barbaras gentes extra orbem Romanum 
 crescendo peruentura est. quod et te inquisisse et comperisse 
 arbitror, ut diceres: omitto gentium barbararum proprias 
 religiones, Persarum ritus, sidera Chaldaeorum, Aegyptiorum 
 superstitiones, deos magorum, ut omnia ista non sint, quia 
 prouidentia dei in christianum nomen totus cotidie uertitur 
 mundus . haec tu uera dixisti, et sic impletur promissio quae 
 dicta est Abraham: in semine tuo benedicentur omnes 
 gentes. \'omnes\' inquit \'gentes\', non dixit: \'omnium gentium 
 omnes homines.\' unde necesse est non solum fecunditate

 

 
 
 
 crescentis ecclesiae, uerum etiam permixta multitudine inimicorum 
 eius, per quos pietas eius exerceri et probari possit, 
 usque in finem iudiciariae separationis totus orbis impleatur. 
 sic commemoratum est hoc testamentum et ad filium eius 
 Isaac domino dicente: et statuam iuramentum meum, 
 quod iuraui Abraham patri tuo, et ampliabo semen 
 tuum tamquam stellas caeli, et dabo tibi et semini 
 tuo omnem terram, et benedicentur in semine tuo 
 omnes gentes terrae, sic et ad nepotem eius Iacob: et 
 erit semen tuum sicut harena terrae et dilatabitur 
 supra mare et in africum et in aquilonem et ad 
 orientem, et benedicentur in te omnes tribus terrae. 
 (supra mare* autem plerumque scriptura cum dicit, occidentalem 
 partem solere significari nouit qui legit. huic tu 
 testamento si prolato consentire uoluisses, non in solo africo 
 remansisses.

Non ergo nobis communicant, sicut dicis, Nouatiani 
 Arriani Patripassiani Ualentiniani Anthropiani Appelliani Marcionitae 
 Ofitae ceteraque, ut uerbis tuis utar, nefariarum pestium, 
 non sectarum, sacrilega nomina . uerumtamen ubicumque 
 sunt isti, illic catholica, sicut in Africa ubi et uos, non 
 autem, ubicumque catholica est, aut uos estis aut haeresis 
 quaelibet illarum. unde apparet, quae sit arbor ramos suos 
 per uniuersam terram copia ubertatis extendens et qui sint 
 rami fracti, non habentes uitam radicis atque in suis quique 
 iacentes et arescentes locis. sed si non permanserint in

 

 
 
 
 infidelitate, sicut de Israhelitis dicit apostolus, inserentur; 
 potens est enim deus iterum inserere illos, 
 non ut iterum accipiant sacramentum baptismatis, quod iam 
 tractum ex arbore non mutarunt, sed ut reuiuiscant ei radice 
 caritatis et unitatis, a qua separati sterilitate animositatis 
 arescunt; sicut rursus inserendos putastis Praetextatum et 
 Felicianum, quos secum praeciderat Maximianus, nec praecisorum 
 baptismum reprobastis. quibus uere aliquid praestaretis, 
 si non eos fragmento uestro, sed et uos et illos radici catholicae 
 redderetis.

Iam uero ad illud quid respondeam, quod tibi 
 uisus sum dixisse pro uobis, quoniam dixi non prodesse baptismum 
 eis qui ab unitate discedunt, inesse illis tamen hinc 
 probari, quod redeuntibus non restituitur? firmasti enim et 
 uos hoc dicere, quod maioribus nostris ad ecclesiam non 
 redeuntibus baptismus quem ibi acceperant non profuerit. hoc 
 si diceretis. nihil inter nos aliud quaereretur, nisi quae sit 
 ecclesia ubi baptismus prosit. sed uos non dicitis in nobis 
 baptismum esse ac non prodesse, sed dicitis omnino non esse, 
 quod ab eis acceperimus, qui eum discedendo perdiderant. 
 unde nec potuisti respondere nec poteris ad illud, quod a me 
 positum est, inesse baptismum discedentibus hinc probari, 
 quia redeuntibus non restituitur. si enim baptismum Felicianus 
 a uobis recedendo perdiderat, cur non denuo rediens baptizatus 
 est, ut ei quod perdiderat redderetur? ipse denique Maximianus 
 si ad uos redeat, non baptizatur, quod deberet utique, si

 

 
 
 
 perdiderat baptismum. tua quippe uerba sunt, quod in eius 
 schismate sententia damnationis retenti simul et baptisma et 
 ecclesiam perdiderunt. sicut ergo eis redeuntibus redditur 
 ecclesia, reddatur baptismus; baptizentur, inquam, redeuntes, 
 si baptismum amiserunt abscedentes. hoc quia non facitis, 
 etiam uos fatemini ab ecclesia recedentibus inesse baptismum 
 nec prodesse. dant ergo sicut habent, id est ut et ipsis, qui 
 ab eis extra ecclesiam sumunt, insit baptismus nec tamen 
 prosit. unde sicut illis redeuntibus non redditur quod non 
 amiserunt, ita et illis non dandum est quod acceperant, sed 
 agendum cum eis, ut per ecclesiam prosit utrisque quod extra 
 ecclesiam inesse potuit, non prodesse. ac per hoc nec pro 
 uestro errore aliquid dixi et ei quod dixi non respondisti.

Adiungis etiam de horto concluso et fonte signato, 
 quod omnino unde dictum sit non intellegis. si conclusus 
 est, inquis, hortus et fons signatus, quomodo qui extra 
 foris est positus et ab horto, id est ecclesia, et fonte cius, 
 id est baptismate, separatus, potest dare quod non habet ? 
 interroga Felicianum, utrum in horto concluso fuerat, quando 
 illi reditus quasi ad eundem hortum conclusum dilationis 
 ianua pandebatur. an forte exinde furatus est fontem, ubi 
 laicos suos in Maximiani schismate baptizaret? quod si ita 
 est, ubi tunc uestri suos abluebant? an eos pariter illa dilatione 
 distulerunt, donec fures illi ad hortum cum fonte remearent? 
 tunc non erant isti pseudoprophetae, quando de Primiani 
 criminibus mentiendo deceptos ad suum sacrilegium 
 traducebant, lupi rapaces, quando seductos de grege Primiani

 

 
 
 
 ad suae concisionis particulas pertrahebant? negas eas quas 
 dixi tyrannicas uestrorum in fundis alienis dominationes et 
 bacchationes ebrietatum: nega quantum potes; non uereor, ne 
 propterea nobiscum uos pigeat concordare. non in uos tale 
 aliquid dixi, qualia Maximianenses damnati a uobis audire 
 meruerunt. negas furorem circumcellionum et praecipitatorum 
 ultro cadauerum cultus sacrilegos et profanos; non tamen 
 negas, cum Aegyptiorum admodum exemplo pereuntium funeribus 
 plena essent litora, quibus in ipsa morte maior est poena, 
 quod nec ipsam inuenerunt sepulturam, his uos insepultis 
 cadaueribus inhaesisse. ibi enim iacebant Praetextatus et Felicianus; 
 aut si apud uos reuixerunt, quid de baptismo agitis. 
 quem tunc mortui tradiderunt?

Dicis me non seruasse pacem ac lenitatem, 
 quam principio litterarum mearum promiseram, quod satanan 
 Petilianum appellauerim. ego non Petilianum nec quemquam 
 hominem in parte Donati, sed ipsum errorem partis Donati 
 satanae comparaui, ex cuius laqueis homines quos diligo cupio 
 liberari. nam lege consideratius, inuenies. quamquam etsi 
 aliquid durius dixi, lege quae ipsi non in errorem Maximianensium, 
 sed in ipsos homines dixeritis. Felicianum ergo 
 Petilianus imitetur et mihi pacem desideranti non irascatur.

Tibi certe ipse non suscenseo, quod mihi ex obliquo 
 Manicheos obiciendos putaueris propter errorem adulescentiae 
 meae. unde non tam doleo de praeterita infelicitate mea quam 
 gaudeo de perpetua gloria liberatoris mei. et tamen, si placet,

 

 

 

 
 
 
 admoneo, ut quaeras et legas, quae et quanta et quomodo 
 aduersus Manicheorum pestilentissimam haeresem scripserim. 
 ibi uidebis, qua fide contra eos christianam defenderim ueritatem 
 eorumque fallacias quanta perspicuitate destruxerim, 
 et noli esse aduersus me incredulus, cum Felicianum credas 
 Primiano fideliter inhaesisse, qui pro Maximiano tanta crimina 
 in eum sententia damnatoria dixerit, contra eundem uero 
 Maximianum et ab eo dissociatus aliquid forsitan scripserit, 
 in quem non, sicut ego in illos, adulescens laicus catechumenus 
 inciderat, sed senex senem ei, cui nunc adiunctus est, aduer- 
 . sarium episcopus episcopum fecerat. unde cum ego epistulam 
 primatis nostri, quia fecisses sub eadem urbana obliquitate 
 mentionem, quam de me ille scripsit iratus, cum in episcoporum 
 concilio probare quod intenderat urgeretur, eius ipsius sententia 
 se corrigentis et de hac re ueniam postulantis legam esse 
 damnatam, tu quaere utrum possis legere, ubi correctus damnauerit 
 Felicianus quae non accusans, sed damnans dixit in 
 Primianum, uel saltem ipse Primianus euacuauerit quae damnans 
 dixit in Felicianum. quod si inueneris, nec sic par erit 
 causa, quia ille accusationem instituerat, quam falsam esse peruidens cum ueniae postulatione damnauit, non aspernans 
 emendationis humilitatem dignitate primatus, sed potius recolens 
 prudens quod scriptum est: quanto magnus es, tanto 
 humilia te in omnibus et coram deo inuenies gratiam, 
 isti autem non inuicem apud alios accusauerant, sed

 

 
 
 
 aduersus inuicem iudices sederant. proinde inuicem damnauerunt, 
 damnati concordauerunt. non inuidemus in parte Donati pacem 
 damnatorum, si et Christi pacem non respuant in orbe terrarum.

Cernis iam, ut arbitror, quam inaniter dixeris, 
 quod uidearis tibi ad omnia respondisse quae mea epistula 
 continentur. si enim propterea respondisti, quia tacere noluisti, 
 non quidem ad omnia, sed tamen respondisti. si autem ad hoc 
 respondisti, ut ea quae a me dicta sunt euacuares, uideo te 
 quidem ad multa respondisse, sed nihil te uideo refellisse. 
 consideratis autem omnibus, quae a me dicta sunt, puto quod 
 facillime intellegas non deuitandae contentionis causa, quae 
 nulla est cum ueritas quaeritur uel non pro uana gloria litigatur, 
 sed causae malae diffidentia tuos nobiscum nolle conferre. 
 ut enim hanc solam Maximianensium causam in medium 
 proferamus, nibil contradici posse nunc saltem fortasse iam 
 agnoscis. unde non mihi adrogans, sicut credis aut calumniaris, 
 uelut inuictam eloquentiam sic eam uolui commendare, sed 
 magis ut intuerentur, qui legerent, talem esse causam, pro qua 
 adserenda uel potius demonstranda nullius sit facundiae patrocinium 
 requirendum.

Ecce iam non dico tricipitem bestiam errorem 
 uestrum, quia suauissimus uerborum emendator es, sed dico 
 \'calumniam tripertitam\'; nec dico nos ei tamquam tridenti 
 telo ex hac Maximianensium causa debere resistere, sed dico 
 \'tripertita defensione\'; nec dico in eorum fronte configite

 

 

 
 
 
 aut in ora coartate, sed dico (eorum inpudentiam cohibete 
 sermonemque reprimite). numquid, quoniam uerba mutata sunt 
 et ex translatis facta sunt propria. ideo Maximianensium causa 
 mutata est, cuius conpendio sic superamini, ut nihil uobis 
 restet, si aliquando sapiatis, nisi finita peruicaci animositate 
 pacari?

Si de communione agitur non peccatorum alienorum, 
 sed diuinorum sacramentorum, communicatum est cum 
 damnatis et dictum est de aliis sacrilegis, qui cum damnato 
 Maximiano communicabant, quod eos sacrilegi surculi non 
 polluere plantaria; si de persecutione agitur, damnatos persecuti 
 estis, animosos persecutionibus correiistis; si de baptismo 
 agitur, in sacrilego schismate datum baptismum suscepistis: 
 quid adhuc inaniter, ne ueritas cognoscatur errorque fugiatur, 
 diuina non intellecta testimonia proferuntur? scriptum est: 
 si quis se putat contentiosum esse, nos talem con- . 
 suetudinem non habemus. sed nec Restitutus, qui cum 
 Saluio Membresitano propter cellulas et agellos, ut eum locis 
 expelleret, forensi strepitu controuersiaque conflixit, contentiosus 
 habitus est a uobis; quanto minus debet contentiosus putari. 
 qui non pro usurpanda uel auferenda, sed pro communicanda 
 hereditate caelestium eis, qui aliter sapiunt, fideliter disputat! 
 scriptum est, inquis: in aures inprudentis noli quicquam 
 dicere, ne inrident sensatos sermones tuos . nolite nobis 
 in aures quasi secretum dicere, si non prudentes putatis, 
 sicut nec Christus in aures Pharisaeorum dicebat, quod tamen 
 ad eos refellendos ipsis audientibus proferebat. palam nobis 
 ostendite, ut si non corrigimur conuincamur, quomodo uos,

 

 
 
 
 si ad unitatem ueneritis, maculet orbis christianus, quos damnatus 
 non maculat Felicianus. scriptum est: noli respondere 
 inprudenti secundum inprudentiam eius, ne 
 similis fias illi. nonne ibi sequitur: sed responde illi 
 contra inprudentiam eius, ne sibi sapiens uideatur? 
 hoc et uos facite; nolite responsione uestra nostrae quam 
 putatis inprudentiae consentire, sed unde possit redargui 
 respondete. respondete, inquam, quomodo baptismum, quod 
 Maximianenses in sacrilego schismate ministrarunt, sine aliqua 
 destructione susceperitis et in ecclesiis, quas Christus per apostolos 
 propagauit, datum baptismum destruatis.

Proinde quod in fine epistulae tuae omnia, quae supra 
 latius abs te dicta sunt, breuiter percurrenda arbitratus es, 
 quo lectoris memoriam recreares, eodem ordine accipe, quam 
 nec te nec alios fallere debeas. nam et arrogantiae non est 
 uel quaerere uel adserere ueritatem, et quod numquam putas 
 potuisse definiri, non solum prudentibus et deum timentibus 
 definitum est, sed etiam uos totum, quod sine fine putabatis, 
 Maximianenses suscipiendo finistis. et uos non ad contentionem, 
 sed ad conlationem uocamus, qui Maximianenses etiam forensibus 
 litibus perculistis et in eis, qui in Maximiani schismate 
 baptizati sunt, quamuis nequaquam illic baptizari debuerint, 
 tamen Christi baptismum cognouistis et ecclesiae fontem aliter 
 debere intellegi, ad quem nisi bonus nullus accedit, acceptato 
 baptismo, quem sacrilegi extra dederant, declarastis. et maiores 
 nostros uel sanctam ecclesiam quam tenemus alienis

 

 
 
 
 criminibus turificationis et traditionis, quamuis a uobis numquam 
 probata sint, tamen pollui non potuisse cogimini confiteri, qui 
 dixistis, quod socios Maximiani, quibus ad redeundum dilationem 
 dabatis, eiusdem Maximiani sacrilegi surculi non polluere 
 plantaria; unde nos tanto post nati multo minus possumus ad 
 eandem traditorum et turificatorum originem pertinere, si tunc 
 pariter uiuentium societatem maiorum nostrorum maculare non 
 potuit. et persecutiones quamuis contra ueritatem saeuissimas 
 nobis obicere soleatis, tamen ex aliqua parte Maximianenses 
 persecutionibus correxistis et eos, quamuis non ipsis iam damnatis 
 data fuerit, tamen post illius dilationis terminum suscepistis 
 et baptismum, quem foris a uestra communione dederant 
 quibus dilatione redeundi ianuam pandebatis, etiam post 
 eandem dilationem cognitum et adprobatum non rescidistis. 
 quare cum uideas nihil a te dici potuisse, quod non haec una 
 Maximianensium causa refellat atque conuincat, da ueniam, 
 si quo fortasse uerbo durius emisso te offendi, et si Afer in 
 Africa tam magnam Maximianensium causam in capite Africae 
 exortam meis admonitus litteris tam sero requisisti nec requisitam 
 falsa narrantibus uestris, sicut iam cernis, inuenire 
 potuisti, timete deum, tot christianas gentes tam lata per 
 mundum christiana unitate porrectas ignotorum Afrorum ignotisque 
 criminibus nolite perfundere et pro pace Christi redite 
 ad ecclesiam quae non damnauit incognitos, si pro pace Donati 
 placuit reuocare damnatos.

(PAG. 162, 4 ED. KNOELL). AD CRESCONIUM GRAMMATICUM PARTIS DONATI LIBRI QVATTUOR. 
 
 

 Grammaticus etiam quidam Donatista Cresconius cum 
 inuenisset epistulam meam, qua primas partes, quae in manus 
 nostras tunc uenerant, epistulae Petiliani redargui, putauit 
 mihi esse respondendum et hoc ipsum scripsit ad me. cui 
 operi eius libris quattuor respondi, ita sane, ut tribus peragerem, 
 quod uniuersa responsio flagitabat. sed cum uiderem 
 de sola Maximianensium causa, quos suos scismaticos damnauerunt 
 et eorum aliquos rursus in suis honoribus receperunt 
 baptismumque ab eis extra suam communionem datum non 
 repetiuerunt, responderi posse ad cuncta, quae scripsit, etiam 
 quartum librum addidi, in quo id ipsum, quantum potui, diligenter 
 atque euidenter ostendi. hos autem quattuor libros 
 quando scripsi, iam contra Donatistas dederat leges Honorius 
 imperator.

Hoc opus sic incipit: Quando ad te, Cresconi, mea scripta 
 peruenire possent, ignorans .