Quam minime sim quietus etiam in summis necessitatibus, 
 ex hoc libello poteris aestimare, quem ad te rudibus 
 paene uerbis prout ingenii mediocritas tulit, Demetriane, 
 perscripsi, ut et cotidianum studium meum nosses et non 
 deessem tibi praeceptor etiam nunc, sed honestioris rei meliorisque 
 doctrinae.

nam si te in litteris nihil aliud quam linguam 
 instruentibus auditorem satis strenuum praebuisti, quanto 
 magis in his ueris et ad uitam pertinentibus docilior esse 
 debebis? apud quem nunc profiteor nulla me necessitate uel 
 rei uel temporis inpediri, quominus aliquid extundam quo 
 philosophi sectae nostrae quam tuemur instructiores doctioresque 
 in posterum fiant, quamuis nunc male audiant 
 castigenturque uulgo, quod aliter quam sapientibus conuenit 
 uiuant et uitia sub obtentu nominis celent: quibus illos aut 
 mederi oportuit aut ea prorsus effugere, ut beatum atque 
 incorruptum sapientiae nomen uita ipsa cum praeceptis congruente 
 praestarent.

ego tamen ut nos ipsos simul et ceteros 
 instruam, laborem nullum recuso. neque enim possum obliuisci 
 mei tum praesertim, cum maxime opus sit meminisse, sicut 
 ne tu quidem tui, ut spero et opto.

nam licet te publicae rei 
 necessitas a ueris et iustis operibus auertat, tamen fieri non 
 potest quin subinde in caelum aspiciat mens sibi conscia 
 recti.

et quidem laetor omnia tibi quae pro bonis habentur 
 prospere fluere, sed ita, si nihil de statu mentis inmutent.

 

 
 
 
 uereor enim ne paulatim consuetudo et iucunditas earum 
 rerum sicut fieri solet in animum tuum inrepat,

ideoque te 
 moneo et repetens iterum(que) iterumque monebo, ne 
 oblectamenta ista terrae pro magnis aut ueris bonis habere 
 te credas, quae sunt non tantum fallacia, quia dubia, uerum 
 etiam insidiosa, quia dulcia.

nam ille conluctator et aduersanus 
 noster scis quam sit astutus et idem saepe uiolentus, 
 sicuti nunc uidemus. is haec omnia quae inlicere possunt, 
 pro laqueis habet et quidem tam subtilibus, ut oculos mentis 
 effugiant, ne possint hominis prouisione uitari.

summa ergo 
 prudentia est pedetemptim procedere, quoniam utrubique 
 saltus insidet et offensacula pedibus latenter opponit.

itaque 
 res tuas prosperas in quibus nunc agis suadeo ut pro tua 
 uirtute aut contemnas, si potes, aut non magno opere mireris. 
 memento et ueri parentis tui et in qua ciuitate nomen dederis 
 et cuius ordinis fueris: intellegis profecto quid loquar.

nec 
 enim te superbiae arguo, cuius in te ne suspicio quidem ulla 
 est, sed ea quae dico, ad mentem referenda sunt, non ad 
 corpus: cuius omnis ratio ideo conparata est, ut animo 
 tamquam domino seruiat et regatur nutu eius.

uas est enim 

 .

 
 
 
 quodammodo fictile quo animus id est homo ipse uerus continetur, 
 et quidem non a Prometheo fictum, ut poetae locuntur, 
 sed a summo illo rerum conditore atque artifice deo, cuius 
 diuinam prouidentiam perfectissimamque uirtutem nec sensu 
 conprehendere nec uerbo enarrare possibile est. temptabo 
 tamen, quoniam corporis et animi facta mentio est, utriusque 
 rationem quantum pusillitas intellegentiae meae peruidet, 
 explicare.

quod officium hac de causa maxime suscipiendum 
 puto, quod Marcus Tullius uir ingenii singularis in quarto 
 De re publica libro, cum id facere temptasset, materiam late 
 patentem angustis finibus terminauit leuiter summa quaeque 
 decerpens.

ac ne ulla esset excusatio cur eum locum non 
 fuerit exsecutus, ipse testatus est nec uoluntatem sibi defuisse 
 nec curam. in libro enim De legibus primo cum hoc idem 
 summatim stringeret, sic ait: hunc locum satis, ut mihi 
 uidetur, in iis libris quos legistis expressit Scipio. 
 postea tamen in libro De natura deorum secundo hoc idem 
 latius exsequi conatus est.

sed quoniam ne ibi quidem satis 
 expressit, adgrediar hoc munus et sumam mihi audaciter 
 explicandum quod homo-disertissimus paene omisit intactum.

forsitan reprehendas quod in rebus obscuris coner aliquid 
 disputare, cum uideas tanta temeritate homines extitisse, qui 
 uulgo philosophi nominantur, ut ea quae abstrusa prorsus 
 atque abdita deus esse uoluit, scrutarentur ac naturam rerum 
 caelestium terrenarumque conquirerent, quae a nobis longe 
 remotae neque oculis contrectari neque tangi manu neque 
 percipi sensibus possunt: et tamen de illarum omnium ratione 
 sic disputant, ut ea quae adferunt probata et cognita uideri 
 uelint.

quid est tandem cur nobis inuidiosum quisquam 
 putet, si rationem corporis nostri dispicere et contemplari 
 uelimus? quae plane obscura non est, quia ex ipsis membrorum 
 officiis et usibus partium singularum quanta ui prouidentiae 
 quidque factum sit, intellegere nobis licet.

Dedit enim homini artifex ille noster ac parens deus 
 sensum atque rationem, ut ex eo appareret nos ab eo esse 
 generatos, quia ipse intellegentia, ipse sensus ac ratio est.

ceteris animantibus quoniam rationalem istam uim non attribuit, 
 quemadmodum tamen uita earum tutior esset, ante 
 prouidit. omnes enim suis ex se pellibus terit, quo facilius 
 possent uim pruinarum ac frigorum sustinere.

Singulis autem 
 generibus ad propulsandos impetus externos sua propria munimenta 
 constituit, ut aut naturalibus telis repugnent fortioribus 
 aut quae sunt inbecilliora, subtrahant ae periculis 
 pernicitate fugiendi aut quae simul et uiribus et celeritate

 

 
 
 
 indigent, astu se protegant aut latibulis saepiant.

itaque alia 
 eorum uel plumis leuibus in sublime suspensa sunt uel 
 suffulta ungulis uel instructa cornibus, quibusdam in ore arma 
 sunt dentes aut in pedibus adunci ungues: nulli munimentum 
 ad tutelam sui -deest.

si qua uero in praedam maioribus 
 cedunt, ne tamen stirps eorum funditus interiret, aut in ea 
 sunt religata regione, ubi maiora esse non possunt, aut acceperunt 
 uberem generandi fecunditatem, ut et bestiis quae 
 sanguine aluntur, uictus suppeteret ex illis et inlatam tamen 
 cladem ad conseruationem generis multitudo ipsa superaret.

hominem autem ratione concessa et uirtute sentiendi atque 
 eloquendi data eorum quae ceteris animalibus attributa sunt, 
 fecit expertem, quia sapientia reddere poterat quae illi naturae 
 condicio denegasset: statuit enim nudum et inermem, quia et 
 ingenio poterat armari et ratione uestiri.

ea uero ipsa quae 
 mutis data et homini denegata sunt, quam mirabiliter in homine 
 ad pulchritudinem faciant, exprimi non potest. nam si homini 
 ferinos dentes aut cornua aut ungues aut ungulas aut caudam 
 aut uarii coloris pilos addidisset, quis non sentiat quam 
 turpe animal esset futurum, sicut et muta, si nuda et inermia 
 fingerentur?

quibus si detrahas uel naturalem sui corporis

 
 
 
 uestem uel ea quibus ex se armantur, nec speciosa poterunt 
 esse nec tuta, ut mirabiliter, si utilitatem cogites, instructa, 
 si speciem, ornata uideantur: adeo miro modo consentit 
 utilitas cum decore.

hominem uero quoniam aeternum animal 
 atque inmortale fingebat, non forinsecus ut cetera, sed interius 
 armauit nec munimentum eius in corpore, sed in animo 
 posuit, quoniam superuacuum fuit, cum illi quod erat maximum 
 tribuisset, corporalibus eum tegere munimentis, cum praesertim 
 pulchritudinem humani corporis inpedirent.

unde ego philosophorum 
 qui Epicurum secuntur amentiam soleo mirari, qui 
 naturae opera reprehendunt, ut ostendant nulla prouidentia 
 instructum esse ac regi mundum, sed originem rerum insecabilibus 
 ac solidis corporibus adsignant, quorum fortuitis concursionibus 
 uniuersa nascantur et nata sint.

praetereo quae 
 ad ipsum mundum pertinentia uitio dant, in quo ridicule 
 insaniunt: id sumo, quod ad rem de qua nunc agimus 
 pertinet.

Queruntur hominem nimis inbecillum et fragilem nasci 
 quam cetera nascantur animalia: quae ut sunt edita ex utero, 
 protinus in pedes suos erigi et gestire discursibus statimque 
 aeri tolerando idonea esse, quod in lucem naturalibus indumentis 
 munita processerint, hominem contra nudum et inermem 
 tamquam ex naufragio in huius uitae miserias proici et expelli, 
 qui neque mouere se loco ubi effusus est possit nec alimentum 
 lactis adpetere nec iniuriam temporis ferre.

itaque naturam non 
 matrem esse humani generis, sed nouercam, quae cum mutis 
 tam liberaliter gesserit, hominem uero sic effuderit, ut inops 
 et infirmus et omni auxilio indigens nihil aliud possit quam 
 fragilitatis suae condicionem ploratu ac fletibus ominari, scilicet 
 cui tantum in uita restet transire malorum.

quae cum dicunt, uehementer sapere creduntur, propterea 
 quod unus quisque inconsiderate suae condicionis ingratus 
 est, ego uero illos numquam tam desipere contendo quam 
 cum haec locuntur.

considerans enim condicionem rerum 
 intellego nihil fieri aliter debuisse, ut non dicam potuisse, 
 quia deus potest omnia, sed necesse est ut prouidentissima

 

 
 
 
 illa maiestas id effecerit quod erat melius et rectius.

libet 
 igitur interrogare istos diuinorum operum reprehensores quid 
 in homine deesse, quia inbecillior nascitur, credant, num idcirco 
 minus educentur homines, num minus ad summum robur 
 aetatis prouehantur, num inbecillitas aut incrementum inpediat 
 aut salutem, quoniam quae desunt ratio rependit?

4at hominis 
 inquiunt \'educatio maximis laboribus constat, pecudum 
 scilicet condicio melior, quod eae cum fetum ediderint, non 
 nisi pastus sui curam gerunt: ex quo efficitur ut uberibus 
 sua sponte distentis alimentum lactis fetibus ministretur et 
 id cogente natura sine matrum sollicitudine adpetant\'. quid?

aues, quarum ratio diuersa est, nonne maximos suscipiunt in 
 educando labores, ut interdum aliquid humanae intellegentiae\' 
 habere uideantur? nidos enim aut luto aedificant aut uirgultis 
 et frondibus construunt, etiam ciborum expertes incubant ouis 
 et quoniam fetus de suis corporibus alere non datum est, 
 cibos conuehunt et totos dies in huiusmodi discursatione 
 consumunt, noctibus uero defendunt fouent protegunt.

quid 
 amplius homines facere possint nisi hoc solum fortasse, quod 
 non expellunt adultos, sed perpetua necessitudine ac uinculo 
 caritatis adiunctos habent?

quid quod auium fetus multo 
 fragilior est quam hominis, quia non ipsum animal edunt,

 
 
 
 sed id quod materni corporis fotu et calore tepefactum animal 
 efficiat? quod tamen cum spiritu fuerit animatum, id uero 
 inplume ac tenerum non modo uolandi, sed ambulandi quoque 
 usu caret.

non ergo ineptissimus sit si quis putet male cum 
 uolucribus egisse naturam primum quod bis nascantur, deinde 
 quod tam infirmae, ut sint quaesitis per laborem cibis a 
 parentibus nutriendae? sed illi fortiora eligunt, inbecilliora 
 praetereunt.

quaero igitur ab iis qui condicionem pecudum 
 suae praeferunt, quid eligant, si deus iis deferat optionem, 
 utrum malint, humanamne sapientiam cum inbecillitate an 
 pecudum firmitatem cum illarum natura.

scilicet non tam 
 pecudes sunt, ut non malint uel fragiliorem multo quam nunc 
 est dummodo humanam quam illam inrationabilem firmitatem. 
 sed uidelicet prudentes uiri neque hominis rationem uolunt 
 cum fragilitate neque mutorum firmitatem sine ratione.

(quid) 
 quod nihil est tam repugnans tamque contrarium, quod unum 
 quodque animal aut ratio instruat necesse est aut condicio 
 naturae? si naturalibus munimentis instruatur, superuacua

 

 
 
 
 ratio est. quid enim excogitabit? quid faciet? quid molietur? 
 aut in quo lumen illud ingenii ostendet, cum ea quae possint 
 esse rationis, ultro natura concedat?

si autem ratione sit 
 praeditum, quid opus erit saepimentis corporis, cum semel 
 concessa ratio naturae munus possit inplere? quae quidem 
 tantum ualet ad ornandum tuendumque hominem, ut nihil 
 potuerit maius ac melius a deo dari.

denique cum et corporis 
 non magni homo et exiguarum uirium et ualitudinis 
 sit infirmae, tamen quoniam id quod est maius accepit, et 
 instructior est ceteris animalibus et ornatior.

nam cum fragilis 
 inbecillusque nascatur, tamen et a mutis omnibus tutus 
 est et ea omnia quae firmiora nascuntur, etiamsi uim caeli 
 fortiter patiuntur, ab homine tamen tuta esse non possunt.

ita 
 fit ut plus homini conferat ratio quam natura mutis, quoniam 
 in illis neque magnitudo uirium neque firmitas corporis efficere 
 potest quominus aut opprimantur a nobis aut nostrae subiecta 
 sint potestati.

potestne igitur aliquis cum uideat etiam boues 
 lucas cum inmanissimis corporibus ac uiribus seruire homini, 
 queri de opifice rerum deo, quod modicas uires, quod paruum 
 corpus acceperit, nec beneficia in se diuina pro merito aestimat? 
 quod est ingrati aut ut uerius loquamur, insani.

Plato 
 ut hos credo ingratos refelleret, naturae gratias egit, 
 quod homo natus esset.

quanto magis melius et sanius, 

 

 
 
 
 qui sensit condicionem hominis esse meliorem, quam isti qui 
 se pecudes natos maluerunt! quos si deus in ea forte conuerterit 
 animalia quorum sortem praeferunt suae, iam profecto 
 cupiant remigrare magnisque clamoribus condicionem pristinam 
 flagitent, quia non est tanti robur ac firmitas corporis, ut 
 officio linguae careas, aut auium per aerem libera discursatio, 
 ut manibus indigeas. plus enim manus praestant quam 
 leuitas ususque pinnarum, plus lingua quam totius corporis 
 fortitudo.

quae igitur amentia est ea praeferre quae si data 
 sint, accipere detrectes?

Idem queruntur hominem morbis et inmaturae morti 
 esse subiectum. indignantur uidelicet non deos esse se natos. 
 minime\', inquiunt sed ex hoc ostendimus hominem nulla 
 prouidentia esse factum, quod aliter fieri debuit\'.

quid si 
 ostendo id ipsum magna ratione prouisum esse, ut morbis 
 uexari posset et uita saepe in medio cursus sui spatio rumperetur? 
 cum enim deus animal quod fecerat sua sponte ad 
 mortem transire cognouisset, ut mortem ipsam, quae est dissolutio 
 naturae, capere posset, dedit ei fragilitatem, quae morti 
 aditum ad dissoluendum animal inueniret.

nam si eius roboris

 

 
 
 
 fieret, ut ad eum morbus et aegritudo adire non posset, ne 
 mors quidem posset, quoniam mors sequella morborum est. 
 inmatura uero mors quomodo abesset ab eo cui esset constituta 
 matura? nempe nullum hominem mori uolunt nisi cum 
 centesimum aetatis conpleuerit annum.

quomodo illis in tanta 
 repugnantia rerum poterit ratio constare? ut enim ante annos 
 centum mori quisque non possit, aliquid illi roboris quod sit 
 inmortale tribuendum est: quo concesso necesse est condicionem 
 mortis excludi.

id autem ipsum cuiusmodi potest esse 
 quod hominem contra morbos et ictus extrarios solidum atque 
 inexpugnabilem faciat? cum enim constet ex ossibus et neruis 
 et uisceribus et sanguine, quid horum potest esse tam firmum, 
 ut fragilitatem repellat ac mortem ?

ut igitur homo indissolubilis 
 sit ante id tempus quod illi putant oportuisse constitui, 
 ex qua ei materia corpus attribuent? fragilia sunt omnia quae 
 uideri ac tangi possunt. superest ut aliquid ex caelo petant, 
 quoniam in terra nihil est quod non sit infirmum.

cum ergo 
 sic homo formandus esset a deo ut mortalis esset aliquando, 
 res ipsa exigebat ut terreno et fragili corpore fingeretur. necesse 
 est igitur ut mortem recipiat quandolibet, quoniam 
 corporalis est; corpus enim quodlibet solubile atque mortale 
 est.

stultissimi ergo, qui de morte inmatura queruntur, 
 quoniam naturae condicio locum illi facit. ita consequens erit

 
 
 
 ut morbis quoque subiectus sit: neque enim patitur natura 
 ut abesse possit infirmitas ab eo corpore quod aliquando soluendum 
 est.

sed putemus fieri posse quemadmodum uolunt, 
 ut homines ea condicione nascantur, ne quis morbo mortiue 
 subiectus sit, nisi peracto aetatis suae spatio ad ultimam 
 processerit senectutem:

non igitur uident, si ita sit constitutum, 
 quid sequatur, omni utique cetero tempore mori nullo 
 modo posse? sed si prohiberi ab altero uictu potest, mori 
 poterit. res igitur exigit ut homini qui ante certam diem 
 mori non potest. ciborum alimentis, quia subtrahi possunt, 
 opus non sit. <sed) si opus cibo non erit, iam non homo 
 ille, sed deus fiet. ergo, ut superius dixi, qui de fragilitate 
 hominis queruntur, id potissimum queruntur, quod non inmortales 
 sempiternique sint nati.

\'nemo nisi senex mori 
 debet\'. atquin mortalitas non potest cum inmortalitate coniungi. 
 si enim mortalis est in senectute. inmortalis esse in 
 adulescentia non potest nec est ab eo condicio mortis aliena 
 qui quandoque moriturus est, nec ulla inmortalitas est cui sit 
 terminus constitutus.

ita fit ut et inmortalitas exclusa in 
 perpetuum et ad tempus recepta mortalitas hominem constituat 
 in ea condicione, ut sit in qualibet aetate mortalis. 
 quadrat igitur necessitas undique nec debuisse fieri aliter nec

 

 
 
 
 fas fuisse.

sed isti rationem sequentium non uident, quia 
 semel errauerunt in ipsa summa, exclusa enim de rebus humanis 
 diuina prouidentia necessario sequebatur ut omnia sua 
 sponte sint nata. hinc inuenerunt illas minutorum seminum 
 plagas et concursiones fortuitas, quia rerum originem non 
 uidebant.

in quas se angustias cum coniecissent, iam cogebat 
 eos necessitas existimare animas cum corporibus nasci et item 
 cum corporibus extingui: adsumpserant enim nihil fieri mente 
 diuina. quod ipsum non aliter probare poterant quam si 
 ostenderent esse aliqua in quibus uideretur prouidentiae ratio 
 claudicare.

reprehenderunt igitur ea in quibus uel maxime 
 diuinitatem suam prouidentia mirabiliter expressit, ut illa quae 
 rettuli de morbis et inmatura morte, cum debuerint cogitare 
 his adsumptis quid necessario sequeretur.

secuntur autem 
 illa quae dixi: si morbum non reciperet, neque tectis neque 
 uestibus indigeret. quid enim uentos aut imbres aut frigora 
 metueret, quorum uis in eo est ut morbos adferant? idcirco 
 enim accepit sapientiam, ut aduersus nocentia fragilitatem 
 suam muniat.

sequitur <quod> necesse est, ut quoniam retinendae 
 rationis causa morbos capit, etiam mortem semper 
 accipiat, quia is ad quem mors non uenit, firmus sit necesse 
 est. infirmitas autem habet in se mortis condicionem, firmitas. 
 uero ubi fuerit, nec senectus locum potest habere nec mors, 
 quae sequitur senectutem.

praeterea si mors certae constituta 

 

 

 
 
 
 esset aetati, fieret homo insolentissimus et humanitate omni 
 careret. nam fere iura omnia humanitatis, quibus inter nos 
 cohaeremus, ex metu et conscientia fragilitatis oriuntur.

denique 
 inbecilliora et timidiora quaeque animalia congregantur, 
 ut quoniam uiribus tueri se nequeunt, multitudine tueantur, 
 fortiora uero solitudines adpetunt, quoniam robore uiribusque 
 confidunt.

homo quoque si eodem modo haberet ad propulsanda 
 pericula suppetens robur nec ullius alterius auxilio 
 indigeret, quae societas esset, quae reuerentia inter se, quis 
 ordo, quae ratio, quae humanitas? aut quid esset tetrius homine, 
 quid efferatius, quid inmanius?

sed quoniam inbecillus 
 est nec per se potest sine homine uiuere, societatem adpetit, 
 ut uita communis et ornatior fiat et tutior.

uides igitur 
 omnem hominis rationem in eo uel maxime stare, quod nudus 
 fragilisque nascitur, quod morbis adficitur, quod inmatura 
 morte multatur. quae si homini detrahantur, rationem quoque 
 ac sapientiam detrahi necesse est.

sed nimis diu de rebus 
 apertissimis disputo, cum sit liquidum nihil sine prouidentia 
 nec factum esse umquam nec fieri potuisse. de cuius operibus 
 uniuersis si nunc libeat disputare per ordinem, infinita materia 
 est.

sed ego de uno corpore hominis tantum institui dicere, 
 ut in eo diuinae prouidentiae potestatem quanta fuerit ostendam, 
 his dumtaxat in rebus, quae sunt conprehensibiles et 
 apertae: nam illa quae sunt animi, nec subici oculis nec

 
 
 
 conprehendi queunt. nunc de ipso uase hominis loquimur 
 quod uidemus.

In principio cum deus fingeret animalia, noluit ea in 
 rotundam formae speciem conglobare atque colligere, ut et 
 moueri ad ambulandum et flectere se in quamlibet partem 
 facile possent, sed ex ipsa corporis summa produxit caput. 
 item produxit quaedam membra longius, quae uocantur pedes, 
 ut alternis motibus solo fixa perducerent animal quo mens 
 tulisset aut quo petendi cibi necessitas prouocasset.

ex ipso 
 autem uasculo corporis quattuor fecit extantia, bina posterius, 
 quae sunt in omnibus pedes, item bina capiti et collo proxima, 
 quae uarios usus animantibus praebent. in pecudibus 
 enim ac feris pedes sunt posterioribus similes, in homine 
 autem manus, quae non ad ambulandum, sed ad faciendum 
 tenendumque sunt natae.

est et tertium genus, in quo 
 priora illa neque pedes neque manus sunt, sed alae, in quibus 
 pinnae per ordinem fixae uolandi exhibent usum. ita una 
 fictio diuersas species et usus habet.

atque ut ipsam corpons 
 crassitudinem firmiter conprehenderet, maioribus et 
 breuibus ossibus inuicem conligatis quasi carinam conpegit 
 quam nos dicimus spinam eamque noluit ex uno perpetuoque 
 osse formare, ne gradiendi flectendique se facultatem animal 
 non haberet.

ex eius parte quasi media costas id est 

 

 

 
 
 
 transuersa et plana ossa porrexit in diuersum, quibus clementer 
 curuatis et in se uelut in circulum paene conductis interna 
 uiscera contegantur, ut ea quae molliora et minus ualida 
 fieri opus erat, illius solidae cratis amplexu possent esse 
 munita.

in summo uero constructionis eius quam similem 
 nauali carinae diximus. caput conlocauit, in quo esset regimen 
 totius animantis, datumque illi hoc nomen est, ut quidem 
 Varro ad Ciceronem scribit, quod hinc capiant initium 
 sensus ac nerui.

ea uero quae diximus a corpore uel 
 ambulandi uel faciendi uel uolandi causa esse producta, neque 
 nimium longis propter celerem mobilitatem neque nimium 
 breuibus propter firmitatem, sed et paucis et magnis ossibus 
 constare uoluit.

aut enim bina sunt ut in homine aut 
 <qua>terna ut in quadrupede: quae tamen non fecit solida, 
 ne in gradiendo pigritia et grauitas retardaret, sed cauata et 
 ad uigorem corporis conseruandum medullis intrinsecus plena. 
 eaque rursus non aequaliter porrecta finiuit, sed summas 
 eorum partes nodis crassioribus conglobauit, ut et substringi 
 neruis facilius. et uerti tutius possent, unde sunt uertibula nominata.

eos nodos firmiter solidatos leni quodam operculo

 

 
 
 
 texit, quod dicitur cartilago, scilicet ut sine attritu et sine 
 sensu doloris aliquo flecterentur. eosdem tamen non in unum 
 modum informauit. alios enim fecit simplices et in orbem 
 rotundos,

in iis dumtaxat articulis in quibus moueri membra 
 in omnes partes oportebat, ut in scapulis, quoniam manus 
 utrolibet agitari et contorqueri necessarium est, alios autem 
 latos et aequales et in unam partem rotundos et in iis utique 
 locis ubi tantummodo curuari membra oportebat, ut in genibus 
 et cubitis et manibus ipsis.

nam sicut manus ex eo 
 loco unde oriuntur ubique uersus moueri speciosum simul et 
 utile fuit, sic profecto, si hoc idem etiam cubitis accideret, 
 et superuacuus esset eiusmodi motus et turpis.

iam enim 
 manus amissa dignitate quam nunc habet mobilitate nimia 
 proboscidi similis uideretur essetque homo plane anguimanus, 
 quod genus in illa inmanissima belua mirabiliter effectum 
 est.

deus enim qui prouidentiam et potestatem suam multarum 
 rerum mirabili uarietate uoluit ostendere, quoniam 
 caput eius animalis non tam longe porrexerat, ut terram 
 posset ore contingere, quod erat futurum horribile atque 
 tetrum, et quia os ipsum profusis dentibus sic armauerat, ut 
 etiamsi contingeret, pascendi tamen facultatem dentes adimerent, 
 produxit inter eos a summa fronte molle ac flexibile 
 membrum quo prendere, quo tenere quodlibet posset, ne 
 rationem uictus capiendi uel dentium prominens magnitudo 
 uel ceruicis breuitas inpediret.

Non possum hoc loco teneri quominus Epicuri stultitiam 
 rursum coarguam: illius enim sunt omnia quae delirat Lucretius. 
 qui ut ostenderet animalia non artificio aliquo diuinae. 
 mentis, sed, ut solet, fortuito nata esse, dixit in principio 
 mundi alias quasdam innumerabiles animantes miranda 
 specie ac magnitudine fuisse natas, sed eas 
 permanere non potuisse, quod illas aut sumendi cibi 
 facultas aut coeundi generandique ratio defecisset.

uidelicet ut atomis suis locum faceret, diuinam prouidentiam 
 uoluit excludere. sed cum uideret in omnibus quae spirant 
 mirabilem prouidentiae inesse rationem, quae, malum, uanitas 
 erat dicere fuisse animalia prodigiosa in quibus ratio cessaret?

quoniam igitur omnia quae uidemus cum ratione nata sunt 
 - id enim ipsum, nasci, efficere nisi ratio non potest —, 
 manifestum est nihil omnino rationis expers potuisse generari.

ante enim prouisum est in singulis quibusque tingendis 
 quatenus et ministerio membrorum ad necessaria uitae 
 uterentur et quatenus adiugatis corporibus elata suboles uniuersas 
 generatim conseruaret animantes.

nam si peritus 
 architectus cum magnum aliquod aedificium facere constituit, 
 primo omnium cogitat quae summa perfecti aedificii futura 
 sit, et ante emetitur quem locum leue pondus expectet, ubi 
 magni oneris statura sit moles, quae columnarum interualla, 
 qui aut ubi aquarum cadentium decursus et exitus et recepta-

cula, haec, inquam, prius prouidet, ut quaecumque sunt

 

 ? 
 
 
 perfecto iam operi necessaria, cum ipsis fundamentis pariter 
 ordiatur, cur deum quisquam putet in machinandis animalibus 
 non ante prouidisse quae ad uiuendum necessaria essent quam 
 uitam ipsam daret? quae utique constare non posset, nisi 
 prius effecta essent quibus constat.

uidebat igitur Epicurus 
 in corporibus animalium diuinae rationis sollertiam, sed ut 
 efficeret quod ante inprudenter adsumpserat, adiecit aliud 
 deliramentum superiori congruens.

dixit enim neque oculos 
 ad uidendum esse natos neque aures ad audiendum 
 neque pedes ad ambulandum, quoniam haec 
 membra prius nata sint, quam esset usus uidendi et 
 audiendi et ambulandi, sed horum omnium officia ex 
 natis extitisse.

uereor ne huiusmodi portenta et deridicula 
 refutare non minus ineptum esse uideatur, sed libet ineptire, 
 quoniam cum inepto agimus, ne se ille nimis argutum 
 putet. quid ais, Epicure?

non sunt oculi ad uidendum 
 nati? cur igitur uident? postea inquit eorum usus apparuit. 
 uidendi ergo causa nati sunt, siquidem nihil possunt 
 aliud quam uidere. item membra cetera cuius rei causa nata 
 sint, ipse usus ostendit: qui utique nullo modo posset existere, 
 nisi essent membra omnia tam ordinate, tam prouidenter effecta, 
 ut usum possent habere.

quid enim si dicas aues non ad uolandum 
 esse natas neque feras ad saeuiendum neque pisces ad natan- . 
 dumneque homines ad sapiendum, cum appareat ei naturae officioque 
 seruire animantes ad quod est quaeque generata?

seduidelicet 
 qui summam ipsam ueritatis amisit, semper erret necesse 
 est. si enim non prouidentia, sed fortuitis atomorum concursionibus 
 nascuntur omnia, cur numquam fortuito accidit

 

 
 
 
 sic coire illa principia, ut efficerent animal eiusmodi quod 
 naribus potius audiret, odoraretur oculis, auribus cerneret?

si enim primordia nullum genus positionis inexpertum relinquunt, 
 oportuit eiusmodi cottidie monstra generari in quibus 
 et membrorum ordo praeposterus et usus longe diuersus 
 existeret.

cum uero uniuersa genera et uniuersa in quoque 
 membra leges suas et ordines et usus sibi attributos tueantur, 
 manifestum est nihil fortuito esse factum, quoniam diuinae 
 rationis dispositio perpetua seruatur.

uerum alias refellemus 
 Epicurum: nunc de prouidentia ut coepimus disseramus.

Deus igitur solidamenta corporis quae ossa dicuntur 
 nodata et adiuncta inuicem neruis adligauit atque constrinxit, 
 quibus mens, si aut excurrere aut resistere uellet, tamquam 
 retinaculis uteretur et quidem nullo labore nulloque conatu, 
 sed uel minimo motu totius corporis molem temperaret ac 
 flecteret.

haec autem uisceribus operuit ut quemque locum 
 decebat, ut quae solida essent, conclusa tegerentur. item uisceribus 
 ipsis uenas admiscuit quasi riuos per corpus omne 
 diuisos, per quas discurrens umor et sanguis uniuersa membra 
 sucis uitalibus inrigaret, et ea uiscera formata in eum modum 
 qui uni cuique generi ac loco aptus fuit, superiecta pelle 
 contexit: quam uel sola pulchritudine decorauit uel setis 
 adoperuit uel squamis muniuit uel plumis insignibus

 

 
 
 
 adornauit.

illud uero commentum dei mirabile, quod una dispositio 
 et unus habitus innumerabiles imaginum praeferat uarietates. 
 nam in omnibus fere quae spirant eadem series et ordo 
 membrorum est:

primum enim caput et huic adnexa ceruix, 
 item collo pectus adiunctum et ex eo prominentes anni, adhaerens 
 pectori uenter, item uentri subnexa genitalia, ultimo 
 loco femina pedesque.

nec solum membra suum tenorem 
 ac situm in omnibus seruant, sed etiam partes membrorum. 
 nam in uno capite ipso certam sedem possident aures, certam 
 oculi, nares item, os quoque et in eo dentes et lingua. quae 
 omnia cum sint eadem in cunctis animantibus, tamen infinita 
 et multiplex diuersitas figurarum est, quod ea quae dixi aut 
 productiora aut contractiora liniamentis uarie differentibus 
 conprehensa sunt. quid ?

illud nonne diuinum, quod in tanta 
 uiuentium multitudine unum quodque animal in sui generis 
 specie pulcherrimum est, ut si quid uicissim de altero in 
 alterum transferatur, nihil inpeditius ad utilitatem, nihil deformius 
 ad aspectum uideri necesse sit? ut si elephanto 
 ceruicem prolixam tribuas aut camelo breuem uel si serpentibus 
 pedes aut pilos addas, in quibus porrecti aequaliter

 
 
 
 corporis longitudo nihil aliud exigebat nisi ut maculis terga 
 distincti et squamarum leuitate suffulti in lubricos tractus 
 sinuosis flexibus laberentur.

in quadrupedibus autem idem 
 opifex contextum spinae a summo capite deductum longius 
 extra corpus eduxit et acuminauit in caudam, aut ut obscenae 
 corporis partes uel propter foeditatem tegerentur uel propter 
 teneritudinem munirentur aut ut animalia quaedam minuta et 
 nocentia motu eius arcerentur a corpore: quod membrum si 
 detrahas, inperfectum fit animal ac debile.

ubi autem ratio 
 et manus est, tam non est id necessarium quam indumentum 
 pilorum: adeo in suo quaeque genere aptissime congruunt, 
 ut neque nudo quadrupede neque homine tecto excogitari 
 quicquam turpius possit.

sed tamen cum ipsa nuditas hominis 
 mire ad pulchritudinem ualeat, non tamen etiam capiti 
 congruebat. texit ergo illud pilo et quia in summo futurum 
 erat, quasi summum aedificii culmen ornauit. qui ornatus non 
 est in orbem coactus aut in figuram pillei teres factus, ne

 

 
 
 
 quibusdam partibus nudis esset informis, sed alicubi effusus 
 alicubi retractus pro cuiusque loci decentia.

frons ergo 
 uallata per circuitum et a temporibus effusi ante aures capilli 
 et earum summa pars in coronae modum cincta et occipitium 
 omne contectum speciem miri decoris ostentat.

iam barbae 
 ratio incredibile est quantum conferat uel ad dinoscendam 
 corporum maturitatem uel ad differentiam sexus uel ad decorem 
 uirilitatis ac roboris, ut uideatur omnino non constatura fuisse 
 totius operis ratio, si quicquam aliter esset effectum.

Nunc rationem totius hominis ostendam singulorumque 
 membrorum quae in corpore aperta aut operta sunt, utilitates 
 et habitus explicabo.

cum igitur statuisset deus ex omnibus 
 animalibus solum hominem facere caelestem, cetera uniuersa 
 terrena, hunc ad caeli contemplationem rigidum erexit bipedemque 
 constituit, scilicet ut eodem spectaret unde illi origo 
 est, illa uero depressit ad terram, ut quia nulla his inmortalitatis 
 expectatio est, toto corpore in humum proiecta uentri 
 pabuloque seruirent.

hominis itaque solius recta ratio 
 et sublimis status et uultus deo patri communis ac proximus

 

 
 
 
 originem suam fictoremque testatur. eius prope diuina mens 
 quia non tantum animantium quae sunt in terra, sed etiam 
 sui corporis est sortita dominatum, in summo capite conlocata 
 tamquam in arce sublimi speculatur omnia et contuetur.

hanc eius aulam deus non obductam porrectamque formauit 
 ut in mutis animalibus, sed orbi et globo similem, quod orbis 
 rotunditas perfectae rationis est ac figurae.

eo igitur mens 
 et ignis ille diuinus tamquam caelo tegitur. cuius cum summum 
 fastigium naturali ueste texisset, primorem partem quae 
 dicitur facies necessariis membrorum ministeriis et instruxit 
 pariter et ornauit.

ac primum quod oculorum orbes concauis 
 foraminibus conclusit, a quo foratu frontem nominatam 
 Varro existimat, eos neque minus neque amplius quam 
 duos esse uoluit, quod ad speciem nullus est perfectior numerus 
 quam duorum, sicut et aures duas: quarum duplicitas 
 incredibile est quantam pulchritudinem praeferat, quod cum 
 pars utraque similitudine ornata est, tum ut uenientes altrinsecus 
 uoces facilius colligantur.

nam et forma ipsa mirandum 
 in modum ficta, quod earum foramina noluit esse nuda 
 et inobsaepta: quod et minus decorum et minus utile fuisset, 
 quoniam simplicium cauernarum angustias praeteruolare uox

 

 

 
 
 
 posset nisi exceptam per cauos sinus et repercussu retentam 
 foramina ipsa cohiberent illis similia uasculis quibus inpositis 
 solent angusti oris uasa conpleri.

eas igitur aures — quibus 
 est inditum nomen a uocibus hauriendis, unde Vergilius 
 uocemque his auribus hausi; aut quia uocem ipsam Graeci 
 d>sir)v uocant ab auditu, per inmutationem litterae aures uelut 
 audes sunt nominatae — noluit deus artifex mollibus pelliculis 
 informare, quae pulchritudinem demerent pendulae atque flaccentes, 
 neque duris ac solidis ossibus, ne ad usum inhabiles 
 essent inmobiles ac rigentes, sed quod esset horum medium 
 excogitauit, ut eas cartilago mollior adligaret et haberent 
 aptam simul ac flexibilem firmitatem.

in his audiendi tantum 
 officium constitutum est sicut in oculis uidendi. quorum 
 praecipue inexplicabilis est ac mira subtilitas, quia eorum 
 orbes gemmarum similitudinem praeferentes ab ea parte qua 
 uidendum fuit membranis perlucentibus texit, ut imagines 
 rerum contra positarum tamquam in speculo refulgentes ad 
 sensum intimum penetrarent.

per eas igitur membranas 

 

 
 
 
 sensus ille qui dicitur mens, ea quae sunt foris transpicit, ne 
 forte existimes aut imaginum incursione. nos cernere, ut philosophi 
 disserunt, quoniam uidendi officium in eo debet esse 
 quod uidet, non in eo quod uidetur, aut intentione aeris cum 
 acie aut effusione radiorum, quoniam si ita esset, tardius 
 quam oculos aduertimus uideremus, donec intentus aer cum 
 acie aut effusi radii ad id quod uidendum esset peruenirent.

cum autem uideamus eodem momento temporis, plerumque 
 uero aliud agentes nihilominus tamen uniuersa quae contra 
 sunt posita tueamur, uerius et manifestius est mentem esse 
 quae per oculos ea quae sunt opposita transpiciat quasi per 
 fenestras perlucente uitro aut speculari lapide obductas.

et 
 idcirco mens ac uoluntas ex oculis saepe dinoscitur. quod 
 quidem ut refelleret Lucretius, ineptissimo usus est argumento. 
 si enim mens inquit per oculos uidet, erutis et 
 effossis oculis magis uideret, quoniam euulsae cum 
 postibus fores plus inferunt luminis quam si fuerint 
 obductae.

nimirum ipsi uel potius Epicuro qui eum 
 docuit effossi oculi erant, ne uideret effossos orbes et ruptas 
 oculorum fibras et fluentem per uenas sanguinem et crescent- 
 
 tes ex uulneribus carnes et obductas ad ultimum cicatrices 
 nihil posse lucis admittere, nisi forte oculos auribus similes

 

 
 
 
 nasci uolebat, ut non tam oculis quam foraminibus cerneremus: 
 quo nihil ad speciem foedius, ad usum inutilius fieri 
 potest.

quantulum enim uidere possemus, si mens ab intimis 
 penetralibus capitis per exiguas cauernarum rimulas attenderet! 
 ut si quis uelit transpicere per cicutam, non plus profecto 
 cernat quam cicutae ipsius capacitas conprehendat.

itaque 
 ad uidendum membris potius in orbem conglobatis opus fuit, 
 ut uisus in latum spargeretur, et quae in primori facie adhaererent, 
 ut libere possent omnia contueri.

ergo ineffabilis 
 diuinae prouidentiae uirtus fecit duos simillimos orbes eosque 
 ita deuinxit, ut non in totum conuerti, sed moueri tamen ac 
 flecti cum modo possent. orbes autem ipsos umoris puri ac 
 liquidi plenos esse uoluit, in quorum media parte scintillae 
 luminum conclusae tenerentur, quas pupillas nuncupamus, in 
 quibus puris atque subtilibus cernendi sensus ac ratio continetur.

per eos igitur orbes se ipsam mens intendit ut 
 uideat miraque ratione in unum miscetur et coniungitur amborum 
 luminum uisus.

Libet hoc loco illorum reprehendere uanitatem qui dum 
 uolunt ostendere sensus falsos esse, multa colligunt in quibus 
 oculi fallantur, inter quae illud etiam, quod furiosis et ebriis 
 omnia duplicia uideantur: quasi uero eius erroris obscura sit 
 causa. ideo enim fit, quia duo sunt oculi.

sed quomodo id 
 fiat accipe. uisus oculorum intentione animi constat. itaque 
 quoniam mens, ut supra dictum est, oculis tamquam fenestris

 

 
 
 
 utitur, non tantum hoc ebriis aut insanis accidit, sed et sanis 
 et sobriis. nam si aliquid nimis propius admoueas, duplex 
 uidebitur: certum est enim interuallum ac spatium quo acies 
 oculorum coit.

item si retrorsum auoces animum quasi ad 
 cogitandum et intentionem mentis relaxes, tum acies oculi 
 utriusque diducitur et singuli uidere incipiunt separatim. si 
 animum rursus intenderis aciemque direxeris, coit in unum 
 quidquid duplex uidebatur.

quid ergo mirum si mens ueneno 
 ac potentia uini dissoluta dirigere ae non potest ad uidendum, 
 sicut ne pedes quidem ad ambulandum neruis stupescentibus 
 debiles aut si uis furoris in cerebrum saeuiens concordiam 
 disiungit oculorum? quod adeo uerum est, ut luscis hominibus, 
 si aut insani aut ebrii fiant, nullo modo possit accidere 
 ut aliquid duplex uideant.

quare si ratio apparet cur oculi 
 fallantur, manifestum est non esse falsos sensus: qui aut non 
 falluntur, si sunt puri et integri, aut si falluntur, mens tamen 
 non fallitur, quae illorum nouit errorem.

Sed nos ad dei opera reuertamur. ut igitur oculi 
 munitiores essent ab iniuria, eos ciliorum tegminibus 
 occuluit, unde oculos esse dictos Varroni placet.

nam 
 ipsae palpebrae, quibus mobilitas id est palpitatio uocabulum

 

 
 
 
 tribuit, pilis in ordinem stantibus uallatae saeptum oculis decentissimum 
 praebent: quarum motus adsiduus inconprehensibili 
 celeritate concurrens et uidendi tenorem non inpedit et 
 reficit obtutum.

acies enim id est membrana illa perlucens, 
 quam siccari et obarescere non oportet, nisi umore adsiduo 
 tersa praeniteat. obsolescit. quid ?

ipsa superciliorum fastigia 
 pilis breuibus adornata nonne quasi aggeribus et munimentum 
 oculis. ne quid superne incidat, et speciem simul praestant? 
 ex quorum confinio nasus exoriens et ueluti aequali porrectus 
 iugo utramque aciem simul et discernit et munit.

inferius 
 quoque genarum non indecens tumor in similitudinem collium 
 leuiter exsurgens ab omni parte oculos efficit tutiores prouisumque 
 est ab artifice summo, ut si qui forte uehementior 
 ictus extiterit. eminentibus repellatur.

1 nasi uero pars superior 
 usque ad medium solida formata est. inferior autem cartilagine 
 adhaerente mollita, ut ad usum digitorum possit esse tractabilis.

in hoc autem quamuis simplici membro tria sunt 
 officia constituta, unum ducendi spiritus, alterum capiendi 
 odoris, tertium ut per eius cauernas purgamenta cerebri

 

 

 

 
 
 
 defluant. quas ipsas deus quam mirabili, quam diuina. ratione 
 molitus est, ut tamen hiatus ipse nasi oris speciem non deformaret!

quod erat plane futurum, si unum ac simplex foramen 
 pateret: at id uelut pariete per medium ducto intersaepsit 
 atque diuisit fecitque ipsa duplicitate pulcherrimum.

ex quo 
 intellegimus quantum dualis numerus una et simplici conpage 
 solidatus ad rerum ualeat perfectionem. nam cum sit corpus 
 unum, tamen totum ex simplicibus membris constare non 
 poterat, nisi ut essent partes uel dexterae uel sinistrae.

itaque 
 ut pedes duo et item manus non tantum ad utilitatem 
 aliquam usumque uel gradiendi uel faciendi ualent, sed et 
 habitum decoremque admirabilem conferunt, sic in\' capite. 
 quod totius diuini operis quasi culmen est, et auditus in duas 
 aures et uisus in duas acies et odoratio in duas nares a summo 
 artifice diuisa est, quia cerebrum, in quo sentiendi ratio est. 
 quamuis sit unum, tamen in duas partes membrana interueniente 
 discretum est.

sed et cor, quod sapientiae domicilium 
 uidetur, licet sit unum, duos tamen intrinsecus sinus 
 habet, quibus fontes uiui sanguinis continentur saepto intercedente 
 diuisi, ut sicut in ipso mundo summa rerum uel de 
 simplici duplex uel de duplici simplex et gubernat et continet 
 totum, ita in corpore de duobus uniuersa conpacta

 
 
 
 indissociabilem praetenderent unitatem.

oris quoque species et rictus 
 ei transuerso patefactus quam utilis, quam decens sit, enarrari 
 non potest: cuius usus in duobus constat officiis, sumendi 
 uictus et eloquendi.

lingua intus inclusa, quae uocem 
 motibus suis in uerba discernit, et est interpres animi nec 
 tamen sola per se potest loquendi munus inplere, nisi acumen 
 suum palato inliserit, nisi adiuta uel offensione dentium uel 
 conpressione labrorum. dentes tamen plus conferunt ad 
 loquendum:

nam et infantes non ante incipiunt fari quam 
 dentes habuerint et senes amissis dentibus ita balbuttiunt, 
 ut ad infantiam denuo reuoluti esse uideantur.

sed haec 
 ad hominem solum pertinent aut aues, in quibus acuminata 
 et uibrata certis motibus lingua innumerabiles cantuum 
 flexiones et uarios sonorum modos exprimit.

habet praeterea 
 et aliud officium, quo in omnibus, non tamen solo in mutis 
 utitur, quod contritos et permolitos dentibus cibos colligit et 
 conglobatos ui sua deprimit et transmittit ad uentrem. itaque 
 Varro a ligando cibo putat linguae nomen inpositum. 
 bestias etiam <in> potu adiuuat:

protenta enim cauataque 

 

 

 
 
 
 hauriunt aquam eamque conprehensam linguae sinu, ne tarditate 
 ac mora refluat. ad palatum celeri mobilitate conplodunt. 
 haec itaque palati concauo tamquam testudine tegitur eamque 
 dentium saeptis deus quasi muro circumuallauit.

dentes 
 autem ipsos, ne nudi ac restricti magis horrori quam ornamento 
 essent, gingiuis mollibus, quae a gignendis dentibus 
 nominantur, ac deinde labrorum tegminibus honestauit: quorum 
 durities sicut in molari lapide maior est et asperior quam in 
 ceteris ossibus, ut ad conterendos cibos pabulumque sufficerent.

labra ipsa quae quasi antea cohaerebant. quam decenter 
 interscidit! quorum superius sub ipsa medietate narium 
 lacuna quadam leui quasi ualle signauit. inferius honestatis 
 gratia foras molliter explicauit.

nam quod attinet ad saporem 
 capiendum, fallitur quisquis hunc sensum palato inesse arbitratur, 
 lingua est enim qua sapores sentiuntur, nec tamen 
 tota: nam partes eius quae sunt ab utroque latere teneriores. 
 saporem subtilissimis sensibus trahunt. et cum neque ex 
 cibo quicquam neque ex potione minuatur. tamen inenarrabili 
 modo penetrat ad sensum sapor eadem ratione qua nihil de 
 quaque materia odoris capio decerpit.

cetera quam decora 
 sint uix exprimi potest: deductum clementer a genis mentum 
 et ita inferius conclusum, ut acumen eius extremum signare

 

 
 
 
 uideatur leuiter inpressa diuisio, rigidum ac teres collum, 
 scapulae uelut mollibus iugis a ceruice demissae, ualida et 
 substricta neruis ad fortitudinem brachia, insignibus toris 
 extantium lacertorum uigens robur, utilis ac decens flexura 
 cubitorum.

quid dicam de manibus rationis ac sapientiae 
 ministris? quas sollertissimus artifex plano ac modice concauo 
 sinu fictas, ut si quid tenendum sit, apte possit insidere, in 
 digitos terminauit: in quibus difficile est expedire utrumne 
 species an utilitas maior sit.

nam et numerus perfectus ac 
 plenus et ordo ac gradus decentissimus et articulorum parium 
 curuatura flexibilis et forma unguium rotunda concauis tegminibus 
 digitorum fastigia conprehendens atque firmans. ne 
 mollitudo carnis in tenendo cederet, magnum praebet ornatum.

illud uero ad usum miris modis habile, quod unus a ceteris 
 separatus cum ipsa manu oritur et in diuersum maturius 
 funditur, qui se uelut obuium ceteris praebens omnem tenendi 
 faciendique rationem uel solus uel praecipue possidet tamquam 
 rector omnium atque moderator; unde etiam pollicis 
 nomen accepit, quod ui et potestate inter ceteros polleat. 
 duos quidem articulos extantes habet.

non ut alii ternos, sed 
 unus ad manum carne conectitur pulchritudinis gratia: si 
 enim fuisset tribus articulis et ipse discretus, foeda et indecora 
 species ademisset manibus honestatem.

iam pectoris 

 

 
 
 
 latitudo sublimis et exposita oculis mirabilem prae se fert 
 habitus sui dignitatem. cuius haec causa est, quod uidetur 
 hominem solum deus ueluti supinum formasse — nam fere 
 nullum aliud animal iacere in tergum potest —, mutas autem 
 animantes quasi alterno latere iacentes finxisse atque ad terram 
 conpressisse. idcirco illis angustum pectus et ab aspectu 
 remotum et ad terram uersus abiectum, hominis autem patens 
 et erectum, quia plenum rationis a caelo datae humile aut 
 indecens esse non debuit.

papillae quoque leuiter eminentes 
 et fuscioribus ac paruis orbibus coronatae non nihil addunt 
 uenustatis, feminis ad alendos fetus datae, maribus ad solum 
 decus, ne informe pectus et quasi mutilum uideretur. huic 
 subdita est planities uentris, quam mediam fere umbilicus 
 non indecenti nota signat ad hoc factus, ut per eum fetus 
 dum est in utero nutriatur.

Sequitur necessario ut de internis quoque uisceribus 
 dicere incipiam: quibus non pulchritudo, quia sunt abdita, 
 sed utilitas incredibilis attributa est, quoniam opus fuerat ut 
 terrenum hoc corpus suco aliquo de cibis ac potibus aleretur 
 sicut et terra ipsa imbribus ac pruinis.

prouidentissimus 
 artifex in medio eius receptaculum cibis fecit. quibus concoctis 
 et liquefactis uitales sucos membris omnibus dispertiret.

sed cum homo constet ex corpore atque anima, illud quod

 

 
 
 
 supra dixi receptaculum soli corpori praestat alimentum, 
 animae uero aliam sedem dedit. fecit enim genus quoddam 
 uisceris molle atque rarum, quod pulmonem uocamus, eumque 
 non in utris modum finxit, ne effunderetur semel spiritus 
 aut inflaret semel.

ideoque plenum quidem uiscus effecit, 
 sed inflabile atque aeris capax, ut paulatim spiritum reciperet, 
 dum uitalis uentus per illam spargitur raritatem, et eundem 
 rursus paulatim redderet, dum se ex illo explicat: ipsa enim 
 uicissitudo et spirandi respirandique tractus uitam sustentat 
 in corpore.

quoniam ergo duo sunt in homine receptacula, 
 unum aeris quod alit animam, alterum ciborum quod alit 
 corpus, duas esse per collum fistulas necesse est, cibalem 
 ac spiritalem. quarum superior ab ore ad uentrem ferat, 
 inferior a naribus ad pulmonem.

quarum natura et ratio 
 diuersa est. ille enim qui est ab ore transitus, mollis 
 effectus est et qui semper clausus cohaereat sibi sicut os 
 ipsum, quoniam potus et cibus dimota et pate facta gula, 
 quia corporales sunt, spatium sibi transmeandi faciunt.

spiritus contra qui est incorporalis ac tenuis, quia spatium 
 sibi facere non poterat, accepit uiam patentem, quae uocatur 
 gurgulio. is constat ex ossibus flexuosis ac mollibus quasi

 

 
 
 
 ex anulis in cicutae modum inuicem conpactis et cohaerenti.

bus patetque semper hic transitus. nullam enim requiem 
 meandi habere spiritus potest: qui quia semper commeat, 
 demissa utiliter de cerebro membri portione, cui uua nomen 
 est, uelut occursu quodam refrenatur, ne aut teneritudinem 
 domicilii cum impetu ueniens attracta pestilenti aura corrumpat 
 aut totam nocendi uiolentiam internis receptaculis 
 perferat. ideoque etiam nares breuiter sunt apertae: quae 
 idcirco sic nominantur. quia per eas uel odor uel spiritus 
 nare non desinit.

tamen haec fistula spiritalis non tantum 
 ad nares, uerum ad os quoque interpatet in extremis palati 
 regionibus, ubi se tolles faucium spectantes uuam tollere 
 incipiunt in tumorem.

cuius rei causa et ratio non obscura 
 est. loquendi enim facultatem non haberemus, si ut gulae 
 iter ad os tantum, ita gurgulio ad nares tantum pateret.

aperuit igitur uiam uoci diuina sollertia ex illa fistula spiritali, 
 ut posset lingua ministerio suo fungi et uocis ipsius 
 inoffensum tenorem pulsibus suis in uerba concidere. qui 
 meatus si aliquo modo intersaeptus sit, mutum faciat necesse

 
 
 
 est: errat enim profecto quisquis aliam causam putat cur 
 homines muti sint.

non enim, ut uulgo creditur, uinctam 
 gerunt linguam, sed hi uocalem illum spiritum per nares 
 quasi mugientes profundunt, quod uoci transitus ad os aut 
 nullus omnino est aut non sic patens, ut plenam uocem 
 possit emittere.

quod plerumque natura fit, aliquando etiam 
 casu accidit ut morbo aliquo hic aditus obsaeptus uocem 
 non transmittat ad linguam faciatque de loquentibus mutos. 
 quod cum acciderit, auditum quoque obstrui necesse est, ut 
 quia uocem emittere non potest. ne admittere quidem possit. 
 loquendi ergo causa patefactus est hic meatus.

illud quoque 
 praestat, ut in lauacris celebrandis, quia nares calorem ferre 
 non possunt. aer feruens ore ducatur, item si forte spiramenta 
 narium frigore pituita praecluserit, per os auram 
 trahere possimus, ne obstructa meandi facultate spiritus 
 stranguletur.

cibi uero in aluum recepti et cum potus 
 umore permixti cum iam calore percocti fuerint, eorum sucus

 

 
 
 
 inenarrabili modo per membra diffusus inrigat uniuersum 
 corpus et uegetat.

intestinorum quoque multiplices spirae 
 ac longitudo in se conuoluta et uno tamen substricta uinculo 
 quam mirificum dei opus est! nam ubi maceratos ex se cibos 
 aluus emiserit, paulatim per illos internorum anfractus extruduntur, 
 ut quidquid in ipsis inest suci quo corpus alitur.

membris omnibus diuidatur. et tamen necubi forte obhaereant 
 ac resistant, quod et fieri poterat propter ipsorum uoluminum 
 flexiones in se saepe redeuntes et fieri sine pernicie non 
 poterat, obleuit ea intrinsecus crassiore suco, ut purgamenta 
 illa uentris ad exitus suos facilius per lubricum niterentur.

illa quoque ratio subtilissima est. quod uesica, cuius usum 
 uolucres non habent, cum sit ab intestinis separata nec ullam 
 habeat fistulam qua ex illis urinam trahat, conpletur tamen 
 et umore distenditur.

id quomodo fiat non est difficile peruidere. 
 intestinorum partes quae ab aluo cibum potumque 
 suscipiunt, patentiores sunt quam ceterae spirae et multo 
 tenuiores.

hae uesicam circumplectuntur et continent: ad 
 quas partes cum potus et cibus mixta peruenerint, fimum 
 quidem crassius fit et transmeat, umor autem omnis per

 

 
 
 
 illam teneritudinem percolatur eumque uesica, cuius aeque 
 tenuis subtilisque membrana est, absorbet et colligit, ut foras 
 qua natura exitum patefecit emittat.

De utero quoque et conceptione, quoniam de internis 
 loquimur, dici necesse est, ne quid praeterisse uideamur: 
 quae quamquam in operto latent, sensum tamen atque intellegentiam 
 latere non possunt.

uena in maribus quae seminium 
 continet, duplex est, paulo interior quam illud umoris obsceni 
 receptaculum. sicut enim rienes duo sunt itemque testes, ita 
 et uenae seminales duae, in una tamen conpage cohaerentes: 
 quod uidemus in corporibus animalium, cum intersecta patefiunt.

sed illa dexterior masculinum continet semen, sinisterior 
 femininum, et omnino in toto corpore pars dextera 
 masculina est, sinistra uero feminina.

ipsum semen quidam 
 putant ex medullis tantum, quidam ex omni corpore ad uenam 
 genitalem confluere ibique concrescere, sed hoc quomodo fiat

 

 
 
 
 humana mens non potest conprehendere.

item in feminis 
 uterus in duas se diuidit partes, quae in diuersum diffusae 
 ac reflexae circumplicantur sicut arietis cornua. quae pars in 
 dexteram retorquetur, masculina est, quae in sinistram, feminina.

conceptum igitur Varro et Aristoteles sic fieri arbitrantur. 
 aiunt non tantum maribus inesse semen, uerum 
 etiam feminis et inde plerumque matribus similes 
 procreari, sed earum semen sanguinem esse purgatum: 
 quod si recte cum uirili mixtum sit, utraque 
 concreta et simul coagulata informari: et primum 
 quidem cor hominis effingi, quod in eo sit et uita 
 omnis et sapientia, denique totum opus quadragesimo 
 die consummari. ex abortionibus haec fortasse collecta sint.

in auium tamen fetibus primos oculos fingi dubium non est, 
 quod in ouis saepe deprehenditur. unde fieri non posse arbitror 
 quin fictio a capite sumat exordium.

similitudines 
 autem in corporibus filiorum sic fieri putant: cum semina 
 inter se permixta coalescunt, si uirile superauerit. 
 patri similem prouenire seu marem seu feminam.

 

 
 
 
 muliebre praeualuerit, progeniem cuiusque sexus ad 
 imaginem respondere maternam.

id autem praeualet 
 e duobus, quod fuerit uberius; alterum enim quodammodo 
 amplectitur et includit: hinc plerumque fieri 
 ut unius tantum liniamenta praetendat.

si uero 
 aequa fuerit ex pari semente permixtio. figuras quoque 
 misceri. ut suboles illa communis aut neutrum 
 referre uideatur, quia totum ex altero non habet. aut 
 utrumque, quia partem de singulis mutuata est.

nam 
 in corporibus animalium uidemus aut confundi parentum 
 colores ac fieri tertium neutri generantium simile aut utriusque 
 sic exprimi, ut discoloribus membris per omne corpus 
 concors mixtura uarietur.

dispares quoque naturae hocmodo 
 fieri putantur: cum forte in laeuam uteri partem masculinae 
 stirpis semen inciderit, marem quidem gigni 
 opinatio est, sed quia sit in feminina parte conceptus. 
 aliquid in se habere femineum supra quam decus 
 uirile patiatur, uel formam insignem uel nimium 
 candorem uel corporis leuitatem uel artus delicatos 
 uel staturam breuem uel uocem gracilem uel animum 
 inbecillum uel ex his plura.

item si partem in dexteram 
 semen feminini generis influxerit! feminam 
 quidem procreari, sed quoniam in masculina parte 
 concepta sit, habere in se aliquid uirilitatis ultra 
 quam sexus ratio permittat. aut ualida membra aut 
 inmoderatam longitudinem aut fuscum colorem aut

 
 
 
 hispidam faciem aut uultum indecorum aut uocem 
 robustam aut animum audacem aut ex his plura.

si 
 uero masculinum in dexteram, femininum in sinistram 
 peruenerit, utrosque fetus recte prouenire, ut et 
 feminis per omnia naturae suae decus constet et 
 maribus tam mente quam corpore robur uirile seruetur.

illud uero ipsum quam mirabile institutum dei, quod 
 ad conseruationem generum singulorum duos sexus maris ac 
 feminae machinatus est, quibus inter se per uoluptatis inlecebram 
 copulatis subsiciua suboles pararetur, ne genus omne 
 uiuentium condicio mortalitatis extingueret.

sed plus roboris 
 maribus attributum est, quo facilius ad patientiam iugi maritalis 
 feminae cogerentur. uir itaque nuncupatus est, quod 
 maior in eo uis est quam in femina, et hinc uirtus nomen 
 accepit:

item mulier, ut Varro interpretatur, a mollitie, 
 inmutata et detracta littera, uelut mollier. cui suscepto 
 fetu cum partus adpropinquare iam coepit, turgescentes mammae 
 dulcibus sucis distenduntur et ad nutrimenta nascentis fontibus 
 lacteis fecundum pectus exuberat. nec enim decebat aliud 
 quam ut sapiens animal a corde alimoniam duceret. idque

 

 
 
 
 ipsum sollertissime conparatum est, ut candens ac pinguis 
 umor teneritudinem noui corporis inrigaret. donec ad capiendos 
 fortiores cibos et dentibus instruatur et uiribus roboretur. 
 sed redeamus ad propositum, ut cetera quae supersunt breuiter 
 explicemus.

Poteram nunc ego ipsorum quoque genitalium membrorum 
 mirificam rationem tibi exponere, nisi me pudor ab 
 huiusmodi sermone reuocaret: itaque a nobis indumento uerecundiae 
 quae sunt pudenda uelentur.

quod ad hanc rem 
 attinet, queri satis est homines inpios ac profanos summum 
 nefas admittere, qui diuinum et admirabile dei opus ad propagandam 
 successionem inexcogitabili ratione prouisum et 
 effectum uel ad turpissimos quaestus uel ad obscenae libidinis 
 pudenda opera conuertunt. ut iam nihil aliud ex re 
 sanctissima petant quam inanem et sterilem uoluptatem. 
 quid?

reliquae corporis partes num carent ratione aut pulchritudine? 
 conglobata in nates caro quam sedendi officio apta! 
 et eadem firmior quam in ceteris membris, ne premente corporis 
 mole ossibus cederet.

item feminum deducta et latioribus 
 toris ualida longitudo, quo facilius onus corporis sustineret: 
 quam paulatim deficientem in angustum genua determinant, 
 quorum decentes nodi flexuram pedibus ad gradiendum 
 sedendumque aptissimam praebent.

item crura non aequali 
 modo ducta, ne indecens habitudo deformaret pedes, sed

 

 
 
 
 teretibus suris clementer extantibus sensimque tenuatis et 
 firmata sunt et ornata.

in plantis uero eadem quidem. sed 
 tamen longe dispar quam in manibus ratio est: quae quoniam 
 totius operis quasi fundamenta sunt, eas mirificus artifex non 
 rotunda specie, ne homo stare non posset aut aliis ad standum 
 pedibus indigeret sicut quadrupedes, sed porrectiores longioresque 
 formauit. ut stabile corpus efficerent planitie sua: unde 
 illis inditum nomen est.

digiti aeque totidem quot in manibus, 
 speciem magis quam usum maiorem praeferentes ideoque 
 et iuncti et breues et gradatim conpositi: quorum qui est 
 maximus. quoniam illum sicut in manu discerni a ceteris 
 opus non erat. ita in ordinem redactus est. ut tamen ab aliis 
 magnitudine ac modico interuallo distare uideatur.

haec 
 eorum speciosa germanitas non leni adiumento nisum pedum 
 firmat: concitari enim ad cursum non possumus. nisi digitis 
 in humum pressis soloque nitentibus impetum saltumque 
 capiamus. explicasse uideor omnia quorum ratio intellegi 
 potest: nunc ad ea uenio quae uel dubia uel obscura sunt.

Multa esse constat in corpore quorum uim rationemque 
 perspicere nemo nisi qui fecit potest.

an aliquis enarrare 
 se putat posse quid utilitatis, quid effectus habeat tenuis 
 membrana illa perlucens qua circumretitur aluus ac tegitur?

quid rienum gemina similitudo? quos ait Varro ita dictos.

 

 
 
 
 quod riui ab his obsceni umoris oriantur: quod est 
 longe secus, quia spinae altrinsecus supini cohaerent et sunt 
 ab intestinis separati. quid splenis? quid iecur?

quae uiscera 
 quasi ex conturbato sanguine uidentur esse concreta. quid 
 fellis amarissimus liquor? quid globus cordis? nisi forte illis 
 credendum putabimus qui adfectum iracundiae in felle constitutum 
 putant, pauoris in corde, in splene laetitiae.

ipsius 
 autem iecoris officium uolunt esse ut cibos in aluo concoquat 
 amplexu et calefactu suo, quidam libidines rerum ueneriarum 
 in iecore contineri arbitrantur.

primum ista perspicere acumen 
 humani sensus non potest, quia horum officia in operto latent 
 nec usus suos patefacta demonstrant. nam si ita esset, fortasse 
 placidiora quaeque animalia uel nihil fellis omnino uel 
 minus haberent quam ferae, timidiora plus cordis, salaciora. 
 plus iecoris, lasciuiora plus splenis habuissent.

sicut igitur 
 nos sentimus audire auribus, oculis cernere, naribus odorari, 
 ita profecto sentiremus nos felle irasci, iecore cupere, splene 
 gaudere.

cum autem unde adfectus isti ueniant minime 
 sentiamus, fieri potest ut aliunde ueniant et aliud uiscera illa 
 quod nos minime suspicamur efficiant, nec tamen conuincere

 

 

 

 
 
 
 possumus falsa illos qui haec disputant dicere. sed omnia 
 quae ad motus animi animaeque pertineant, tam obscurae 
 altaeque rationis esse arbitror, ut supra hominem sit ea 
 liquido peruidere.

id tamen certum et indubitatum esse 
 debet, tot res, tanta uiscerum genera unum et idem habere 
 officium ut animam contineant in corpore. sed quid proprie 
 singulis muneris sit iniunctum, quis scire nisi artifex potest 
 cui soli opus suum notum est?

De uoce autem quam rationem reddere possumus? 
 grammatici quidem ac philosophi uocem esse definiunt aerem 
 spiritu uerberatum, unde uerba sint nuncupata: quod perspicue 
 falsum est.

- non enim uox extra os gignitur, sed 
 intra et ideo similior ueri est illa sententia, stipatum spiritum 
 cum in obstantia faucium fuerit inlisus, sonum uocis exprimere, 
 ueluti cum in patentem cicutam labroque subiectam 
 demittimus spiritum et is cicutae concauo repercussus ac 
 reuolutus a fundo dum descendentem occursu suo radit, ad

 

 
 
 
 exitum nitens sonum gignit et in uocalem spiritum resiliens 
 per se uentus animatur.

quod quidem an uerum sit deus 
 artifex uiderit. uidetur enim non ab ore, sed ab intimo pectore 
 uox oriri. denique et ore clauso ex naribus emittitur sonus 
 qualis potest.

praeterea et maximo spiritu quo anhelamus 
 uox non efficitur et leui ac non coartato spiritu quotiens 
 uolumus efficitur. non est igitur conprehensum quonam modo 
 fiat aut quid sit omnino.

nec me nunc in Academiae sententiam 
 delabi putes, quia non omnia sunt inconprehensibilia. 
 ut enim fatendum est multa nesciri, quae uoluit deus intellegentiam 
 hominis excedere, sic tamen multa esse quae possint 
 et sensibus percipi et ratione conprehendi.

sed erit nobis 
 contra philosophos integra disputatio. conficiamus igitur 
 spatium quod nunc decurrimus.

Mentis quoque rationem inconprehensibilem esse quis 
 nesciat nisi qui omnino illam non habet, cum ipsa mens quo 
 loco sit aut cuiusmodi nesciatur? uaria ergo a philosophis 
 de natura eius ac loco disputata sunt.

at ego non dissimulabo 
 quid ipse sentiam, non quia sic esse adfirmem, quod 
 est insipientis in re dubia facere, sed ut exposita rei

 

 

 
 
 
 difficultate intellegas quanta sit diuinorum operum magnitudo.

quidam sedem mentis in pectore esse uoluerunt. quod si ita 
 est, quanto tandem miraculo dignum est rem in obscuro ac 
 tenebroso habitaculo sitam in tanta rationis atque intellegentiae 
 luce uersari, tum quod ad eam sensus ex omni corporis 
 parte conueniunt, ut in qualibet regione membrorum 
 praesens esse uideatur!

alii sedem eius in cerebro esse diierunt. 
 et sane argumentis probabilibus usi sunt, oportuisse 
 scilicet quod totius corporis regimen haberet, potius in summo 
 tamquam in arce corporis habitare nec quicquam esse sublimius 
 quam id quod uniuersum ratione moderetur, sicut ipse 
 mundi dominus et rector in summo est;

deinde quod sensus 
 omnis id est audiendi et uidendi et odorandi ministra membra 
 in capite sint locata, quorum omnium uiae non ad pectus, 
 sed ad cerebrum ferant; alioquin necesse nos esset tardius 
 sentire, donec sentiendi facultas longo itinere per collum ad 
 pectus usque descenderet.

hi uero aut non multum aut fortasse 
 non errant. uidetur enim mens, quae dominatum corporis 
 tenet, in summo capite constituta tamquam in caelo deus, 
 sed cum in aliqua sit cogitatione, commeare ad pectus et 
 quasi ad secretum aliquod penetrale secedere, ut consilium 
 tamquam ex thensauro recondito eliciat ac proferat;

ideoque 
 cum intenti ad cogitandum sumus et cum mens occupata in 
 altum se abdiderit, neque audire quae circumsonant neque 
 uidere quae obstant solemus.

id uero siue ita est,

 

 
 
 
 admirandum profecto est quomodo id fiat, cum ad pectus a cerebro 
 nullum iter pateat, sin autem non est ita, tamen nihilo minus 
 admirandum est quod diuina nescio qua ratione fiat ut ita 
 esse uideatur.

an potest aliquis non admirari quod sensus 
 ille uiuus atque caelestis qui mens uel animus nuncupatur, 
 tantae mobilitatis est, ut ne tum quidem, cum sopitus est, 
 conquiescat, tantae celeritatis, ut uno temporis puncto caelum 
 omne conlustret, si uelit, maria peruolet, terras et urbes 
 peragret, omnia denique quae libuerit, quamuis longe lateque 
 submota sint, in conspectu sibi ipse constituat?

et miratur 
 aliquis si diuina mens dei per uniuersas mundi partes intenta 
 discurrit et omnia regit, omnia moderatur, ubique praesens, 
 ubique diffusa, cum tanta sit uis ac potestas mentis humanae 
 intra mortale corpus inclusae, ut ne saeptis quidem grauis 
 huius ac pigri corporis, cum quo inligata est, coerceri ullo 
 modo possit quominus sibi liberam uagandi facultatem quietis 
 inpatiens largiatur?

siue igitur in capite mens habitat siue 
 in pectore, potestne aliquis conprehendere quae uis rationis 
 efficiat ut sensus ille inconprehensibilis aut in medulla cerebri 
 haereat aut in illo sanguine bipertito qui est conclusus in 
 corde, ac non ex eo ipso colligat quanta sit dei potestas, 
 quod animus se ipsum non uidet aut qualis aut ubi sit nec 
 si uideat, tamen perspicere possit quo pacto rei corporali res 
 incorporalis adiuncta sit?

siue etiam mentis locus nullus 
 est, sed per totum corpus sparsa discurrit — quod et fieri

 
 
 
 potest et a Xenocrate Platonis discipulo disputatum est, 
 siquidem sensus in qualibet parte corporis praesto est —, 
 nec quid sit mens ipsa nec qualis intellegi potest, cum sit 
 natura eius tam subtilis ac tenuis, ut solidis uisceribus infusa 
 uiuo et quasi ardente sensu membris omnibus misceatur.

illud autem caue ne umquam simile ueri putaueris quod 
 Aristoxenus dicit, mentem omnino nullam esse, sed quasi 
 harmoniam in fidibus ex constructione corporis et conpagibus 
 uiscerum uim sentiendi existere. musici enim intentionem 
 concentumque neruorum in integros modos sine ulla offensione 
 consonantium harmoniam appellant.

uolunt igitur animum 
 simili ratione constare in homine qua concors modulatio 
 constat in fidibus, scilicet ut singularum corporis partium 
 firma coniunctio membrorumque omnium consentiens in unum 
 uigor motum illum sensibilem faciat animumque concinnet 
 sicut nerui bene intenti conspirantem sonum:

et sicut in 
 fidibus cum aliquid aut interruptum aut relaxatum est, omnis 
 canendi ratio turbatur et soluitur, ita in corpore cum pars 
 aliqua membrorum duxerit uitium, destrui uniuersa corruptisque 
 omnibus atque turbatis occidere sensum eamque mortem 
 uocari.

uerum ille si quicquam mentis habuisset, numquam 
 harmoniam de fidibus ad hominem transtulisset. non enim 
 canere sua sponte fides possunt, ut sit ulla in his conparatio

 

 
 
 
 ac similitudo uiuentis, animus autem sua sponte et cogitat 
 et mouetur.

quod si quid in nobis esset harmoniae simile, 
 ictu moueretur externo sicut nerui manibus, qui sine tractatu 
 artificis pulsuque digitorum muti atque inertes iacent.

sed 
 nimirum pulsandus ille manu fuit, ut aliquando sentiret, 
 quia mens eius ex membris male conpacta torpebat.

\'Superest de anima dicere, quamquam percipi ratio 
 eius et natura non possit. nec ideo tamen inmortalem esse 
 animam non intellegimus, quoniam quidquid uiget moueturque 
 per se semper nec uideri aut tangi potest, aeternum sit 
 necesse est.

quid autem sit anima nondum inter philosophos 
 conuenit nec umquam fortasse conueniet. alii sanguinem esse 
 dixerunt, alii ignem, alii uentum, unde anima uel animus 
 nomen accepit, quod graece uentus #vs[j.o<; dicitur: nec illorum 
 tamen quisquam dixisse aliquid uidetur.

non enim si anima 
 sanguine aut per uulnus effuso aut febrium calore consumpto 
 uidetur extingui, continuo in materia sanguinis animae ratio 
 ponenda est, ueluti si ueniat in quaestionem lumen quo 
 utimur, quid sit, et respondeatur oleum esse, quoniam consumpto 
 illo lumen extinguitur, cum sint utique diuersa, sed 
 alterum sit alterius alimentum. uidetur ergo anima similis 
 esse lumini, quae non ipsa sit sanguis, sed umore sanguinis

 

 
 
 
 alatur ut lumen oleo.

qui autem ignem putauerunt, hoc usi 
 sunt argumento, quod praesente anima corpus caleat, recedente 
 frigescat. sed ignis et sensu indiget et uidetur et tactu 
 conburit, anima uero et sensu aucta est et uideri non 
 potest et non adurit. unde apparet animam nescio quid esse 
 deo simile.

at illi qui uentum putant, hoc falluntur, quod 
 ex aere spiritum ducentes uiuere uidemur. Varro ita definit: 
 anima est aer conceptus ore, deferuefactus in pulmone, 
 temperatus in corde, diffusus in corpus.

haec 
 apertissime falsa sunt. neque enim tam obscuram nobis huiusmodi 
 rerum dico esse rationem, ut ne hoc quidem intellegamus, 
 quid uerum esse non possit. an si mihi quispiam 
 dixerit aeneum esse caelum aut uitreum aut, ut Empedocles 
 ait, aerem glaciatum, statimne adsentiar, quia caelum ex qua 
 materia sit ignorem? sicut enim hoc nescio, ita illud scio.

anima ergo non est aer ore conceptus, quia multo prius 
 gignitur anima quam concipi aer ore possit. non enim post 
 partum insinuatur in corpus, ut quibusdam philosophis uidetur, 
 sed post conceptum protinus; cum fetum in utero necessitas 
 diuina formauit, quia adeo uiuit intra. uiscera genetricis, ut 
 et incremento augeatur et crebris pulsibus gestiat emicare. 
 denique abortum fieri necesse est, si fuerit animal intus extinctum.

ceterae definitionis partes eo spectant, ut illis

 

 
 
 
 nouem mensibus quibus in utero fuimus, -mortui fuisse uideamur. 
 nulla ergo ex his tribus uera sententia est.

nec tamen 
 in tantum falsos esse dicendum est qui haec senserunt, ut 
 omnino nihil dixerint: nam et sanguine simul et calore et 
 spiritu uiuimus. sed cum constet anima in corpore his omnibus 
 adunatis, non expresserunt proprie quid esset, quia tam 
 non potest exprimi quam uideri.

Sequitur alia et ipsa inextricabilis quaestio, idemne 
 sit anima et animus an uero aliud sit illud quo uiuimus. 
 aliud autem quo sentimus et sapimus. non desunt argumenta 
 in utramque partem. qui unum esse dicunt. hanc .

rationem 
 secuntur, quod neque uiui sine sensu possit nec sentiri sine 
 uita, ideoque non posse esse diuersum id quod separari non 
 potest, sed quidquid est illud, et uiuendi officium et sentiendi 
 habere rationem. idcirco animum et animam indifferenter 
 appellant duo Epicurei poetae.

qui autem dicunt esse diuersa, 
 sic argumentantur: ex eo posse intellegi aliud esse 
 mentem, aliud animam, quia incolumi anima mens possit 
 extingui, quod accidere soleat insanis, item quod anima morte

 

 

 
 
 
 sopiatur, animus somno et quidem sic, ut non tantum quid 
 faciat aut ubi sit ignoret, sed etiam rerum falsarum contemplatione 
 fallatur.

quod ipsum quomodo fiat non potest 
 peruideri, cur fiat potest. nam requiescere nullo pacto possumus, 
 nisi mens uisionum imaginibus occupata teneatur. 
 latet autem mens oppressa somno tamquam ignis obducto 
 cinere sopitus: quem si paululum commoueris, rursus ardescit 
 et quasi euigilat.

auocatur ergo simulacris, donec membra 
 sopore inrigata uegetetur: corpus enim uigilante sensu, licet 
 iaceat inmobile, tamen non est quietum, quia flagrat in eo 
 sensus et uibrat ut flamma et artus omnes ad se adstrictos 
 tenet.

sed postquam mens ad contemplandas imagines ab 
 intentione traducta est, tunc demum corpus omne resoluitur 
 in quietem.

traducitur autem mens cogitatione caeca, cum 
 cogentibus tenebris secum tantummodo esse coeperit. dum 
 intenta est in ea de quibus cogitat, repente somnus obrepit 
 et in species proximas sensim cogitatio ipsa declinat: sic ea 
 quae sibi ante oculos posuerat, uidere quoque incipit.

deinde 
 procedit ulterius et sibi auocamenta inuenit, ne saluberrimam 
 quietem corporis interrumpat. nam sicut mens per diem 
 ueris uisionibus auocatur, ne obdormiat, ita <per noctem; falsis, 
 ne excitetur: nam si nullas imagines cernat, aut uigilare illam 
 necesse erit aut perpetua morte sopiri.

dormiendi eigo causa 
 tributa est a deo ratio somniandi et quidem in commune 
 uniuersis animantibus, sed illud homini praecipue, quod cum

 
 
 
 eam rationem deus quietis causa daret, facultatem sibi reliquit 
 docendi hominem futura per somnium.

nam et historiae 
 saepe testantur extitisse somnia quorum praesens et admirabilis 
 fuerit euentus, et responsa uatum nostrorum ex parte 
 somniis constiterunt.

quare neque semper uera sunt neque 
 semper falsa, Vergilio teste, qui duas portas esse uoluit 
 somniorum. sed quae falsa sunt, dormiendi causa uidentur, 
 quae uera, inmittuntur a deo, ut imminens bonum aut malum 
 hac reuelatione discamus.

Illud quoque uenire in quaestionem potest, utrumne 
 anima ex patre an potius ex matre an uero ex utroque generetur. 
 sed ego id meo iure ab ancipiti uindico.

nihil enim 

 

 

 
 
 
 ex his tribus uerum est, quia neque ex utroque neque 
 ex alterutro seruntur animae. corpus enim ex corporibus nasci 
 potest, quoniam confertur aliquid ex utroque. de animis anima 
 non potest, quia ex re tenui et inconprehensibili nihil potest 
 decedere.

itaque serendarum animarum ratio uni ac soli 
 deo subiacet: 
 
 denique caelesti sumus omnes semine oriundi, 
 omnibus ille idem pater est, 
 
 ut ait Lucretius. nam de mortalibus non potest quicquam 
 nisi mortale generari. nec putari pater debet qui transfudisse 
 <se> aut inspirasse animam de sua nullo modo sentit, nec 
 si sentiat, quando tamen aut quomodo id fiat habet animo 
 conprehensum.

ex quo apparet non a parentibus dari animas, 
 sed ab uno eodemque omnium deo patre, qui legem rationemque 
 nascendi tenet solus, siquidem solus efficit. nam terreni 
 parentis nihil est nisi ut umorem corporis in quo est materia 
 nascendi, cum sensu uoluptatis emittat uel recipiat: citra hoc 
 opus homo resistit nec amplius quicquam potest, et ideo 
 nasci sibi filios optant, quia non ipsi faciunt.

cetera iam dei

 

 
 
 
 sunt omnia, scilicet conceptus ipse et corporis informatio et 
 inspiratio animae et partus incolumis et quaecumque deinceps 
 ad hominem conseruandum ualent: illius munus est quod 
 spiramus, quod uiuimus, quod uigemus.

nam praeter quod 
 ipsius beneficio incolumes sumus corpore et quod uictum 
 nobis ei uariis rebus subministrat, sapientiam quoque homini 
 tribuit, quam terrenus pater dare nullo modo potest. ideoque 
 et de sapientibus stulti et de stultis sapientes saepe nascuntur: 
 quod quidam fato ac sideribus adsignant.

sed non 
 est nunc locus de fato disserendi, hoc dicere satis est, [quod 
 etiamsi astra efficientiam rerum continent, nihilo minus a deo 
 fieri omnia, qui astra ipsa et fecit et ordinauit. inepti ergo 
 qui hanc potentiam deo detrahunt et operibus eius attribuunt.

hoc igitur dei munere caelesti atque praeclaro an utamur in 
 nostra esse uoluit potestate: hoc enim concesso ipsum hominem 
 uirtutis sacramento religauit, quo uitam posset adipisci.

magna est enim uis hominis, magna ratio, magnum sacramentum: 
 a quo si quis non defecerit nec fidem suam deuotionemque 
 prodiderit, hic beatus est, hic denique, ut breuiter 
 finiam, similis deo sit necesse est. errat enim quisquis 
 hominem carne metitur: nam hoc corpusculum quo induti

 

 
 
 
 sumus, hominis receptaculum est. nam ipse homo neque 
 tangi neque aspici neque conprehendi potest, quia latet intra 
 hoc quod uidetur.

qui si delicatus ac tener in hac uita 
 fuerit quam ratio eius exposcit, si uirtute contempta desideriis 
 se carnis addixerit. cadet et premetur in terram, si 
 autem ut debet statum suum quem rectum sortitus est, 
 prompte constanterque defenderit, si terrae quam calcare 
 debet ac uincere non seruierit, uitam merebitur sempiternam.

Haec ad te, Demetriane, interim paucis et obscurius 
 fortasse quam decuit pro rerum ac temporis necessitate 
 peroraui, quibus contentus esse debebis plura et meliora 
 lecturus, si nobis indulgentia caelitus uenerit. tunc ego te 
 ad uerae philosophiae doctrinam et planius et uerius cohortabor.

statui enim quam multa potero litteris tradere quae 
 ad beatae uitae statum spectent, et quidem contra philosophos, 
 quoniam sunt ad turbandam ueritatem perniciosi et 
 graues.

incredibilis enim uis eloquentiae et argumentandi 
 disserendique subtilitas quemuis facile deceperit: quos partim 
 nostris armis partim uero ex ipsorum inter se concertatione 
 sumptis reuincemus, ut appareat eos induxisse potius errorem 
 quam sustulisse. fortasse mireris quod tantum facinus audeam.



patiemurne igitur extingui aut opprimi ueritatem? ego uero 
 libentius uel sub hoc onere defecerim. nam si Marcus Tullius, 
 eloquentiae ipsius unicum exemplar, ab indoctis et ineloquentibus, 
 quia tamen pro uero nitebantur, saepe superatus est, 
 cur desperemus ueritatem ipsam contra fallacem captiosamque 
 facundiam sua propria ui et claritate ualituram?

illi quidem 
 sese patronos ueritatis profiteri solent: sed quis potest aut 
 eam rem defendere quam non didic er it, aut inlustrare apud 
 alios quod ipse non nouerit?

magnum uideor polliceri, sed 
 caelesti opus est munere, ut nobis facultas ac tempus ad 
 proposita persequenda tribuatur.

quod si uita est optanda 
 sapienti, profecto nullam aliam ob causam uiuere optauerim 
 quam ut aliquid efficiam quod uita dignum sit et quod utilitatem 
 legentibus etsi non ad eloquentiam, quia tenuis in 
 nobis facundiae riuus est, ad uiuendum tamen adferat: quod 
 est maxime necessarium.

quo perfecto satis me uixisse arbitrabor 
 et officium hominis inplesse, si labor meus aliquos 
 homines ab erroribus liberatos ad iter caeleste direxerit. 
 .