Inter omnes diuinas auctoritates, quae sanctis litteris continentur, 
 euangelium merito excellit. quod enim lex et prophetae 
 futurum praenuntiauerunt, hoc redditum adque conpletum 
 in euangelio demonstratur. cuius primi praedicatores 
 apostoli fuerunt, qui dominum ipsum et saluatorem nostrum

 

 

 




 
 
 legum Christum etiam praesentem in carne uiderunt, cuius 
 non solum ea, quae ex ore eius audita uel ab illo sub oculis 
 suis operata dicta et facta meminerant, uerum etiam quae, 
 priusquam illi per discipulatum adhaeserant, in eius natiuitate 
 uel infantia uel pueritia diuinitus gesta et digna memoria siue 
 ab ipso siue a parentibus eius siue quibuslibet aliis certissimis 
 indiciis et fidelissimis testimoniis requirere et cognoscere 
 potuerunt, inposito sibi euangelizandi munere generi humano 
 adnuntiare curarunt. quorum quidam, hoc est Mattheus et 
 Iohannes, etiam scripta de illo, quae scribenda uisa sunt, 
 libris singulis ediderunt.

Ac ne putaretur, quod adtinet ad percipiendum et praedicandum 
 euangelium, interesse aliquid, utrum illi adnuntient, 
 qui eundem dominum hic in carne apparentem discipulatu 
 famulante secuti sunt, an hi, qui ex illis fideliter conperta 
 crediderunt, diuina prouidentia procuratum est per spiritum 
 sanctum, ut quibusdam etiam ex illis, qui primos apostolos 
 sequebantur, non solum adnuntiandi, uerum etiam scribendi 
 euangelium tribueretur auctoritas. hi sunt Marcus et Lucas. 
 ceteri autem homines, qui de domini uel de apostolorum actibus 
 aliqua scribere conati uel ausi sunt, non tales suis 
 temporibus extiterunt, ut eis fidem haberet ecclesia adque in

 

 
 
 
 auctoritatem canonicam sanctorum librorum eorum scripta 
 reciperet, nec solum quia illi non tales erant, quibus narrantibus 
 credi oporteret, sed etiam quia scriptis suis quaedam 
 fallaciter indiderunt, quae catholica adque apostolica regula 
 fidei et sana doctrina condemnat.

Isti igitur quattuor euangelistae uniuerso terrarum orbe 
 notissimi, et ob hoc fortasse quattuor, quoniam quattuor sunt 
 partes orbis terrae, per cuius uniuersitatem Christi ecclesiam 
 dilatari ipso sui numeri sacramento quodammodo declararunt, 
 hoc ordine scripsisse perhibentur: primus Mattheus, deinde 
 Marcus, tertio Lucas, ultimo Iohannes. unde alius eis fuit 
 ordo cognoscendi adque praedicandi, alius autem scribendi. 
 ad cognoscendum quippe adque praedicandum primi utique 
 fuerunt qui secuti dominum in carne praesentem dicentem 
 audierunt facientemque uiderunt adque ex eius ore ad euangelizandum 
 missi sunt. sed in conscribendo euangelio, quod 
 diuinitus ordinatum esse credendum est, ex numero eorum, 
 quos ante passionem dominus elegit, primum adque ultimum 
 locum duo tenuerunt, primum Mattheus, ultimum Iohannes, 
 ut reliqui duo, qui ex illo numero non erant, sed tamen 
 Christum in illis loquentem secuti erant, tamquam filii 



 

 

 
 
 
 amplectendi ae per hoc in loco medio constituti utroque ab eis 
 latere munirentur.

Horum sane quattuor solus Mattheus Hebraeo scripsisse 
 perhibetur eloquio, ceteri Graeco. et quamuis singuli suum 
 quendam narrandi ordinem tenuisse uideantur, non tamen 
 unusquisque eorum uelut alterius praecedentis ignarus uoluisse 
 scribere repperitur uel ignorata praetermisisse, quae scripsisse 
 alius inuenitur, sed sicut unicuique inspiratum est non superfluam 
 cooperationem sui laboris adiunxit. nam Mattheus suscepisse 
 intellegitur incarnationem domini secundum stirpem 
 regiam et pleraque secundum hominum praesentem uitam 
 facta et dicta eius. Marcus eum subsecutus tamquam pedisequus 
 et breuiator eius uidetur. cum solo quippe Iohanne 
 nihil dixit, solus ipse perpauca, cum solo Luca pauciora, cum 
 Mattheo uero plurima et multa paene totidem adque ipsis 
 uerbis siue cum solo siue cum ceteris consonante. Lucas autem 
 circa sacerdotalem domini stirpem adque personam magis 
 occupatus apparet. nam et ad ipsum Dauid non regium stemma 
 secutus ascendit, sed per eos, qui reges non fuerunt, exit ad 
 Nathan filium Dauid, qui nec ipse rex fuit. non sicut Mattheus, 
 qui per Salomonem regem descendens ceteros etiam reges ex 
 ordine persecutus est seruans in eis, de quo postea loquemur, 
 mysticum numerum.

Dominus enim Iesus Christus, unus uerus rex et unus

 

 
 
 
 ueras sacerdos, illud ad regendos nos, illud ad expiandos, 
 has duas personas aput patres singillatim commendatas suam 
 figuram egisse declarauit siue titulo illo, qui cruci eius superfixus 
 erat, rex Iudaeorum, unde arcano instinctu Pilatus respondit: 
 quod scripsi scripsi, praedictum quippe erat in psalmis: 
 ne corrumpas tituli inscriptionem, siue, quod ad personam 
 sacerdotis adtinet, in eo quod nos offerre adque accipere docuit, 
 unde prophetiam de se praemisit dicentem: tu es sacerdos 
 in aeternum secundum ordinem Melchisedech. multisque 
 aliis documentis diuinarum scripturarum rex et sacerdos 
 Christus apparet. hinc et ipse Dauid, cuius non frustra crebrius 
 filius dictus est quam filius Abrahae et quem communiter 
 tenuerunt Mattheus et Lucas, ille a quo per Salomonem 
 descenderet, iste ad quem per Nathan ascenderet, quamquam 
 aperte rex fuit, figurauit tamen et sacerdotis personam, quando 
 panes propositionis manducauit, quos non licebat manducare 
 nisi solis sacerdotibus. huc accedit, quod solus etiam Lucas 
 Mariam commemorat ab angelo manifestatam cognatam fuisse 
 Elisabeth, quae uxor erat Zachariae sacerdotis. de quo idem 
 scripsit, quod eam de filiabus Aaron, hoc est de tribu sacerdotum, 
 habebat uxorem.

Cum ergo Mattheus circa regis, Lucas circa sacerdotis personam 
 gereret intentionem, utique humanitatem Christi maxime 
 commendarunt. secundum hominem quippe Christus et rex et 
 sacerdos effectus est, cui dedit deus sedem Dauid patris sui, 
 ut regni eius non esset finis et esset ad interpellandum pro 
 nobis mediator dei et hominum homo Christus Iesus. non 
 autem habuit tamquam breuiatorem coniunctum Lucas sicut 
 Marcum Mattheus, et hoc forte non sine aliquo sacramento, 
 quia regum est non esse sine comitum obsequio. unde ille, 
 qui regiam personam Christi narrandam susceperat, habuit sibi 
 tamquam comitem adiunctum, qui sua uestigia quodammodo 
 sequeretur, sacerdos autem quoniam in sancta sanctorum solus 
 intrabat, propterea Lucas, cuius circa sacerdotium Christi erat 
 intentio, non habuit tamquam socium subsequentem, qui suam 
 narrationem quodammodo breuiaret. ia

Tres tamen isti euangelistae in his rebus maxime deuersati 
 sunt, quas Christus per humanam carnem temporaliter gessit; 
 porro autem Iohannes ipsam maxime diuinitatem domini, qua 
 patri est aequalis, intendit eamque praecipue suo euangelio, 
 quantum inter homines sufficere credidit, commendare curauit. 
 itaque longe a tribus istis superius fertur, ita ut hos uideas 
 quodammodo in terra cum Christo homine conuersari, illum 
 autem transcendisse nebulam, qua tegitur omnis terra, et peruenisse 
 ad liquidum caelum, unde acie mentis acutissima

 

 
 
 
 adque firmissima uideret in principio uerbum deum aput deum, 
 per quod facta sunt omnia, et ipsum agnosceret carnem factum, 
 ut habitaret in nobis, quod acceperit carnem, non quod fuerit 
 mutatus in carnem. nisi enim carnis adsumtio seruata incommutabili 
 diuinitate facta esset, non diceretur: ego et pater 
 unum sumus, neque enim pater et caro unum sunt. et hoc 
 de se ipso domini testimonium solus idem Iohannes commemorauit, 
 et: qui me uidit, uidit et patrem, et: ego in 
 patre et pater in me, et: ut sint unum, sicut et nos 
 unum sumus, et: quaecumque pater facit, haec eadem et 
 filius facit similiter, et si qua alia sunt, quae Christi diuinitatem, 
 in qua aequalis est patri, recte intellegentibus intiment,. 
 paene solus Iohannes in euangelio suo posuit, tamquam de 
 pectore ipsius domini, super quod discumbere in eius conuiuio 
 solitus erat, secretum diuinitatis eius uberius et quodammodo 
 familiarius biberit.

Proinde cum duae uirtutes propositae sint animae humanae, 

 

 
 
 
 una actiua, altera contemplatiua, illa qua itur, ista quo peruenitur, 
 illa qua laboratur, ut cor mundetur ad uidendum 
 deum, ista qua uacatur et uidetur deus: illa est in praeceptis 
 exercendae uitae huius temporalis, ista in doctrina uitae illius 
 sempiternae. ac per hoc illa operatur, ista requiescit, quia illa 
 est in purgatione peccatorum; ista in lumine purgatorum. ac 
 per hoc in hac uita mortali illa est in opere bonae conuersationis, 
 ista uero magis in fide et aput perpaucos per speculum 
 in enigmate et ex parte in aliqua uisione incommutabilis 
 ueritatis. hae duae uirtutes in duabus uxoribus Iacob figuratae 
 intelleguntur. de quibus aduersus Faustum Manicheum pro 
 modulo meo, quantum illi operi sufficere uidebatur, disserui. 
 Lia quippe interpretatur laborans\', Rachel autem (uisum principium\'. 
 ex quo intellegi datur, si diligenter aduertas, tres 
 euangelistas temporalia facta domini et dicta, quae ad informandos 
 mores uitae praesentis maxime ualerent, copiosius 
 persecutos circa illam actiuam uirtutem fuisse uersatos, Iohannem 
 uero facta domini multo pauciora narrantem, dicta 
 uero eius, ea praesertim, quae trinitatis unitatem et uitae 
 aeternae felicitatem insinuarent, diligentius et uberius

 

 
 
 
 conscribentem in uirtute contemplatiua commendanda suam intentionem 
 praedicationemque tenuisse.

Vnde mihi uidentur qui ex apocalypsi illa quattuor animalia 
 ad intellegendos quattuor euangelistas interpretati sunt probabilius 
 aliquid adtendisse illi, qui leonem in Mattheo, hominem 
 in Marco, uitulum in Luca, aquilam in Iohanne intellexerunt, 
 quam illi, qui hominem Mattheo, aquilam Marco, leonem 
 Iohanni tribuerunt. de principiis enim librorum quandam coniecturam 
 capere uoluerunt, non de tota intentione euangelistarum, 
 quae magis fuerat perscrutanda. multo enim congruentius 
 ille qui regiam Christi personam maxime commendauit per 
 leonem significatus accipitur. unde et in apocalypsi cum ipsa 
 tribu regia leo commemoratus est, ubi dictum est: uicit 
 leo de tribu Iuda. secundum Mattheum enim et magi narrantur 
 uenisse ab oriente ad regem quaerendum et adorandum, 
 qui eis per stellam natus apparuit, et ipse rex Herodes 
 regem formidat infantem adque, ut eum possit occidere, tot 
 paruulos necat. quod autem per uitulum Lucas significatus 
 sit propter maximam uictimam sacerdotis, neutri dubitauerunt. 
 ibi enim a sacerdote Zacharia incipit sermo narrantis, ibi 
 cognatio Mariae et Elisabeth commemoratur, ibi sacramenta

 

 
 
 
 primi sacerdotii in infante Christo impleta narrantur, et quaecumque 
 alia possunt diligenter aduerti, quibus appareat Lucas 
 intentionem circa personam sacerdotis habuisse. Marcus ergo, 
 qui neque stirpem regiam neque sacerdotalem uel cognationem 
 uel consecrationem narrare uoluit et tamen in eis uersatus & 
 ostenditur, quae homo Christus operatus est, tantum hominis 
 figura in illis quattuor animalibus significatus uidetur. haec 
 autem animalia tria, siue leo siue homo siue uitulus, in terra 
 gradiuntur, unde isti tres euangelistae in his maxime occupati 
 sunt, quae Christus in carne operatus est et quae praecepta 
 mortalis uitae exercendae carnem portantibus tradidit. at uero 
 Iohannes supra nubila infirmitatis humanae uelut aquila uolat 
 et lucem incommutabilis ueritatis acutissimis adque firmissimis 
 oculis cordis intuetur.

Has domini sanctas quadrigas, quibus per orbem uectus 
 subigit populos leni suo iugo et sarcinae leui, quidam uel 
 impia uanitate uel imperita temeritate calumniis appetunt, ut 
 eis ueracis narrationis derogent fidem, per quos christiana 
 religio disseminata per mundum tanta fertilitate prouenit, ut 
 homines infideles iam inter se ipsos calumnias suas mussitare

 

 
 
 
 uix audeant conpressi fide gentium et omnium deuotione populorum. 
 uerum tamen, quia nonnullos adhuc calumniosis disputationibus 
 suis uel retardant a fide, ne credant, uel iam credentes, 
 quantum potuerint, exagitando perturbant, nonnulli autem fratres 
 salua fide nosse desiderant, quid talibus respondeant quaestionibus, 
 uel ad prouectum scientiae suae uel ad illorum 
 uaniloquia refellenda, inspirante adque adiuuante domino deo 
 nostro - quod utinam et ipsorum saluti prosit â€” hoc opere 
 demonstrare suscepimus errorem uel] temeritatem eorum, qui 
 contra euangelii quattuor libros, quos euangelistae quattuor 
 singulos conscripserunt. satis argutas criminationes se proferre 
 arbitrantur. quod ut fiat, quam non sibi aduersentur idem 
 scriptores quattuor, ostendendum est. hoc enim solent quasi 
 palmare suae uanitatis obicere, quod ipsi euangelistae inter se 
 ipsos dissentiant.

Sed illud prius discutiendum est, quod solet nonnullos 
 mouere, cur ipse dominus nihil scripserit, ut aliis de illo 
 scribentibus necesse sit credere. hoc enim dicunt illi uel 
 maxime pagani, qui dominum ipsum Iesum Christum culpare 
 aut blasphemare non audent eique tribuunt excellentissimam 
 sapientiam, sed tamen tamquam homini, discipulos uero eius 
 dicunt magistro suo amplius tribuisse quam erat, ut eum 
 filium dei dicerent et uerbum dei, per quod facta sunt omnia, 
 et ipsum ac deum patrem unum esse, ac si qua similia sunt

 

 
 
 
 in apostolicis litteris, quibus eum cum patre unum deum 
 colendum esse didicimus. honorandum enim tamquam sapientissimum 
 uirum putant, colendum autem tamquam deum 
 negant.

Cum ergo quaerunt, quare ipse non scripserit, uidentur 
 parati fuisse hoc de illo credere, quod de se ipse scripsisset, 
 non quod alii de illo pro suo arbitrio praedicassent. a quibus 
 quaero, cur de quibusdam nobilissimis philosophis suis hoc 
 crediderint, quod de illis eorum discipuli scriptum memoriae 
 reliquerunt, cum de se ipsi nihil scripsissent? nam Pythagoras, 
 quo in illa contemplatiua uirtute nihil tunc habuit Graecia 
 clarius, non tantum de se, sed nec de ulla re aliquid scripsisse 
 perhibetur. Socrates autem, quem rursus in actiua, qua mores 
 informantur, omnibus praetulerunt, ita ut testimonio quoque 
 dei sui Apollinis omnium sapientissimum pronuntiatum esse 
 non taceant, Aesopi fabulas pauculis uersibus persecutus est 
 uerba et numeros suos adhibens rebus alterius, usque adeo 
 nihil scribere uoluit, ut hoc se coactum imperio sui demonis

 

 
 
 
 fecisse dixerit, sicut nobilissimus discipulorum eius Plato 
 commemorat, in quo tamen opere maluit alienas quam suas 
 exornare sententias. quid igitur causae est, cur de istis hoc 
 credant, quod de illis discipuli eorum litteris commendarunt, 
 et de Christo nolint credere, quod eius de illo discipuli conscripserunt, 
 praesertim cum ab eo ceteros homines sapientia 
 superatos esse fateantur, quamuis eum fateri deum nolint? 
 an uero illi, quos isto multo inferiores fuisse non dubitant, 
 ueraces de se discipulos facere potuerunt et iste non potuit? 
 quod si absurdissime dicitur, credant de illo, quem sapientem 
 fatentur, non quod ipsi uolunt, sed quod aput eos legunt, 
 qui ea quae scripserunt ab illo sapiente didicerunt.

Deinde dicant, unde saltem quod sapientissimus fuerit nosse 
 uel audire potuerunt. si fama disseminante, certiorne de illo 
 nuntia fama est quam discipuli eius, quibus eum praedicantibus 
 ipsa per totum mundum fama fraglauit? postremo famam praeferant 
 famae et ei famae de illo credant, quae maior est. ea 
 quippe fama, quae de catholica ecclesia, quam stupent toto 
 orbe diffusam, mirabili claritate dispergitur, tenues istorum

 

 
 
 
 rumores inconparabiliter uincit; ea porro fama tam magna, tam 
 celebris, ut eam timendo isti trepidas et tepidas contradictiunculas 
 in sinu suo rodant iam plus metuentes audiri 
 quam uolentes credi, filium dei unigenitum et deum praedicat 
 Christum, per quem facta sunt omnia. si ergo famam eligunt 
 testem, cur non hanc eligunt, quae tanta claritate praefulget? 
 si scripturam, cur non euangelicam, quae tanta auctoritate 
 praepollet? nos certe haec de dis eorum credimus quae habet 
 et scriptura eorum antiquior et fama celebrior. quae si 
 adoranda sunt, cur ea rident in theatris? si autem ridenda 
 sunt, plus ridendum est, cum adorantur in templis. restat, ut 
 ipsi uelint testes esse de Christo, qui sibi auferunt meritum 
 sciendi quid loquantur loquendo quod nesciunt, aut si aliquos . 
 libros habere se dicunt, quos eum scripsisse adserant, prodant 
 eos nobis. profecto enim utilissimi et saluberrimi sunt, quos, 
 ut ipsi fatentur, uir sapientissimus scripsit. si autem timent 
 eos proferre, utique mali sunt; porro si mali sunt, non eos 
 sapientissimus scripsit; sapientissimum autem Christum fatentur: 
 non ergo Christus tale aliquid scripsit.

Ita uero isti desipiunt, ut illis libris, quos eum scripsisse 
 existimant, dicant contineri eas artes, quibus eum putant illa 
 fecisse miracula, quorum fama ubique percrebruit: quod

 

 
 
 
 existimando se ipsos produnt quid diligant et quid adfectent: 
 quando quidem Christum propterea sapientissimum putant 
 fuisse, quia nescio quae inlicita nouerat, quae non solum 
 disciplina christiana, sed etiam ipsa terrenae rei publicae administratio 
 iure condemnat. et certe qui tales Christi libros 
 legisse se adfirmant, cur ipsi nulla talia faciunt, qualia illum 
 de libris talibus fecisse mirantur?

Quid quod etiam diuino iudicio sic errant quidam eorum, 
 qui talia Christum scripsisse uel credunt uel credi uolunt, ut 
 eosdem libros ad Petrum et Paulum dicant tamquam epistulari 
 titulo praenotatos. et fieri potest, ut sine inimici 
 nominis Christi siue qui eiusmodi execrabilibus artibus de 
 tam glorioso nomine pondus auctoritatis dare se posse putauerunt 
 talia sub Christi et apostolorum nomine scripserint. 
 in qua fallacissima audacia sic excaecati sunt, ut etiam a 
 pueris, qui adhuc pueriliter in gradu lectorum Christianas 
 litteras norunt, merito rideantur.

Cum enim uellent tale aliquid fingere Christum scripsisse 
 ad discipulos suos, cogitauerunt, ad quos potissimum scribere 
 potuisse facile crederetur, tamquam ad illos, qui ei familiarius 
 adhaesissent, quibus illud quasi secretum digne committeretur, 
 et occurrit eis Petrus et Paulus, credo, quod pluribus locis 
 simul eos cum illo pictos uiderent, quia merita Petri et Pauli

 

 
 
 
 etiam propter eundem passionis diem celebrius sollemniter 
 Roma commendat. sic omnino errare meruerunt, qui Christum 
 et apostolos eius non in sanctis codicibus, sed in pictis 
 parietibus quaesierunt, nec mirum, si a pingentibus fingentes 
 decepti sunt. toto enim tempore, quo Christus in carne 
 mortali cum suis discipulis uixit, nondum erat Paulus discipulus 
 eius, quem post passionem suam, post resurrectionem, 
 post ascensionem, post missum de caelis spiritum sanctum, 
 post multorum Iudaeorum conuersionem et mirabilem fidem, 
 post lapidationem Stephani diaconi et martyris, cum adhuc 
 Saulus appellaretur et eos qui in Christum crediderant grauiter 
 persequeretur, de caelo uocauit et suum discipulum 
 adque apostolum fecit. quomodo igitur potuit libros, quos 
 antequam moreretur eum scripsisse putari uolunt, ad discipulos 
 tamquam familiarissimos Petrum et Paulum scribere, 
 cum Paulus nondum fuerit discipulus eius?

Illud quoque adtendant, qui magicis artibus tanta potuisse 
 et nomen suum ad populos in se conuertendos arte ipsa 
 consecrasse delirant, utrum potuerit magicis artibus tantos 
 prophetas diuino spiritu antequam in terra nasceretur implere, 
 qui de illo talia futura praelocuti sunt, qualia iam praeterita 
 in euangelio legimus et qualia in orbe terrarum praesentia 
 nunc uidemus. neque enim, si magicis artibus fecit, ut

 

 
 
 
 coleretur et mortuus, magus erat antequam natus, cui prophetando 
 uenturo gens una deputata est, cuius reipublicae tota 
 administratio prophetia esset illius regis uenturi et ciuitatem 
 caelestem ei omnibus gentibus condituri.

Proinde illius Hebraeae gentis ad prophetandum Christum, 
 sicut am, deputatae nullus alius deus erat nisi deus unus, 
 deus uerus, qui fecit caelum et terram et omnia quae in eis 
 sunt. quo offenso saepe suis hostibus subdebantur, nunc 
 etiam pro grauissimo scelere occisi Christi ex ipsa Hierosolyma, 
 quod erat regni eorum caput, penitus eradicati et Romano 
 imperio subiugati sunt. solebant autem Romani de dis gentium, 
 quas subiugabant, colendos propitiare et eorum sacra suscipere. 
 hoc de deo gentis Hebraeae, cum eam uel obpugnauerunt uel 
 uicerunt, facere noluerunt. credo, quod uidebant, si eius dei 
 sacra reciperent, qui se solum deletis etiam simulacris coli 
 iuberet, dimittenda esse omnia quae prius colenda susceperant, 
 quorum religionibus imperium suum creuisse arbitrabantur. in 
 quo eos plurimum fallacia demonum decipiebat. nam utique 
 intellegere debebant occulta ueri dei uoluntate, penes quem 
 rerum summa potestas est, sibi datum et auctum regnum, 
 non illorum deorum fauore, qui si aliquid in hac re potestatis

 

 

 

 
 
 
 habuissent, suos potius protexissent, ne a Romanis superarentur, 
 aut ipsos eis Romanos edomitos subiugassent.

Neque enim possunt dicere pietatem ac mores suos a dis 
 gentium, quas uicerunt, dilectos et electos. numquam hoc 
 dicent, si primordia sua recolant, facinorosorum asylum et 
 Romuli fratricidium. neque enim, quando asylum constituerunt 
 Remus et Romulus, ut quisquis cuiuslibet sceleris reus eo 
 confugisset multum haberet commissum, praecepta paenitentiae 
 dederunt ad saluandas animas miserorum ac non potius 
 collectam timentium manum contra suas ciuitates, quarum 
 leges timebant, mercede inpunitatis armarunt, aut quando 
 Romulus fratrem, qui nihil in eum mali perpetrarat, occidit, 
 iustitiam uindicandi ac non principatum dominandi cogitauit. 
 itane istos mores dilexerunt di hostes suarum ciuitatum 
 fauendo hostibus earum? quin potius nec illas defendendo 
 presserunt nec ad istos transeundo eos aliquid adiuuerunt, 
 quia non habent in potestate regnum dare et auferre, sed 
 deus unus et uerus hoc agit occulto iudicio, non continuo 
 beatos facturus quibus terrenum regnum dederit, nec continuo 
 miseros quibus ademerit, sed beatos uel miseros propter 
 aliud et aliunde faciens temporalia regna adque terrena

 

 
 
 
 quibus uoluerit et quamdiu uoluerit secundum praedestinatum 
 ordinem saeculorum uel sinendo uel donando distribuit.

Vnde nec illud possunt dicere: cur ergo deus Hebraeorum, 
 quem summum et uerum deum dicitis, non solum Romanos 
 eis non subiugauit, sed nec ipsos Hebraeos, ne a Romanis 
 subiugarentur, adiuuit? praecesserunt enim manifesta peccata 
 eorum, propter quae illis hoc uenturum prophetae tanto ante 
 praedixerant, et maxime, quia impio furore Christum occiderunt, 
 in quo peccato aliorum occultorum peccatorum meritis excaecati 
 sunt quod illius passio esset gentibus profutura, eadem 
 prophetica contestatione praedictum est. nec alia re magis 
 claruit illius gentis regnum et templum et sacerdotium et 
 sacrificium et unctionem illam mysticam, quod chrisma Graece . 
 dicitur, unde Christi nomen elucet et propter quam reges suos 
 christos ipsa gens appellabat, non fuisse nisi praenuntiando 
 Christo deputatam, quam quod occisi Christi resurrectio postea 
 quam coepit credentibus gentibus praedicari illa omnia cessauerunt 
 nescientibus Romanis, per quorum uictoriam, nescientibus 
 Iudaeis, per quorum subiugationem factum est, ut illa 
 cessarent.

Rem sane mirabilem non aduertunt pauci pagani, qui remanserunt, 
 deum Hebraeorum offensum a uictis nec receptum a

 

 

 
 
 
 uictoribus nunc praedicari et coli ab omnibus gentibus. ipse 
 est enim deus Israhel, de quo tanto ante propheta plebem 
 dei sic adlocutus est: et qui eruit te deus Israhel uniuersae 
 terrae uocabitur. hoc factum est per nomen Christi 
 uenientis ad homines ex semine ipsius Israhel, qui nepos 
 fuit Abrahae, a quo gens coepit Hebraeorum; nam et ipsi 
 Israhel dictum est: et in semine tuo benedicentur omnes 
 tribus terrae. hinc ostenditur deus Israhel, deus unus, qui 
 fecit caelum et terram et res humanas iuste ac misericorditer 
 curat, ita ut nec praecludat iustitia misericordiam, 
 nec inpediat misericordia iustitiam, quod non ipse sit uictus 
 in Hebraeo populo suo, quia regnum sacerdotiumque eius 
 Romanis expugnandum delendumque permisit, quando quidem 
 per Christi euangelium, ueri regis et sacerdotis, quod illo 
 regno et sacerdotio futurum praefigurauit, nunc ipse deus 
 Israhel ubique delet idola gentium, quae utique ne delerentur, 
 recipere sacra eius Romani noluerunt, sicut receperunt deorum 
 aliarum gentium, quas uicerunt. ita et regnum sacerdotiumque 
 propheticae gentis abstulit, quia iam qui per ea promittebatur 
 aduenerat, et Romanum imperium, a quo illa gens 
 uicta est, per Christum regem suo nomini subiugauit adque

 

 
 
 
 ad euertenda idola, propter quorum honorem sacra eius recepta 
 non erant, christianae fidei robore ac deuotione conuertit

Puto, quia de se futura ut per tot prophetas et per cuiusdam 
 etiam gentis regnum ac sacerdotium praenuntiarentur, 
 non magicis artibus fecit Christus, antequam esset in hominibus 
 natus. nam et illius iam deleti regni populus ubique dispersus 
 mirabili dei prouidentia, quamuis sine ulla unctione regis 
 sacerdotisque . remanserit, in quo chrismate Christi nomen 
 apparet, tenet tamen reliquias quarundam obseruationum 
 suarum, Romana autem sacra illa de idolorum cultu nec 
 uictus ac subiugatus accepit, ut libros propheticos ad testimonium 
 gerat Christi ac sic de inimicorum codicibus probetur 
 ueritas prophetati Christi. quid ergo adhuc miseri Christum 
 male laudando se ipsos indicant? si aliqua magica sub eius 
 nomine scripta sunt, cum uehementer his artibus Christi 
 doctrina inimica sit, hinc potius intellegant, quantum sit 
 illud nomen, quo addito etiam illi qui contra eius praecepta 
 uiuunt suas nefarias artes honorare conantur. sic enim diuersis 
 hominum erroribus multi etiam uarias hereses aduersus ueritatem 
 sub eius nomine condiderunt, ita sentiunt etiam inimici 
 Christi ad suadendum quod proferunt contra doctrinam Christi 
 nullum sibi esse pondus auctoritatis, si non habeat nomen 
 Christi.

Quid quod isti uani Christi laudatores et christianae religionis 
 obliqui obtrectatores propterea non audent blasphemare 
 Christum, quia quidam philosophi eorum, sicut in libris suis 
 Porphyrius Siculus prodit, consuluerunt deos suos, quid de 
 Christo responderent, illi autem oraculis suis Christum laudare * 
 conpulsi sunt? nec mirum, cum et in euangelio legamus eum 
 demones fuisse confessos; scriptum est autem in prophetis 
 nostris: quoniam di gentium demonia. ac per hoc 
 isti, ne contra deorum suorum responsa conentur, continent 
 blasphemias a Christo et eas in discipulos eius effundunt; 
 mihi autem uidetur, quod illi di gentium, quos philosophi 
 paganorum consulere potuerunt, etiam, si de discipulis Christi 
 interrogarentur, ipsos quoque laudare cogerentur.

Verum tamen isti ita disputant, quod haec euersio templorum 
 et damnatio sacrificiorum et confractio simulacrorum 
 non per doctrinam Christi fiat, sed per discipulorum eius, 
 quos aliud quam ab illo didicerunt docuisse contendunt, ita 
 uolentes christianam fidem Christum honorantes laudantesque 
 conuellere, quia utique per discipulos Christi et facta et dicta 
 Christi adnuntiata sunt, quibus constat religio christiana adhuc 
 istis iam paucissimis, nec iam obpugnantibus, sed tamen 
 adhuc mussitantibus, inimica. sed si nolunt credere Christum 
 talia docuisse, prophetas legant, qui non solum superstitiones 
 idolorum euerti praeceperunt, uerum etiam christians temporibus 
 hanc euersionem futuram praedixerunt. qui si fefellerunt,

 

 
 
 
 cur tanta manifestatione conpletur? si uerum dixerunt, cur 
 tantae diuinitati resistitur?

Verum tamen diligentius ab istis quaerendum est, quemnam 
 putent esse deum Israhel. cur eum colendum non receperunt 
 sicut aliarum gentium deos, quas Romanum subegit imperium, 
 praesertim cum eorum sententia sit omnes deos colendos esse 
 sapienti? cur ergo a numero ceterorum iste reiectus est? si 
 plurimum ualet, cur ab eis solus non colitur? si parum aut 
 nihil ualet, cur contritis eorum simulacris ab omnibus gentibus 
 solus paene iam colitur? numquam huius quaestionis eximi 
 uinculo poterunt, qui cum maiores et minores deos colant, 
 quos deos putant, hunc deum non colunt, qui praeualuit 
 omnibus, quos colunt. si enim magnae uirtutis est, cur 
 existimatus est inprobandus? si paruae nulliusue uirtutis 
 est, cur tantum potuit inprobatus? si bonus est, cur a ceteris 
 bonis solus separatur? si malus est, cur a tot bonis unus non 
 superatur? si uerax est, cur eius praecepta respuuntur? si 
 mendax est, cur eius praedicta conplentur?

Postremo quod nolunt de illo sentiant. numquid Romani 
 etiam malos deos colendos non putant, qui Pallori et Febri

 

 
 
 
 fana fecerunt? qui et agathus demonas inuitandos et cacus 
 demonas placandos monent? quodlibet ergo de illo existiment, 
 cur eum solum sibi nec aduocandum nec propitiandum esse 
 duxerunt? quis est deus iste uel ita ignotus, ut in tam multis 
 dis solus adhuc non inueniatur, uel ita notus, ut a tam multis 
 hominibus iam solus colatur? nihil ergo restat, ut dicant, cur 
 huius dei sacra recipere noluerint, nisi quia solum se coli 
 uoluerit, illos autem deos gentium, quos isti iam colebant, 
 coli prohibuerit. sed hoc ipsum magis ab eis requirendum 
 est, quemnam uel qualem putent. esse istum deum, qui 
 noluerit coli deos alios, quibus isti templa et simulacra fecerunt, 
 tantumque potuerit, ut plus ualeret eius uoluntas ad 
 eorum simulacra euertenda quam illorum ad eius sacra non 
 recipienda. certe sententia illius eorum philosophi proditur, 
 quem sapientissimum omnium hominum etiam oraculo fuisse 
 firmarunt. Socratis enim sententia est unumquemque deum 
 sic coli oportere, quomodo se ipse colendum esse praeceperit. 
 proinde istis summa necessitas facta est non colendi deum 
 Hebraeorum, quia, si alio modo eum colere uellent quam se .

 
 
 
 colendum ipse dixisset, non utique illum colerent, sed quod 
 ipsi finxissent. si autem illo modo uellent quo ipse diceret, 
 alios sibi colendos non esse cernebant quos ipse coli prohibebat. 
 ac per hoc respuerunt unius ueri dei cultum, ne multos falsos 
 offenderent, magis arbitrantes sibi obfuturam fuisse istorum 
 iracundiam quam illius beniuolentiam profuturam.

Sed fuerit ista uana necessitas et ridenda timiditas: nunc 
 quaerimus, quid de isto deo sentiant homines, quibus placet 
 omnes deos colendos esse. si enim iste colendus non est, 
 quomodo coluntur omnes, cum iste non colitur? si autem 
 colendus est, non omnes colendi sunt, quia, nisi solus colatur, 
 iste non colitur. an forte dicturi sunt istum non esse deum, 
 cum illos deos dicant, qui, sicut nos credimus, nihil possunt 
 nisi quod illius iudicio permittuntur, non ut alicui prosint, 
 sed ut nec laedere ualeant nisi eos, quos ita laedendos esse 
 ille iudicat, qui omnia potest? sicut autem ipsi coguntur 
 fateri, minora certe quam ille potuerunt. si enim di sunt, 
 quorum uates consulti ab hominibus ut non dicam fefellerunt, 
 proxima tamen priuatis negotiis responderunt, quomodo non 
 est deus, cuius uates non solum ea, quae ad tempus consulebantur, 
 congrue responderunt, uerum etiam unde non consulebantur 
 de uniuerso genere humano adque omnibus gentibus 
 ea tanto ante. praedixerunt, quae nunc et legimus et uidemus?

 
 
 
 si deum dicunt, quo impleta Sibylla fata cecinit Romanorum, 
 quomodo non est deus, qui et Romanos et omnes nationes in 
 se unum deum per Christi euangelium credituras et omnia 
 patrum suorum simulacra euersuras, sicut praenuntiauit, exhibuit? 
 postremo, si illos deos dicunt, qui numquam ausi 
 sunt per uates suos contra istum deum aliquid dicere, quomodo 
 non est deus, qui per uates suos istorum simulacra 
 non solum euerti iussit, uerum etiam in omnibus gentibus 
 euersuiri praedixit ab eis qui illis desertis se unum deum 
 colere iuberentur et iussi famularentur?

Aut legant, si possunt, uel aliquam Sibyllarum uel quemlibet 
 aliorum uatum suorum praedixisse hoc futurum, ut deus 
 Hebraeorum deus Israhel ab omnibus gentibus coleretur, et 
 quod eum cultores aliorum deorum recte antea respuissent, 
 futuras etiam litteras prophetarum eius in auctoritate ita 
 sublimi, ut his obtemperans etiam imperium Romanorum 
 iuberet deleri simulacra, monuisse etiam, ne talibus praeceptis 
 obtemperaretur: legant ista, si possunt, ex aliquibus 
 libris uatum suorum. omitto enim dicere, quod ea quae in 
 illorum libris leguntur pro nostra, hoc est christiana religione

 

 
 
 
 testimonium dicunt, quod a sanctis angelis et ab ipsis prophetis 
 nostris audire potuerunt, sicut et praesentem in carne 
 Christum etiam demonia coacta sunt confiteri. sed haec 
 omitto, quae cum proferimus a nostris ficta esse contendunt: 
 ipsi omnino, ipsi urgendi sunt, ut proferant a uatibus deorum 
 suorum contra deum Hebraeorum aliquid prophetatum, sicut 
 nos tot et tanta de libris prophetarum nostrorum contra deos 
 eorum et iussa obseruamus et praedicta recitamus et facta 
 monstramus. quae illi iam qui perpauci remanserunt malunt 
 dolere conpleta quam illum deum agnoscere qui potuit praenuntiare 
 conplenda, cum in suis dis falsis, quae sunt uera 
 demonia, nihil aliud pro magno appetant, quam cum aliquid 
 eorum responsis sibi futurum esse didicerint.

Quae cum ita sint, cur non potius miseri intellegunt illum 
 esse deum uerum, quem sic uident a suorum deorum societate 
 seiunctum, ut quem deum fateri coguntur, qui omnes deos 
 colendos esse profitentur, cum ceteris colere non sinantur? 
 cum ergo simul coli non possunt, cur non ille eligitur qui 
 istos coli uetat relictis istis qui illum coli non uetant? aut 
 si uetant, legatur. quid enim magis populis eorum in templis 
 eorum debuit recitari, ubi nihil umquam tale personuit? et 
 utique prohibitio tam multorum contra unum quam unius

 

 
 
 
 contra tam multos. notior et potentior esse deberet. nam si 
 huius dei cultus est impius, inutiles sunt di, qui homines ab 
 impietate non prohibent: si uero pius est huius cultus, quoniam 
 in illo praecipitur ne isti colantur, impius est cultus 
 illorum. si autem tam fidenter istum coli prohibent, ut plus audiri timeant quam prohibere audeant, hoc ipso quis 
 non sapiat, quia non sentiat illum esse potius eligendum, 
 qui istos coli tam publice prohibet, qui eorum simulacra 
 euerti iussit, praedixit, euertit, quam istos, quos, ut ille non 
 colatur, iussisse nescimus, praedixisse non legimus, ualuisse 
 aliquid non uidemus? rogo, respondeant: quia est deus iste, 
 qui omnes deos gentium sic persequitur, qui omnia eorum 
 sacra sic prodit, sic extinguit?

Quid interrogem homines, qui euanuerunt cogitando, quis 
 iste sit? alii dicunt: Saturnus est, credo propter sabbati 
 sanctificationem, quia isti eum diem Saturno tribuerunt. Varro 
 autem ipsorum, quo doctiorem aput se neminem inueniunt, 
 deum Iudaeorum Iouem putauit nihil interesse censens, quo 
 nomine nuncupetur, dum eadem res intellegatur, credo illius 
 summitate deterritus. nam quia nihil superius solent colere 
 Romani quam Iouem, quod Capitolium eorum satis aperteque 
 testatur, eumque regem omnium deorum arbitrantur, cum 
 animaduerteret Iudaeos summum deum colere, nihil aliud

 

 
 
 
 potuit suspicari quam Iouem. sed siue qui Saturnum siue 
 qui Iouem deum Iudaeorum putant, dicant: quando Saturnus 
 prohibere ausus est coli alterum deum, nec ipsum Iouem, 
 qui eum regno expulisse perhibetur, patrem filius? qui si 
 tamquam potentior et uictor placuit cultoribus suis, Saturnum 
 uictum expulsumque non colant. sed neque istum coli Iouis 
 prohibuit, et quem uincere potuit, deum tamen esse permisit.

Istae, inquiunt, fabulae sunt aut interpretandae a sapientibus 
 aut ridendae; nos autem Iouem colimus, de quo ait 
 Maro: Iouis i s omnia plena, id est omnia uiuificantem 
 spiritum. merito ergo et Varro Iouem opinatus est coli a 
 Iudaeis, quia dicit per prophetam: caelum et terram ego 
 impleo. quid illud quod idem poeta dicit aethera? quomodo 
 accipiunt? sic enim ait: 
 tum pater omnipotens fecundis imbribus aether 
 coniugis in gremium laetae descendit. 
 aetherem quippe non spiritum, sed corpus esse dicunt sublime, 
 quo caelum super aerem distenditur. an poetae conceditur 
 nunc secundum Platonicos, ut non corpus, sed spiritus, nunc 
 secundam Stoicos loqui, ut corpus sit deus? quid ergo in 
 Capitolio colunt? si spiritum, si denique ipsum caelum

 

 
 
 
 corporeum, quid illic facit scutum illud Iouis, quod appellant 
 Aegida? nempe origo nominis huius ita redditur, quia Iouem 
 a matre occultatum capra nutriuit. an et hoc poetae mentiuntur? 
 numquid et Capitolia Romanorum opera sunt poetarum? 
 quid sibi autem uult ista non poetica, sed plane mimica uarietas, 
 deos secundum philosophos in libri quaerere, secundum 
 poetas in templis adorare?

Sed numquid etiam ille Euhemerus poeta fuit, qui et ipsum 
 Iouem et Saturnum patrem eius et Plutonem adque Neptunum 
 fratres eius ita planissime homines fuisse prodit, ut eorum 
 cultores gratias magis poetis agere debeant, quia non ad eos 
 dehonestandos, sed potius ad exornandos multa finxerunt? 
 quamuis et ipsum Euhemerum ab Ennio poeta in Latinam 
 linguam esse conuersum Cicero commemoret. numquid et 
 ipse Cicero poeta fuit, qui eum, cum quo in Tusculanis 
 disputat, tamquam secretorum conscium admonet dicens: si 
 uero scrutari uetera et ex eis quae scriptores 
 Graeciae prodiderunt eruere coner, ipsi illi maiorum 
 gentium di hinc a nobis profecti in caelum 
 repperientur. quaere, quorum demonstrentur sepulchra 
 in Graecia, reminiscere, quoniam es

 

 
 
 
 initiatus, quae tradantur mysteriis, tum denique, 
 quam hoc late pateat, intelleges. hic certe istorum 
 deos homines fuisse satis confitetur, in caelum autem peruenisse 
 beniuole suspicatur. quamquam et hunc honorem 
 opinionis ab hominibus eis esse delatum, non dubitauit 
 publice dicere, cum de Romulo loqueretur: qui hanc, 
 inquit, urbem condidit, Romulum ad deos inmortales 
 beniuolentia famaque sustulimus. quid igitur 
 mirum est, si hoc fecerunt antiquiores homines de Ioue et 
 Saturno et ceteris, quod Romani de Romulo, quod denique 
 iam recentioribus temporibus etiam de Caesare facere uoluerunt? 
 quibus et Vergilius adulationem carminis addidit dicens: 
 ecce Dionaei processit Caesaris astrum. 
 uideant ergo, ne forte historica ueritas sepulchra falsorum 
 deorum ostendat in terra, uanitas autem poetica stellas eorum 
 non figat, sed fingat in caelo. neque enim re uera stella illa 
 Iouis est aut illa Saturni; sed post eorum mortem sideribus 
 ab initio mundi conditis haec nomina inposuerunt homines, 
 qui illos mortuos quasi deos haberi uoluerunt. de quibus 
 quid tantum mali castitas aut quid tantum boni uoluptas 
 conmeruit, ut inter astra, quae cum sole et luna circumeunt, 
 Venus habeat stellam et Minerua non habeat?

Sed fuerit et Cicero Academicus incertior quam poetae, 
 qui sepulchra deorum commemorare ausus est litterisque

 

 
 
 
 mandare, quamuis hoc non ei opinione propria praesumserit, 
 sed ex ipsorum sacrorum traditione commemorauerit. numquid 
 et Varro uel tamquam poeta fingit uel tamquam Academicus 
 dubie ponit, quod dicit talium deorum sacra ex cuiusque 
 eorum uita uel morte, qua inter homines uixerunt uel obierunt, esse conposita? numquid et Leon ille sacerdos 
 Aegyptius poeta uel Academicus fuit, qui Macedoni Alexandro 
 diuersam quidem a Graecorum opinione istorum deorum originem 
 uerum tamen ita prodit, ut eos homines fuisse declaret?

Sed quid ad nos? dicant se Iouem non hominem mortuum 
 colere nec homini mortuo Capitolium dedicasse, sed spiritui 
 uiuificanti omnia, quo mundus impletur, et scutum eius in 
 honorem nutricis eius factum de pelle caprina interpretentur 
 ut uolunt. quid dicunt de Saturno? quem Saturnum colunt? 
 nonne ille est, qui primus ab Olympo uenit 
 arma Iouis fugiens et regnis exsul ademptis, 
 qui genus indocile et dispersum montibus altis 
 conposuit legesque dedit Latiumque uocari 
 maluit, his quoniam latuisset tutus in oris? 
 nonne ipsum eius simulacrum, quod cooperto capite fingitur, 
 quasi latentem indicat? nonne ipse Italis ostendit agriculturam,

 

 
 
 
 quod falce demonstrat? non, inquiunt; nam uideris, si fuit ille 
 homo et rex quidam, de quo ista narrantur, nos tamen Saturnum 
 interpretamur \'uniuersum tempus\', quod Graecum etiam uocabulum 
 eius ostendit; uocatur enim Cronos, quod adspiratione 
 addita etiam temporis nomen est, unde et Latine Saturnus 
 appellatur, quasi saturetur annis. quid iam cum istis agendum 
 sit, nescio, qui conantes in melius interpretari nomina et simulacra 
 deorum suorum fatentur maiorem deum suum et patrem ceterorum 
 tempus esse. quid enim aliud indicant quam omnes deos 
 suos temporales esse, quorum patrem ipsum tempus constituunt?

Erubuerunt hinc philosophi eorum recentiores Platonici, qui 
 iam christianis temporibus fuerunt, et Saturnum aliter interpretari 
 conati sunt dicentes appellatum Cronon uelut a satietate 
 intellectus eo, quod Graece satietas coros, intellectus autem 
 sine mens nus dicitur. cui uidetur suffragari et Latinum 
 nomen quasi ex prima Latina parte et Graeca posteriore conpositum, 
 ut diceretur Saturnus tamquam satur nus. uiderunt,

 

 

 

 
 
 
 quam esset absurdum, si filius temporis Iuppiter haberetur, 
 quem deum aeternum uel putabant uel putari uolebant. at 
 uero secundum istam nouellam interpretationem, quam ueteres 
 eorum si habuissent, mirum si Ciceronem Varronemque latuisset, 
 Saturni filium Iouem dicunt tamquam ab illa summa mente 
 profluentem spiritum, quam uolunt esse uelut animam mundi 
 huius omnia caelestia et terrena corpora implentem. unde 
 illud Maronis est, quod paulo ante commemoraui: Iouis is 
 omnia plena. numquid non, si possent, isti sicut ipsam 
 interpretationem ita etiam superstitionem hominum commutarent 
 et aut nulla simulacra aut certe Saturno potius quam 
 Ioui Capitolia constituerent? neque enim ullam animam rationalem 
 sapientem fieri disputant nisi participatione summae 
 illius incommutabilisque sapientiae, non solum cuiusquam hominis 
 animam, sed ipsius etiam mundi, quam dicunt Iouem; 
 nos uero esse quandam summam dei sapientiam, cuius participatione 
 fit sapiens, quaecumque anima fit uere sapiens, non 
 tantum concedimus, uerum etiam maxime praedicamus. utrum 
 autem uniuersa ista corporalis moles, quae mundus appellatur.

 

 
 
 
 habeat quandam animam uel quasi animam suam, id est rationalem 
 uitam, qua ita regatur sicut unumquodque animal, 
 magna adque abdita quaestio est, nec adfirmari debet ista 
 opinio nisi conperta, quod uera sit, nec refelli nisi conperta, 
 quod falsa sit. quid autem hoc ad hominem, etiamsi semper 
 eum lateat, quando quidem nulla anima fit sapiens uel beata 
 ex alia quacumque anima, sed ex illa sola summa adque incommutabili 
 dei sapientia?

Romani tamen, qui non Saturno, sed Ioui Capitolium condiderunt, 
 uel aliae nationes, quae Iouem praecipue supra ceteros 
 deos colendum esse putauerunt, non hoc quod isti senserunt. 
 qui secundum istam suam nouam opinionem et summas arces, 
 si quicquam in his rebus potestatis habuissent, Saturno potius 
 dedicarent et mathematicos uel genethliacos maxime delerent, 
 qui Saturnum, quem sapientum effectorem isti dicerent, maleficum 
 deum inter alia sidera constituerent. quae opinio tantum 
 contra illos in animis humanis praeualuit, ut nec nominare 
 illum uelint, senem potius quam Saturnum appellantes, tam 
 timida superstitione, ut iam Carthaginienses paene uico suo 
 nomen mutauerint \'uicum senis\' crebrius quam \'uicum Saturni* 
 appellantes.

Notum est ergo, quid colere conuincantur et quid colorare 
 conentur adoratores simulacrorum. uerum et ab istis nouiciis 
 Saturni interpretatoribus requirendum est, quid de deo sentiant 
 Hebraeorum. etiam ipsis enim placuit omnes deos cum gentibus 
 colere, cum eos superbos puderet pro peccatorum remissione 
 humilari sub Christo. quid ergo sentiunt de deo Israhel? quem 
 si non colunt, non omnes deos colunt, si autem colunt, non 
 colunt sicut se coli iussit, quia et alios colunt, quos coli ille 
 prohibuit. per eos enim uates ista prohibuit, per quos haec 
 ipsa, quae nunc a Christianis eorum simulacra patiuntur, futura 
 praedixit. siue enim angeli ad illos prophetas missi sint, qui 
 eis deum omnium creatorem unum uerum deum, cui uniuersa 
 subiecta sunt, et per sensibilium rerum congruam speciem 
 figurate ostenderent et quemadmodum se coli praeciperet indicarent, 
 siue aliquorum in eis mentes per spiritum sanctum 
 ita sublimatae sint, ut eo uisu ea uiderent quo et ipsi angeli 
 uident, constat tamen eos illi deo seruisse, qui alios deos 
 coli prohibuit, seruisse autem fide pietatis in regno et sacerdotio 
 reipublicae suae et Christum uenturum regem ac sacerdotem 
 significantibus sacris.

Porro autem in dis gentium, quos isti dum colere nolunt 
 illum qui cum istis coli non potest colere nolunt, dicant, 
 quid causae est, ut nullus eorum inueniatur qui alterum coli

 

 
 
 
 prohibeat, cum eos in diuersis officiis muneribusque constituant 
 et rebus ad quemque proprie pertinentibus praesides uelint. 
 si enim Iuppiter non prohibet Saturnum coli, quia non est 
 ille homo, qui illum hominem patrem de regno expulit, sed 
 aut caeli corpus aut spiritus implens caelum et terram, et 
 ideo non potest prohibere coli mentem supernam, ei qua 
 dicitur emanasse, si ea ratione nec Saturnus Iouem coli prohibet, 
 quia non ab eo rebellante superatus est sicut ille a 
 loue nescio quo, cuius arma fugiens uenit in Italiam, sed 
 fauet prima mens animae a se genitae, saltem Vulcanus prohiberet 
 coli Martem uxoris adulterum, Hercules Iunonem persecutricem 
 suam. quae ista inter eos est tam foeda consensio, 
 ut nec Diana uirgo casta coli prohibeat non dicam Venerem 
 sed Priapum? nam si unus homo et uenator et agricola esseuoluerit, 
 seruus erit amborum, quibus tamen uel uicina templa 
 fabricare erubescit. sed interpretentur Dianam uirtutem quam 
 uolunt, interpretentur et Priapum fecunditatis deum, ita sane 
 ut in fetandis feminis pudeat Iunonem talem habere adiutorem, 
 dicant quod placet, interpretentur quod sapiunt, dum tamen 
 omnia eorum argumenta perturbet deus Israhel. qui cum illos 
 omnes coli prohibuerit et a nullo eorum coli prohibitus sit 
 eorumque simulacris et sacris euersionem praeceperit, praedixerit, 
 fecerit, satis ostendit illos falsos adque fallaces et se 
 esse uerum ac ueracem deum.

. 
 Istos autem iam paucos deorum multorum falsorumque 
 cultores quia non miretur nolle obtemperare illi, de quo cum 
 ab eis quaeritur quisnam deus sit, quodlibet opinando respondeant, 
 deum tamen esse negare non audent, quia si negent, 
 operibus eius et praedictis adque conpletis facillime conuincuntur? 
 neque enim ea dico, quae liberum sibi putant 
 esse non credere, quia ipse in principio fecit caelum et terram 
 et omnia quae in eis sunt, neque illa nimis antiqua, quod 
 Enoch transtulit; quod impios diluuio deleuit, quod Noe 
 iustum domumque eius per lignum inde liberauit ab Abraham 
 in hominibus facta eius exordior. huic enim facta est per 
 angelicum oraculum manifesta promissio, quam nunc uidemus 
 impleri. huic quippe dictum est: in semine tuo benedicentur 
 omnes gentes, ex cuius semine populus Israhel, 
 unde uirgo Maria, quae peperit Christum, in quo benedici 
 omnes gentes audeant iam negare, si possunt. haec promissio 
 facta est etiam ad Isaac filium Abrahae, haec et ad Iacob 
 nepotem Abrahae, qui etiam Israhel appellatus est, ex quo 
 uniuersus populus et propagatus et nominatus est, uthuius 
 populi deus appellaretur deus Israhel, non quod ipse 
 non sit deus omnium gentium siue nescientium siue iam 
 scientium, sed quia in isto populo uoluit manifestius

 

 
 
 
 apparere uirtutem promissorum suorum. ille enim populus 
 primo in Aegypto multiplicatus et de illa seruitute per 
 Moysen in multis signis portentisque liberatus debellatis 
 plurimis gentibus terram etiam promissionis accepit, in qua 
 regnauit per reges suos de tribu Iuda exortos. qui ludas unus 
 fuit ex duodecim filiis Israhel nepotis Abrahae. adque inde 
 Iudaei cognominati multa ipso deo adiuuante fecerunt, multa 
 pro peccatis suis ipso flagellante perpessi sunt, donec ueniret 
 semen, cui promissum est, in quo benedicerentur omnes gentes 
 et patrum suorum simulacra sponte confringerent.

Neque enim temporibus christianis, sed tanto ante praedictum 
 est quod per Christianos impletur. ipsi Iudaei qui remanserunt 
 inimici nominis Christi, de quorum etiam futura perfidia in 
 illis propheticis litteris tacitum non est, ipsi habent et legunt 
 prophetam dicentem: domine deus meus et refugium 
 meum in die malorum, ad te gentes uenient ab extremo 
 terrae et dicent: uere mendacia coluerunt 
 patres nostri simulacra et non est in illis utilitas. 
 ecce nunc fit, ecce nunc gentes ab extremo terrae ueniunt ad 
 Christum ista dicentes et simulacra frangentes. et hoc enim 
 magnum est, quod deus praestitit ecclesiae suae ubique diffusae. 
 ut gens Iudaea merito debellata et dispersa per terras, ne a 
 nobis haec conposita putarentur, codices prophetarum nostrorum 
 ubique portaret et inimica fidei nostrae testis fieret ueritatis

 

 
 
 
 nostrae. quomodo ergo discipuli Christi docuerunt quod a 
 Christo non didicerunt, sicut stulti desipiendo iactitant, ut 
 deorum gentilium et simulacrorum superstitio deleretur? numquid 
 et illas prophetias, quae nunc leguntur in codicibus 
 inimicorum Christi, possunt dici finxisse discipuli Christi?

Quia enim haec euertit nisi deus IsraheL? ipsi enim populo 
 dictum est per diuinas uoces factas ad Moysen: audi Israhel, 
 dominus deus tuus dominus unus est. non facies tibi 
 idolum neque cuius quam similitudinem, neque quae 
 in caelo sursum neque quae in terra deorsum. ut autem 
 etiam euertat ista, ubi potestatem acceperit, sic ei praecipitur: 
 non adorabis deos illorum, sed neque seruies eis: 
 non facies secundum opera ipsorum, sed deponendo 
 depones et confringendo confringes simulacra eorum. 
 quis autem dicat Christum adque Christianos non pertinere 
 ad Israhel, cum Israhel nepos fuerit Ab ahae, cui primo et deinde 
 Isaac filio eius et deinde ipsi Israhel nepoti eius dictum est 
 quod iam commemoraui: in semine tuo benedicentur 
 omnes gentes? quod fieri iam uidemus in Christo, cum 
 inde exorta sit illa uirgo, de qua propheta populi Israhel et 
 dei Israhel cecinit dicens: ecce uirgo concipiet et pariet

 

 
 
 
 filium, et uocabunt nomen eius Emmanuhel. interpretatur 
 autem Emmanuhel \'nobiscum deus). deus ergo Israhel. 
 qui prohibuit alios deos coli, qui prohibuit idola fabricari, qui 
 praecepit euerti, qui per prophetam praedixit gentes ab extremo 
 terrae dicturas: uere mendacia coluerunt patres 
 nostri simulacra, in quibus non est utilitas, ipse 
 per Christi nomen et Christianorum fidem istarum omnium 
 superstitionum euersionem iussit, promisit, exhibuit. frustra 
 ergo miseri, quia blasphemare Christum etiam a dis suis, hoc 
 est demonibus, nomen Christi metuentibus prohibiti sunt, uolunt 
 ab eo doctrinam istam facere alienam, qua Christiani 
 contra idola disputant easque omnes falsas religiones, ubi 
 potuerint, eradicant.

De deo Israhel respondeant, quem docere ista et iubere non 
 tantum Christianorum, sed etiam Iudaeorum libri testantur, 
 de ipso consulant deos suos, qui Christum blasphemari prohibuerunt, 
 de deo Israhel, si audiant aliqua contumeliosa, 
 respondeant. sed quos consulant? aut ubi iam consulant? libros 
 suorum legant. si deum Israhel Iouem putant, sicut Varro 
 scripsit, interim ut secundum eorum opinionem loquar, cur 
 ergo Ioui non credunt idola esse delenda? si Saturnum putant, 
 cur eum non colunt? aut cur non sic colunt, quemadmodum 
 se coli per eos uates praecepit, per quos ea quae praedixit 
 impleuit? cur ei non credunt simulacra euertenda esse et alios

 

 
 
 
 deos colendos non esse? si nec Iouis nec Saturnus est â€” 
 quia, si unus eorum esset, contra sacra Iouis et Saturni 
 eorum tanta non diceret â€”, quis ergo est, qui propter deos 
 alios solus ab istis non colitur et euersis dis aliis tam euidenter 
 efficit, ut solus colatur, humilata omni superba altitudine, 
 quae se aduersus Christum erexerat pro idolis persequens 
 interficiensque Christianos? nunc certe quaerunt, ubi 
 se abscondant, cum sacrificare uolunt, uel ubi deos ipsos suos 
 recludant, ne a Christianis inueniantur adque frangantur. unde 
 hoc nisi a timore legum adque regum, per quos deus Israhel 
 suam exserit potestatem iam subditos Christi nomini, sicut 
 longe ante promisit dicens per prophetam: et adorabunt 
 eum omnes reges terrae, omnes gentes seruient 
 illi?

Nempe iam impletur quod per prophetam identidem canitur, 
 quod remissurus esset impiam plebem suam â€” non quidem 
 totam, quia multi ex Israhelitis crediderunt in Christum; 
 nam inde erant et apostoli eius â€”, et humilaturus omnem 
 superbum adque iniuriosum, ut ipse solus exaltaretur, id est 
 solus altus et potens hominibus manifestaretur, donec proicerentur 
 a credentibus idola et a non credentibus absconderentur, 
 cum eius timore terra confringitur, id est terreni homines 
 timore franguntur, timendo legem uel ipsius uel eorum qui

 

 
 
 
 credentes in eum gentibusque regnantes talia sacrilegia prohiberent.

Haec enim, quae ut facilius intellegerentur breuiter praelocutus 
 sum, propheta sic dicit: 
 *Et nunc tu, -domus Iacob, uenite, ambulemus in 
 lucem domini. \'remi sit enim plebem suam, domum 
 Israhel, quoniam repleta est sicut ab initio regio 
 eorum auguriis sicut alienigenarum, et filii multi 
 alienigenae nati sunt illis. \'repleta est enim regio 
 eorum argento et auro, nec erat numerus thensaurorum 
 illorum. et repleta est terra equis, nec erat 
 numerus currum illorum. et repleta est terra 
 abominationibus operum manuum ipsorum, et 
 adorauerunt ea quae fecerunt digiti eorum. \'et inclinauit 
 se homo et humilauit se uir, et non 
 remittam illis. "et nunc intrate in petras et abscondite 
 uos in terra a facie timoris domini et a 
 maiestate uirtutis eius, cum surrexerit confringere 
 terram. "oculi enim domini excelsi, homo 
 autem humilis. et humilabitur altitudo hominum, 
 et exaltabitur dominus solus in illa die. 
 "Dies enim domini sabaoth in omnem iniuriosum 
 et superbum et supra omnem altum et elatum,

 

 
 
 
 qui humilabuntur, "et super omnem cedrum Libani 
 excelsorum et elatorum et super omnem arborem 
 balani Basan, uet super omnem montem et super 
 omnem collem altum, et super omnem nauem 
 maris et super omne spectaculum nauium decoris. 
 "et humilabitur et cadet contumelia hominum, 
 et exaltabitur dominus solus in illa die. 
 
 "Et manibus fabricata omnia abscondent in speluncis 
 et in scissuris petrarum et in cauernis 
 terrae a facie timoris domini et a maiestate uirtutis 
 eius, cum exsurrexerit confringere terram. 
 illa enim die proiciet homo abominationes aureas 
 et argenteas, quae fecerunt ut adorarent 
 superuacuanea et noxia, ut intrent in foramina 
 solidae petrae et in scissuras petrarum, a facie 
 timoris domini et a maiestate uirtutis eius, cum 
 exsurrexerit comminuere terram.

Quid dicunt de isto deo sabaoth, quod interpretatur \'deus 
 uirtutum) uel \'exercituum\', quia illi seruiunt uirtutes et exercitus 
 angelorum? quid dicunt de isto deo Israhel, quia deus 
 est illius populi, de quo uenit semen, in quo benedicerentur

 
 
 
 omnes gentes? cur solum non colunt, qui omnes deos colendos 
 esse contendunt? cur ei non credunt, qui alios deos falsos et 
 ostendit et euertit? audiui quendam eorum dicere se legisse 
 aput nescio quem philosophum, quod ex his quae Iudaei in 
 suis sacramentis agerent intellexisset, quem deum colerent: 
 praepositum, inquit, istorum elementorum, quibus 
 iste uisibilis et corporeus mundus extructus est, 
 cum scripturis sanctis prophetarum eius aperte ostendatur 
 illum deum colendum praeceptum esse populo Israhel, qui 
 fecit caelum et terram et a quo est omnis uera sapientia. 
 sed quid opus est hinc diutius disputare, cum ad id quod ago 
 sufficiat quod illi qualibet praesumtione opinantur de illo deo, 
 quem deum esse negare non possunt? si enim praepositus 
 est elementorum, quibus mundus iste consistit, cur non potius 
 solus ipse colitur quam Neptunus, qui solius maris praepositus 
 est, quam denique Siluanus, qui solorum agrorum adque siluarum, 
 quam Sol, qui solius diei uel etiam uniuersi caelestis 
 caloris, quam Luna, quae solius noctis uel etiam humoris 
 potestate praefulget, quam Iuno, quae solum aerem tenere 
 perhibetur ? certe enim isti partium praepositi, quicumque 
 sunt, necesse est, ut sub illo sint qui omnium elementorum 
 et uniuersae huius molis praeposituram gerit. at iste illos 
 omnes coli prohibet. cur ergo isti contra praeceptum maioris 
 illorum non solum eos colere uolunt, sed propter istos illum

 

 
 
 
 nolunt? adhuc non inueniunt, quid de isto deo Israhel constanter 
 liquidoque pronuntient, nec umquam inuenient, donec 
 eum inueniant deum solum uerum, a quo creata sunt omnia.

Proinde quidam Lucanus magnus eorum in carmine declamator, 
 credo et ipse diu quaerens siue per suas cogitationes 
 siue per suorum libros, quisnam esset Iudaeorum deus, et, 
 quia non pie quaerebat, non inueniens, maluit tamen incertum 
 deum, quem non inueniebat, quam nullum deum dicere, cuius 
 tam magna documenta sentiebat. ait enim: 
 et dedita sacris 
 incerti Iudaea dei. 
 et nondum deus iste sanctus et uerus deus Israhel, nondum 
 per Christi nomen tanta in omnibus gentibus fecerat, quanta 
 usque in hodiernum diem post Lucani tempora consecuta sunt. 
 nunc uero quis tam durus non flectatur? quis tam torpidus 
 non ignescat, cum impletur quod scriptum est, quia non est 
 qui se abscondat a calore eius? quando iam clarissima 
 luce manifestantur quae in eodem psalmo, unde uersiculum 
 istum commemoraui, tanto ante praedicta sunt? caelorum 
 enim nomine apostoli Christi significati sunt, quod in eis 
 deus praesideret, ut euangelium nuntiarent. iam ergo caeli 
 enarrauerunt gloriam dei, et opera manuum eius adnuntiauit

 

 
 
 
 firmamentum. dies diei eructuauit uerbum, et nox nocti adnuntiauit 
 scientiam. iam non sunt loquellae neque sermones, 
 quorum non audiantur uoces eorum. iam in omnem terram 
 exiit sonus eorum et in fines orbis terrae uerba eorum. iam 
 in sole, hoc est in manifestatione, posuit tabernaculum suum, 
 quod est ecclesia ipsius, quia, ut hoc faceret, ipse, sicut ibi 
 sequitur, tamquam sponsus processit de thalamo suo, id est: 
 coniugatum uerbum carni humanae processit de utero uirginali, 
 iam exultauit ut gigans et cucurrit uiam, iam a summo caeli 
 facta est egressio eius et recursus eius usque ad summum 
 caeli. et ideo rectissime sequitur uersus, quem paulo ante 
 commemoraui: et non est qui se abscondat a calore 
 eius. et adhuc isti fragiles contradictiunculas garrientes 
 eligunt isto igne sicut stipula in cinerem uerti quam sicut 
 aurum a sorde purgari, cum et deorum falsorum iam fallacia 
 monumenta frustrata sint et illius incerti dei ueracia promissa 
 certa iam facta sint!

Desinant ergo dicere mali laudatores Christi, qui nolunt 
 esse Christiani, quod Christus non docuerit deos eorum deseri 
 et simulacra confringi. deus enim Israhel, de quo praedictum

 

 
 
 
 est quod deus uniuersae terrae uocabitur, et deus uniuersae 
 terrae iam uocatur, hoc per prophetas futurum praedixit, hoc 
 per Christum congruo tempore impleuit. certe enim si iam 
 deus Israhel deus uniuersae terrae uocatur, necesse est, ut 
 fiat, quod iussit, quando qui iussit innotuit. quia uero per 
 Christum et iri Christo innotuit, ut ecclesia eius per orbem 
 diffunderetur et per ipsam deus Israhel uniuersae terrae 
 uocaretur, paulo superius aput eundem prophetam legant 
 qui uolunt, immo et a me commemoretur. neque enim ita 
 longum est, ut oporteat praetermitti. dicuntur enim multa de 
 praesentia et humilitate et passione Christi et corpore eius. 
 cui caput est, id est ecclesia eius, cum appellatur tamquam 
 sterilis, quae non pariebat. per multos enim annos ecclesia. 
 quae futura erat in omnibus gentibus in filiis suis, hoc est 
 in sanctis suis, non apparuit nondum Christo adnuntiato per 
 euangelistas eis, quibus non est adnuntiatus per prophetas, et 
 dicitur plures filios desertae futuros quam eius, quae habet 
 uirum, cum uiri nomine significata est lex uel rex, quem. 
 accepit primus populus Israhel, nec acceperant gentes legem 
 eo tempore, quo propheta loquebatur, neque rex Christianorum 
 apparuerat adhuc, ei quibus tamen gentibus longe fertilior et 
 numerosior sanctorum multitudo prouenit. ita ergo dicit Esaias

 

 
 
 
 incipiens ab humilitate Christi et se postea conuertens ad 
 adloquendam ecclesiam usque ad eum uersum, quem commemorauimus, 
 ubi ait: et qui eruit te ipse deus Israhel 
 uniuersae terrae uocabitur:
 
 "Ecce, inquit, in intellectu erit puer meus et exaltabitur 
 et honorificabitur uehementer. "quomodo 
 multi mirabuntur super te, sic tamen et inhonesta 
 uidebitur ab hominibus species tua et honor tuus 
 ab hominibus. "ita enim mirabuntur gentes multae 
 super eum et continebunt reges os suum, quoniam 
 quibus non est nuntiatum de illo uidebunt et qui 
 non audierunt intellegent. 
 
 \'Domine, quis credidit auditui nostro? et bracchium 
 domini cui reuelatum est? \'nuntiauimus 
 coram illo ut puer, ut radix in terra sitienti; non 
 est species illi neque honor. et uidimus illum, et 
 non habuit speciem neque decorem; \'sed uultus 
 eius abiectus et deformis positio eius ab omnibus 
 hominibus. homo in plaga et qui sciat ferre infirmitates, 
 propter quod et auertit se facies eius, 
 iniuriata est nec magni aestimata est. 
 
 *Hic infirmitates nostras portat et pro nobis in 
 doloribus est. et nos existimauimus illum in

 

 

 

 
 
 
 doloribus esse et in plaga et in poena. ipse autem 
 uulneratus est propter peccata nostra et infirmatus 
 est propter iniquitates nostras. eruditio 
 pacis nostrae in eum, liuore eius sanati sumus. 
 "omnes ut oues errauimus et dominus tradidit 
 ilium pro peccatis nostris. et ipse quoniam male 
 tractatus est, non aperuit os; ut ouis ad immolandum 
 ductus est, et ut agnus ante eum qui se 
 tonderet fuit sine uoce, sic non aperuit os suum. 
 
 In humilitate sublatum est iudicium eius. generationem 
 eius quis enarrabit? quoniam tolletur 
 de terra uita eius. ab iniquitatibus populi mei 
 ductus est ad mortem. sepulturam ergo malos propter 
 sepulturam eius et diuites propter mortem eius, 
 ob hoc quod iniquitatem non fecerit nec dolum in 
 ore suo. dominus uult purgare illum de plaga. si 
 dederitis uos ob delicta uestra animam uestram, 
 uidebitis semen longissimae uitae. et uult dominus 
 auferre a doloribus animam eius, "ostendere 
 illi lucem et figurare per sensum, iustificare 
 iustum bene seruientem pluribus, et peccata illorum 
 ipse sustinebit. "propterea ipse hereditabit 
 complures et fortium partietur spolia, propter 
 quod tradita est ad mortem anima eius et inter 
 iniquos aestimata est, et ipse peccata multorum 
 sustineuit et propter iniquitates eorum traditus est.

 
 
 
 
 \'Delectare sterilia, quae non paris, exsulta et 
 clama, quae non parturis, quoniam multi filii 
 desertae magis quam eius quae habet uirum. dixit 
 enim dominus. \'dilata locum tabernaculi tui et 
 aulas tuas confige; non est, quod parcas. porrige 
 longius funiculos et palos ualidos constitue. 
 etiam adque etiam in dextram adque sinistram 
 partem extende. semen enim tuum hereditabit 
 gentes, et ciuitates quae desertae erant inhabitabis. 
 non est, quod metuas, praeualebis enim, nec 
 erubescas, quod detestabilis fueris. confusionem 
 enim in perpetuum obliuisceris. ignominiae uiduitatis 
 tuae non eris memor, \'quoniam ego sum dominus 
 qui facio te, dominus nomen ei, et qui eruit 
 te ipse deus Israhel uniuersae terrae uocabitur.

Quid contra hanc eaidentiam expressionemque rerum et 
 praedictarum et impletarum dici potest? si de Christi diuinitate 
 discipulos eius putant esse mentitos, numquid de Christi 
 passione dubitabunt? resurrexisse non solent credere; at illa 
 omnia ab hominibus humana perpessum etiam libenter credunt, 
 quia hominem tantummodo credi uolunt. ille itaque 
 sicut ouis ad immolandum ductus, ille inter iniquos deputatus,

 

 

 
 
 
 ille uulneratus propter peccata nostra, cuius liuore sanati 
 sumus, cuius facies iniuriata. est nec magni aestimata, palmis 
 caesa et sputis inlita, cuius deformis in cruce positio, ille ab 
 iniquitatibus populi Israhel ductus ad mortem, ille qui non 
 habebat speciem neque decorem, quando colaphis percutiebatur, 
 quando spinis coronabatur, quando pendens inridebatur, ille 
 qui, sicut agnus coram tondente non habet uocem, sic non 
 aperuit os suum, cum ei diceretur ab insultantibus: prophetiza 
 nobis, Christe. nempe iam exaltatus est, iam 
 honorificatus est uehementer. nempe iam mirantur gentes 
 multae super eum. iam continuerunt reges os suum, quo aduersus 
 Christianos leges saeuissimas promulgabant. nempe 
 quibus non est nuntiatum de illo, iam uident, et qui non 
 audierunt, iam intellegunt. quoniam gentes, quibus non nuntiarunt 
 prophetae, magis ipsae uident, quam uera nuntiata 
 sint per prophetas. et qui non audierunt ipsum Esaiam loquentem, 
 iam in litteris eius, de quo ista sit locutus, intellegunt. 
 nam in ipsa gente Iudaeorum quis credidit auditui prophetarum, 
 aut bracchium domini, quod est ipse Christus, qui per 
 eos adnuntiabatur, cui reuelatum est, quando manibus suis ea 
 scelera in Christo admittebant, quae futura praedixerant prophetae 
 quos habebant? nempe iam hereditate possidet multos

 

 
 
 
 et fortium partitur spolia, cum ea quae diabolus et demones 
 possidebant per ecclesiarum suarum fabricas et quoslibet 
 necessarios usus illis expulsis proditisque distribuit.

Quid ergo ad haec dicunt peruersi laudatores Christi et 
 Christianorum obtrectatores? numquid, ut ista per prophetas 
 tanto ante praedicerentur, Christus magicis artibus fecit aut 
 discipuli eius ista finxerunt? numquid, ut delectetur ecclesia 
 diffusa per gentes quondam sterilis, nunc in pluribus filiis 
 quam illa synagoga, quae legem siue regem tamquam uirum 
 acceperat, numquid, ut sic dilatet locum tabernaculi sui omnes 
 nationes et linguas occupans, ut longius, quam Romani imperii 
 iura tenduntur, usque in Persas et Indos aliasque barbaras 
 gentes funiculos porrigat, ut in dextram per ueros Christianos 
 et in sinistram per fictos Christianos in tam multis populis 
 nomen eius extendatur, ut semen eius herodite gentes, ut 
 ciuitates, quae a uero dei cultu et a uera religione desertae 
 fuerant, iam nunc inhabitet, ut non timuerit hominum minas 
 et furias, quando in sanguine martyrum tamquam honore purpureo 
 uestiebatur, ut praeualeret tam multis tamque uehementibus 
 et potentibus persecutoribus suis, ut non erubesceret 
 quod detestabilis fuerit, quando magnum erat crimen fieri uel 
 esse Christianum, ut confusionem in perpetuum obliuiscatur,

 

 
 
 
 quia, ubi abundauerat peccatum, superabundauit gratia, ut 
 ignominiae uiduitatis suae memor non sit, quia paululum 
 derelicta et obprobriis obiecta tam eminenti gloria reflorescit? 
 numquid postremo, ut dominus, qui fecit eam et a dominatu 
 diaboli et demonum eruit eam, ipse deus Israhel uniuersae 
 terrae iam uocetur, discipuli Christi finxerunt, quod prophetae, 
 quorum libri nunc in manibus inimicorum Christi habentur, 
 tam longe ante quam Christus filius hominis fieret praedixerunt?-

Hinc ergo intellegant, quod ne tardissimis quidem adque 
 obtunsissimis obscurum dubiumue relinquitur, hinc, inquam, 
 intellegant Christi peruersi laudatores et christianae religionis 
 exsecratores etiam Christi discipulos contra deos eorum ea 
 didicisse adque docuisse quae doctrina continet Christi, quia 
 deus Israhel, qui haec omnia, quae isti colere uolunt, abominanda 
 adque euertenda in libris prophetarum praecepisse inuenitur, 
 ipse deus uniuersae terrae, sicut tanto ante promisit, 
 per Christum et Christi ecclesiam iam uocatur. si enim 
 Christum mira dementia suspicantur deos eorum coluisse ac 
 per hos eum tanta potuisse, numquid et deus Israhel deos 
 eorum coluit, qui de se per omnes gentes colendo et de illis 
 abominandis adque euertendis per Christum quod promisit

 

 
 
 
 impleuit? ubi sunt di eorum? ubi uaticinia fanaticorum et diuinationes 
 pythonum? ubi auguria uel auspicia uel haruspicia uel 
 oracula demonum? cur non profertur ex huius modi antiquis 
 libris admonitum aliquid et praedictum contra christianam fidem 
 et contra prophetarum nostrorum expressam iam in omnibus 
 gentibus tam perspicuam ueritatem? offendimus, inquiunt. 
 deos nostros et deseruerunt nos, ideo aduersus nos Christiani 
 praeualuerunt et humanarum rerum felicitas defessa ac deminuta 
 dilabitur. hoc sibi certe per Christianos fuisse euenturum 
 legant ex libris uatum suorum, sed ea legant, ubi si non 
 Christus, quia eum deorum suorum uolunt fuisse cultorem, 
 saltem deus Israhel inprobatus et detestatus sit, quem constat 
 istorum euersorem. sed numquam hoc proferent, nisi quod 
 modo forte confiuxerint. quod cum protulerint, apparebit eo 
 ipso certe, quod tanta res tam ignota profertur, quae utique 
 debuit, antequam hoc quod praedictum est accidisset, in 
 deorum templis omnium gentium recitari, ut praestruerentur 
 --et praemonerentur qui nunc nolunt esse Christiani.

Deinde quod de felicitatis rerum humanarum deminutione 

 

 
 
 
 per christiana tempora conqueruntur, si libros philosophorum 
 suorum legant ea reprehendentium quae nunc eis etiam recusantibus 
 et murmurantibus subtrahuntur, tum uero magnam 
 laudem repperient temporum christianorum. quid enim eis 
 minuitur felicitatis, nisi quod pessime luxurioseque abutebantur 
 in magnam creatoris iniuriam? nisi forte hinc sunt tempora 
 mala, quia per omnes paene ciuitates cadunt theatra, caueae 
 turpitudinum et publicae professiones flagitiorum, cadunt et 
 fora uel moenia, in quibus demonia colebantur. unde enim 
 cadunt nisi inopia rerum, quarum lasciuo et sacrilego usu 
 constructa sunt? nonne Cicero eorum cum Roscium quendam 
 laudaret histrionem, ita peritum dixit, ut solus esset dignus 
 qui in scaenam deberet intrare, ita uirum bonum, ut solus 
 esset dignus qui eo non deberet accedere? quid aliud apertissime 
 ostendens nisi illam scaenam esse tam turpem, ut 
 tanto minus ibi homo esse debeat, quanto fuerit magis uir 
 bonus? et tamen di eorum tali dedecore placabantur, quale a 
 uiris bonis remouendum esse censebat. est etiam hinc eiusdem 
 ipsius Ciceronis aperta confessio, ubi ait sibi Floram matrem 
 ludorum celebritate placandam. in quibus ludis tanta exhiberi 
 > turpitudo consueuit, ut in eorum conparatione ceteri honesti 
 sint, a quibus tamen etiam ipsis agendis uiri boni prohibentur. 
 quae ista est Flora mater, qualis dea est, quam celebrior et

 

 
 
 
 habenis effusioribus laxata conciliat et propitiat turpitudo? 
 quanto iam honestius in scaenam Roscius intrabat, quam 
 Cicero deam talem colebat? si deminuta rerum copia, quae in 
 haec celebranda funduntur, di gentium offenduntur, apparet, 
 quales sint qui talibus delectantur. si autem ipsi irati ista 
 minuunt, utilius irascuntur quam placantur. quapropter aut 
 philosophos suos arguant, qui talia in luxuriosis hominibus 
 reprehenderunt, aut deos suos frangant, qui talia de suis cultoribus 
 exegerunt, si tamen iam inueniunt uel quos frangant 
 uel quos abscondant; Christianorum uero temporibus defectum 
 rerum secundarum, quo in turpia et noxia diffluebant, blasphemando 
 inputare desistant, ne magis nos unde amplius 
 Christi potestas laudetur admoneant.

Multa hinc dicerem, nisi me iam librum istum concludere 
 adque ad propositam intentionem redire suscepti operis necessitas 
 cogeret. cum enim euangelicas quaestiones, ubi uidentur 
 quibusdam quattuor euangelistae non inter se constare, soluere 
 adgrederer, ut potui expositis intentionibus singulorum primo 
 mihi discutiendum occurrit, quod nonnulli quaerere solent 
 cur ipsius Christi nulla scripta proferamus. ita enim uolunt 
 et ipsum credi nescio quid aliud scripsisse quod diligunt 
 nihilque sensisse contra deos suos, sed eos potius magico 
 ritu coluisse, et discipulos eius non solum de illo fuisse 
 mentitos dicendo illum deum, per quem facta sunt omnia,

 
 
 
 cum aliud nihil quam homo fuerit quamuis excellentissimae 
 sapientiae, uerum etiam de dis eorum non hoc docuisse quod 
 ab illo didicissent. unde factum est, ut eos de deo Israhel 
 potius urgeremus, qui per ecclesiam Christianorum ab omnibus 
 gentibus colitur et istorum sacrilegas uanitates ubique iam 
 euertit, sicut per prophetas suos tanto ante praedixit et per 
 Christi nomen, in quo benedici omnes gentes promiserat, ea 
 quae praedixit impleuit. ex quo intellegere debent nec Christum 
 aliud de dis eorum uel nosse uel docere potuisse, quam deus 
 Israhel per prophetas iussit adque praedixit, per quos ipsum 
 Christum promisit et misit, in cuius nomine secundum 
 pollicitationem, quam patribus fecit, cum benedicerentur 
 omnes gentes, factum est, ut et ipse deus Israhel uniuersae 
 terrae uocaretur, nec discipulos eius a sui magistri doctrina 
 deuiasse, cum deos gentium coli prohibuerint, ne uel insensatis 
 simulacris supplicaremus uel societatem cum demoniis 
 haberemus uel creaturae potius quam creatori religionis obsequio 
 seruiremus.

Quapropter, cum sit ipse Christus sapientia dei, per quam 
 creata sunt omnia, cumque nullae mentes rationales siue 
 angelorum siue hominum nisi participatione ipsius sapientes 
 fiant, cui per spiritum sanctum, per quem caritas in cordibus

 

 
 
 
 nostris diffunditur, inhaeremus, quae trinitas unus deus est, 
 consultum est diuina prouidentia mortalibus, quorum temporalis 
 uita in rebus orientibus et occidentibus occupata tenebatur, 
 ut eadem ipsa dei sapientia ad unitatem personae suae 
 homine adsumto, in quo temporaliter nasceretur, uiueret, 
 moreretur, resurgeret, congrua saluti nostrae dicendo et 
 faciendo, patiendo et sustinendo fieret et deorsum hominibus 
 exemplum redeundi, qui sursum est angelis exemplum manendi. 
 nisi enim et in animae rationalis natura temporaliter aliquid 
 oreretur, id est inciperet esse quod non erat, numquam ex 
 uita pessima et stulta ad sapientem adque optimam perueniret. 
 ac per hoc, cum rebus aeternis contemplantium ueritas perfruatur, 
 rebus autem ortis fides credentium debeatur, purgatur 
 homo per rerum temporalium fidem, ut aeternarum percipiat 
 ueritatem. nam et quidam eorum nobilissimus philosophus 
 Plato in eo libro, quem Timaeum uocant, sic ait: quantum 
 ad id quod ortum est aeternitas ualet, tantum ad 
 fidem ueritas. duo illa sursum sunt, aeternitas et ueritas, 
 duo ista deorsum, quod ortum est et fides. ut ergo ab imis 
 ad summa reuocemur adque id quod ortum est recipiat 
 aeternitatem, per fidem ueniendum est ad ueritatem. et quia 
 omnia quae in contrarium pergunt per aliquid medium

 

 
 
 
 redducuntur, ab aeterna iustitia temporalis iniquitas nos 
 alienabat, opus ergo erat media iustitia temporali, quae 
 medietas temporalis esset de imis, iusta de summis, adque 
 ita se nec abrumpens a summis et contemperans imis ima 
 redderet summis. ideo Christus mediator dei et hominum 
 dictus est inter deum inmortalem et hominem mortalem deus 
 et homo, reconcilians hominem deo, manens id quod erat, 
 factus quod non erat. ipse est nobis fides in rebus ortis qui 
 est ueritas in aeternis.

Hoc magnum et inenarrabile sacramentum, hoc regnum et 
 sacerdotium antiquis per prophetiam reuelabatur, posteris 
 eorum per euangelium praedicatur. oportebat enim, ut aliquando 
 in omnibus gentibus redderetur, quod diu per unam gentem 
 promittebatur. proinde qui prophetas ante descensionem suam 
 praemisit, ipse et apostolos post ascensionem suam misit. 
 omnibus autem discipulis suis per hominem, quem adsumpsit, 
 tamquam membris sui corporis caput est. itaque cum illi 
 scripserunt quae ille ostendit et dixit, nequaquam dicendum 
 est, quod ipse non scripserit, quandoquidem membra eius id 
 operata sunt, quod dictante capite cognouerunt. quidquid enim

 

 
 
 
 ille de suis factis et dictis nos legere uoluit, hoc scribendum 
 illis tamquam suis manibus imperauit. hoc unitatis consortium 
 et in diuersis officiis concordium membrorum sub uno capite 
 ministerium quisquis intellexerit, non aliter accipiet quod 
 narrantibus discipulis Christi in euangelio legerit, quam si 
 ipsam manum domini, quam in proprio corpore gestabat, 
 scribentem conspexerit. quamobrem illa potius iam uideamus 
 qualia sint quae putant euangelistas sibimet scripsisse contraria 
 â€” quod pirum intellegentibus uideri potest â€”, ut his quaestionibus 
 dissolutis ex hoc quoque appareat illius capitis 
 membra non solum idem sentiendo, uerum etiam conuenientia 
 scribendo in corporis ipsius unitate germanam seruasse concordiam. 
 .
 
 
 LIBER PRIMUS: INCIPIT LIBER SECUNDUS AELS (corr . AU- 
 RELII IPS2, AVGUSTINI JS1), AVRELIIAVGVSTINI EPI DE- 
 CONSENSU EUANGELISTARUM EXPL LIB -I- INCIP. LIBER II- 
 H, quaestiones librorum II., III., IV. omnes praem. ante librum 
 primum fol. 1-4; inscr . INCIPIUNT CAPITULA QVAESTIONUM 
 LIBRI SECUNDI H:

Quoniam sermone non breui et admodum necessario, quem 
 libro uno conplexi sumus, refutauimus eorum uanitatem qui 
 discipulos Christi euangelium conscribentes ideo contemnendos 
 putant, quia ipsius Christi, quem licet non ut deum, tamen 
 ut hominem sapientia longe prae ceteris excellentem honorandum 
 esse non dubitant, nulla scripta proferuntur a nobis, et 
 eum talia scripsisse uideri uolunt, qualia peruersi diligunt, 
 non qualibus lectis et creditis a peruersitate corrigi possunt, 
 nunc iam uideamus ea quae quattuor euangelistae de Christo 
 scripserunt quemadmodum sibi adque inter se congruant, ne 
 quid ei hoc in fide christiana offendiculi patiantur qui curiosiores 
 quam capaciores sunt, quod non utcumque perlectis, sed 
 quasi diligentius perscrutatis euangelicis libris inconuenientia 
 quaedam et repugnantia se deprehendisse existimantes magis 
 ea contentiose obiectanda quam prudenter consideranda esse 
 arbitrantur.

Mattheus euangelista sic orsus est: liber generationis 
 Iesu Christi, fili Dauid, fili Abraham. quo exordio 
 suo satis ostendit generationem Christi secundum carnem se 
 suscepisse narrandam. secundum hanc enim Christus filius 
 hominis est, quod etiam se ipse saepissime appellat commendans 
 nobis, quid misericorditer dignatus sit esse pro nobis. 
 nam illa superna et aeterna generatio, secundum quam filius 
 dei unigenitus est ante omnem creaturam, quia omnia per 
 ipsum facta sunt, ita ineffabilis est, ut de illa dictum a propheta 
 intellegatur: generationem eius quis enarrabit? 
 exsequitur ergo humanam generationem Christi Mattheus ab 
 Abraham generatores commemorans, quos perducit ad Ioseph 
 uirum Mariae, de qua natus est Iesus. neque enim fas erat 
 ut eum ob hoc a coniugio Mariae separandum putaret, quod 
 non ex eius concubitu, sed uirgo peperit Christum. hoc enim 
 exemplo magnifice insinuatur fidelibus coniugatis etiam seruata 
 pari consensu continentia posse permanere uocarique coniugium 
 non permixto corporis sexu, sed custodito mentis affectu, 
 praesertim quia nasci eis etiam filius potuit sine ullo conplexu 
 carnali, qui propter solos gignendos filios adhibendus

 

 
 
 
 est neque enim propterea non erat appellandus Ioseph pater 
 Christi, quia non eum concumbendo genuerat, quando quidem 
 recte pater esset etiam eius quem non ex sua coniuge procreatum 
 alicunde adoptasset.

Pulabatur quidem Christus etiam aliter filius Ioseph, tamquam 
 ex eius omnino carne progenitus, sed ab eis hoc putabatur 
 quos Mariae latebat uirginitas. nam Lucas ait: et ipse 
 Iesus erat incipiens quasi annorum triginta, ut 
 putabatur, filius Ioseph. qui tamen Lucas non eius 
 parentem solam Mariam, sed ambos parentes eius appellare 
 minime dubitauit, ubi ait: puer autem crescebat et 
 confortabatur plenus sapientia, et gratia dei erat 
 in illo. et ibant parentes eius per omnes annos in 
 Hierusalem in die sollemni paschae. sed ne quisquam 
 hic parentes consanguineos potius Mariae cum ipsa 
 matre eius intellegendos putet, quid ad illud respondebit quod 
 ipse item Lucas superius dixit: et erat pater eius et 
 mater mirantes super his quae dicebantur de illo? 
 cum igitur ipse narret non ex concubitu Ioseph, sed ex . 
 Maria uirgine natum Christum, unde eum patrem eius appellat, 
 nisi quia et uirum Mariae recte intellegimus sine commixtione 
 carnis ipsa copulatione coniugii et ob hoc etiam Christi 
 patrem multo coniunctius, qui ex eius coniuge natus sit, quam 
 si ei esset aliunde adoptatus? unde manifestum est illud,

 

 

 
 
 
 quod ait: sicut putabatur, filius Ioseph, propter illos 
 dixisse, qui eum ex Ioseph, sicut alii homines nascuntur, 
 natum arbitrabantur.

II. Ac per hoc, etiamsi demonstrare aliquis posset Mariam ex 
 Dauid nullam consanguinitatis originem ducere, sat erat secundum 
 istam rationem accipere Christum filium Dauid, qua 
 ratione etiam Ioseph pater eius recte appellatus est: quanto 
 magis, quia, cum euidenter dicat apostolus Paulus ex semine 
 Dauid secundum carnem Christum, ipsam quoque Mariam de 
 stirpe Dauid aliquam consanguinitatem duxisse dubitare utique 
 non debemus! cuius feminae quoniam nec sacerdotale genus 
 tacetur insinuante Luca, quod cognata eius esset Elisabeth. 
 quam dicit de filiabus Aaron, firmissime tenendum est carnem 
 Christi ex utroque genere propagatam, et regum scilicet et 
 sacerdotum, in quibus personis aput illum populum Hebraeorum 
 etiam mystica unctio figurabatur, id est chrisma, unde 
 Christi nomen elucet tanto ante etiam ista euidentissima 
 significatione praenuntiatum.

III. Quos autem mouet, quod alios progeneratores Mattheus 
 enumerat descendens a Dauid usque ad Ioseph, alios autem 
 Lucas ascendens a Ioseph usque ad Dauid, facile est, ut 
 aduertant duos patres habere potuisse Ioseph, unum a quo 
 genitus, alterum a quo fuerit adoptatus. antiqua est enim

 
 
 
 consuetudo adoptandi etiam in illo populo dei, ut sibi filios 
 facerent, quos non ipsi genuissent. nam excepto quod filia 
 Pharaonis Moysen adoptauerat â€” illa quippe alienigena fuit â€” 
 ipse Iacob nepotes suos ex Ioseph natos uerbis manifestissimis 
 adoptauit dicens: nunc itaque filii tui duo, 
 qui facti sunt tibi, priusquam ad te uenirem, mei 
 sunt, Efrem et Manasse tamquam Ruben et Symeon 
 erunt mihi. natos autem si genueris postea, tibi 
 erunt. unde etiam factum est, ut d-uodecim tribus essent 
 Israhel excepta tribu Leui, quae templo seruiebat; cum ea 
 quippe tredecim fuerunt, cum duodecim fuissent filii Iacob. 
 unde intellegitur Lucas patrem Ioseph, non a quo genitus, sed 
 a quo fuerat adoptatus, suscepisse in euangelio suo, cuius 
 progenitores sursum uersus commemoraret, donec exiret ad 
 Dauid. cum enim necesse sit utroque euangelista uera narrante, 
 et Mattheo scilicet et Luca, ut unus eorum eius patris 
 originem tenuerit, qui genuerat, alter eius, qui adoptauerat 
 Ioseph, quem probabilius intellegimus adoptantis originem 
 tenuisse quam eum, qui noluit Ioseph genitum dicere ab illo, 
 cuius eum filium esse narrabat? commodius enim filius eius

 

 
 
 
 dictus est, a quo fuerat adoptatus, quam diceretur ab illo 
 genitus, cuius carne non erat natus. Mattheus autem dicens: 
 Abraham genuit Isaac, Isaac genuit Iacob, adque 
 ita in hoc uerbo quod est genuit perseuerans, donec in 
 ultimo diceret: Iacob autem genuit Ioseph, satis expressit 
 ad eum patrem se perduxisse ordinem generantium, a 
 quo Ioseph non adoptatus, sed genitus erat.

Quamquam si etiam Lucas genitum diceret loseph ab Heli, 
 nec sic nos hoc uerbum perturbare deberet, ut aliud crederemus 
 quam ab uno euangelista gignentem, ab altero adoptantem 
 patrem fuisse commemoratum. neque enim absurde dicitur 
 quisque non carne, sed caritate genuisse, quem filium sibi 
 adoptauerit, aut uero etiam nos, quibus dedit deus potestatem 
 filios eius fieri, de natura adque substantia sua nos genuit 
 sicut unicum filium, sed utique dilectione adoptauit. quo uerbo 
 apostolus saepe uti non ob aliud intellegitur, nisi ad discernendum 
 unigenitum ante omnem creaturam, per quem facta 
 sunt omnia, qui solus de substantia patris natus est, secundum 
 aequalitatem diuinitatis hoc omnino quod pater, quem 
 missum dicit ad suscipiendum carnem ex illo genere, quo et 
 nos secundum naturam nostram sumus, ut illo participante 
 mortalitatem nostram per dilectionem nos efficeret participes 
 diuinitatis suae per adoptionem. ita enim dicit: cum autem 
 uenit plenitudo temporis, misit deus filium suum

 

 
 
 
 factum ex muliere, factum sub lege, ut eos qui 
 sub lege erant redimeret, ut adoptionem filiorum 
 recipiamus. et tamen dicimur etiam nati ex deo, id est 
 accepta potestate, ut filii eius efficiamur, qui iam homines 
 eramus, efficiamur autem per gratiam, non per naturam. nam 
 si per naturam filii essemus, numquam aliud fuissemus. cum 
 enim dixisset Iohannes: dedit eis potestatem filios dei 
 fieri, his qui credunt in nomine eius, secutus ait: 
 qui non ex sanguinibus neque ex uoluntate carnis 
 neque ex uoluntate uiri, sed ex deo nati sunt. ita 
 quos dixit accepta potestate factos dei filios?, quod illa adoptio 
 significat, quam Paulus commemorat, eosdem dixit natos ex 
 deo. adque ut apertius ostenderet, qua gratia factum sit, et 
 uerbum, inquit, caro factum est et habitauit in 
 nobis, tamquam diceret: quid mirum, si filii dei facti sunt, 
 cum caro essent, propter quos unicus caro factus est, cum 
 uerbum esset? hac sane magna distantia, quia nos effecti filii 
 dei mutamur in melius, ille autem filius dei, cum filius hominis 
 factus esset, non est mutatus in deterius, sed adsumsit quod 
 erat inferius. dicit et Iacobus: uoluntarie genuit nos 
 uerbo ueritatis, ut simus initium aliquod creaturae 
 eius. ne scilicet in eo quod ait genuit hoc nos 
 fieri putaremus quod ipse est, ideo principatum quendam in 
 creatura nobis hac adoptione concessum satis ostendit.

Non ergo alienum esset a ueritate, etiamsi Lucas ab illo 
 esse Ioseph genitum diceret, a quo fuerat adoptatus. etiam 
 sic quippe genuit eum, non ut homo esset, sed ut filius 
 esset, sicut nos genuit deus, ut filii eius simus, quos fecerat, 
 ut homines essemus. unicum autem genuit, non solum ut 
 filius esset, quod pater non est, sed etiam ut deus esset, quod 
 et pater est. sed plane si hoc uerbo etiam Lucas uteretur, 
 omni modo esset ambiguum, quis eorum adoptantem, quis ex 
 propria carne gignentem patrem commemorasset, quomodo, 
 etsi neuter eorum diceret genuit, sed et iste eum filium 
 illius et ille illius diceret, nihilo minus esset ambiguum, quis 
 eorum illum, de quo natus, quis illum, a quo adoptatus erat. 
 commemorasset. nunc uero cum alter dicit: Iacob genuit 
 Ioseph, alter: Ioseph, qui fuit filius Heli, etiam ipsa 
 uerborum differentia quid singuli suscepissent eleganter intimauerunt. 
 sed hoc facile sane, ut dixi, posset occurrere homini 
 religioso, qui quodlibet aliud quaerendum potius iudicaret, 
 quam euangelistam crederet esse mentitum, facile, inquam, 
 occurreret, ut uideret, quibus causis homo unus duos patres 
 habere potuerit. hoc et illis calumniosis occurreret, nisi litigare 
 quam considerare maluissent.

IIII. Illud autem quod deinceps insinuandum est, re uera ut 
 aduerti et uideri posset, lectorem adtentissimum et diligentissimum 
 requirebat. acute quippe animaduersum est Mattheum,

 

 
 
 
 qui regiam in Christo instituerat insinuare personam, excepto 
 ipso Christo quadraginta homines in generationum serie nominasse. 
 numerus autem iste illud tempus significat, quo in hoc 
 saeculo et in hac terra regi nos oportet a Christo secundum 
 disciplinam laboriosam, qua flagellat deus, ut scriptum 
 est, omnem filium, quem recipit, de qua dicit apostolus 
 per tribulationem nos oportere intrare in regnum dei. quam 
 significat etiam illa uirga ferrea, de qua in psalmo legitur: 
 reges eos in uirga ferrea, cum superius dixisset: ego 
 autem em constitutus sum rex ab eo super Sion montem 
 sanctum eius. reguntur enim etiam boni in uirga ferrea, 
 de quibus dicitur: tempus, ut iudicium incipiat a 
 domo domini, et si initium a nobis, qualis finis 
 erit eis qui non credunt dei euangelio? et si 
 iustus uix saluus erit, peccator et impius ubi 
 parebunt? ad quos pertinet quod sequitur: tamquam uas 
 figuli conteres eos. reguntur enim boni per hanc disciplinam, 
 mali comminuuntur, qui tamquam idem ipsi commemorantur 
 propter una adque eadem sacramenta, quae habent 
 communia mali cum bonis.

Quia ergo numerus iste laboriosi huius temporis sacramentum 
 est, quo sub disciplina regis Christi aduersus diabolum 
 dimicamus, etiam illud declarat, quod quadraginta dierum 
 ieiunium, hoc est humilationem animae, consecrauit et lex et 
 prophetae per Moysen et Helian, qui quadragenis diebus 
 ieiunauerunt, et euangelium per ipsius domini ieiunium, quibus 
 diebus quadraginta etiam temptabatur a diabolo, quid aliud 
 quam per omne huius saeculi tempus temptationem in carne 
 sua, quam de nostra mortalitate adsumere dignatus est, praefigurans? 
 post resurrectionem quoque non amplius quam dies 
 quadraginta cum discipulis in hac terra esse uoluit huic 
 eorum uitae adhuc humana conuersatione commixtus et cum 
 illis alimenta mortalium, quamuis iam non moriturus, accipiens, 
 ut per ipsos quadraginta dies significaret se occulta praesentia, 
 quod promiserat, impleturum, quando ait: ecce ego uobiscum 
 sum usque in consummationem saeculi. cur 
 autem iste numerus hanc temporalem terrenamque significet 
 uitam, illa interim causa de proximo occurrit, quamuis sit 
 alia fortasse secretior, quod et tempora annorum quadripertitis 
 uicibus currunt et mundus ipse quattuor partibus terminatur, 
 quas aliquando uentorum nomine scriptura commemorat, ab 
 oriente et occidente, ab aquilone et meridie. quadraginta autem

 

 
 
 
 quater habent decem. porro ipsa decem ab uno usque ad 
 quattuor progrediente numero consummantur.

Ad hunc igitur mundum et ad istam terrenam mortalemque 
 uitam hominum ad nos regendos in temptatione 
 laborantes uenientem regem Christum Mattheus suscipiens 
 exorsus est ab Abraham et enumerauit quadraginta homines. 
 ipsa enim gente Hebraeorum, quae a ceteris gentibus ut 
 distingueretur, deus de terra sua et de cognatione sua separauit 
 Abraham, Christus uenit in carne, ut et hoc ad eum 
 distinctius prophetandum et praenuntiandum maxime pertineret, 
 quod promittebatur, ex qua esset gente uenturus. cum enim 
 quater denas generationes tribus distinxisset articulis dicens 
 ab Abraham usque ad Dauid generationes esse quattuordecim 
 et a Dauid usque ad transmigrationem Babyloniae alias quattuordecim 
 totidemque alias usque ad natiuitatem Christi, non 
 tamen eas duxit in summam ut diceret: fiunt omnes quadraginta 
 duae. unus quippe in illis progeneratoribus bis numeratur, 
 id est Iechonias, a quo facta est quaedam in extraneas gentes 
 deflexio, quando in Babyloniam transmigratum est. ubi autem 
 ordo a rectitudine flectitur adque, ut eat in diuersum, tamquam 
 angulum facit, illud quod in angulo est bis numeratur, in 
 fine scilicet prioris ordinis et in capite ipsius deflexionis. et 
 hoc ipsum etiam praefigurabat Christum a circumcisione ad

 

 
 
 
 praeputium, tamquam ab Hierusalem ad Babyloniam quodammodo 
 migraturum et hinc adque hinc utrisque in se credentibus 
 tamquam lapidem angularem futurum. haec tunc in figura 
 praeparabat deus rebus in ueritate uenturis. nam et ipse 
 Iechonias, ubi angulus iste praefiguratus est, interpretatur 
 \'praeparatio dei\'. sic ergo iam non quadraginta duae, quod 
 faciunt ter quattuordecim, sed propter unum bis numeratum 
 quadraginta una generationes fiunt, si et ipsum Christum adnumeremus, 
 qui huic regendae uitae nostrae temporali adque 
 terrenae tamquam numero quadragenario regaliter praesidet.

Quem ad istam mortalitatem nobiscum participandam quia 
 descendentem uoluit significare Mattheus, ideo et ipsas generationes 
 ab Abraham usque ad Ioseph et usque ad ipsius 
 Christi natiuitatem descendendo commemorauit ab initio 
 euangelii sui. Lucas autem non ab initio, sed a baptismo 
 Christi generationes enarrat, nec descendendo, sed ascendendo. 
 tamquam sacerdotem in expiandis peccatis magis signans, ubi 
 eum uox de caelo declarauit, ubi testimonium Iohannes ipsi 
 perhibuit dicens: ecce qui tollit peccata mundi. ascendendo 
 autem transit et Abraham et peruenit ad deum, cui

 

 
 
 
 mundati et expiati reconciliamur. merito et adoptionis originem 
 ipse suscepit, quia per adoptionem efficimur filii dei credendo 
 in filium dei. per carnalem uero generationem filius dei potius 
 propter nos filius hominis factus est. satis autem demonstrauit 
 non se ideo dixisse Ioseph filium Heli, quod de illo genitus, 
 sed quod ab illo fuerit adoptatus, cum et ipsum Adam filium 
 dixit dei, cum sit factus a deo, sed per gratiam quam postea 
 peccando amisit tamquam filius in paradiso constitutus sit.

Quapropter in generationibus Matthei significatur nostrorum 
 susceptio peccatorum a domino Christo, in generationibus 
 autem Lucae significatur abolitio nostrorum peccatorum a 
 domino Christo. ideo eas ille descendens enarrat, iste ascendens. 
 quod enim dicit apostolus: misit deus filium suum 
 in similitudinem carnis peccati, haec est susceptio 
 peccatorum; quod autem addit: ut de peccato damnaret 
 peccatum in carne, haec est expiatio peccatorum. proinde 
 Mattheus ab ipso Dauid per Salomonem descendit, in cuius 
 matre ille peccauit; Lucas uero ad ipsum Dauid per Nathan 
 ascendit, per quem prophetam deus peccatum illius expiauit. 
 ipse quoque numerus, quem Lucas exsequitur, certissime 
 prorsus abolitionem indicat peccatorum. quia enim Christi 
 aliqua iniquitas, qui nullam habuit, non est utique coniuncta 
 iniquitatibus hominum, quas in sua carne suscepit, ideo 
 numerus penes Mattheum excepto Christo est quadragenarius.

 
 
 
 quia uero iustitiae suae patrisque nos expiatos ab omni peccato 
 purgatosque coniungit, ut fiat quod ait apostolus: qui 
 autem adhaeret domino unus spiritus est, ideo in 
 eo numero, qui est penes Lucam, et ipse Christus, a quo 
 incipit enumeratio, et deus, ad quem peruenit, connumerantur 
 et fit numerus septuaginta septem, quo significatur omnium 
 prorsus remissio et abolitio peccatorum. quam etiam ipse 
 dominus per huius numeri mysterium euidenter expressit dicens 
 remittendum esse peccanti non solum septiens, sed etiam 
 septuagiens septiens.

Nec frustra iste numerus ad peccatorum omnium pertinet 
 mundationem, si diligentius inquiratur. denarius quippe tamquam 
 iustitiae numerus in decem praeceptis legis ostenditur. 
 porro peccatum est legis transgressio et utique transgressio 
 denarii numeri congruenter undenario figuratur, unde et uela 
 cilicina iubentur in tabernaculo undecim fieri. quis autem 
 dubitet ad peccati significationem cilicium pertinere? ac per 
 hoc quia uniuersum tempus septenario dierum numero uoluitur, 
 conuenienter undenario septiens multiplicato ad numerum 
 septuagensimum et septimum cuncta peccata perueniunt. in 
 quo numero etiam fit plenaria remissio peccatorum expiante 
 nos carne sacerdotis nostri, a quo nunc iste numerus incipit, 
 et reconciliante nos deo, ad quem nunc iste numerus peruenit 
 per spiritum sanctum, qui columbae specie in hoc baptismo, 
 ubi numerus iste commemoratur, apparuit.

Post enumeratas generationes Mattheus ita sequitur: 
 Christi autem generatio sicerat. cum esset desponsata 
 mater eius Maria Ioseph, antequam conuenirent, 
 inuenta est in utero habens de spiritu sancto. 
 hoc quemadmodum factum sit, quod hic praetermisit, Lucas 
 exposuit post commemoratum conceptum Iohannis ita narrans: 
 in mense autem sexto missus est angelus Gabrihel 
 a domino in ciuitatem Galilaeae, cui nomen 
 Nazareth, ad uirginem desponsatam uiro, cui 
 nomen erat Ioseph, de domo Dauid, et nomen 
 uirginis Maria. et ingressus angelus ad eam dixit: 
 haue, gratia plena, dominus tecum, benedicta tu 
 in mulieribus. quae cum uidisset, turbata est in 
 sermone eius et cogitabat qualis esset ista salutatio. 
 et ait angelus ei: ne timeas, Maria, inuenisti 
 enim gratiam aput deum. ecce concipies in 
 utero et paries filium et uocabis nomen eius 
 Iesum: hic erit magnus et filius altissimi uocabitur, 
 et dabit illi dominus deus sedem Dauid 
 patris eius, et regnabit in domo Iacob in aeternum 
 et regni eius non erit finis. dixit autem 
 Maria ad angelum: quomodo fiet istud, quoniam 
 uirum non cognosco? et respondens angelus dixit 
 ei: spiritus sanctus superueniet in te et uirtus

 

 
 
 
 altissimi obumbrabit tibi, ideoque et quod nascetur 
 sanctum uocabitur filius dei, et cetera quae ad 
 id quod nunc agitur non pertinent. hoc ergo Mattheus commemorauit 
 de Maria: inuenta est in utero habens 
 de spiritu sancto, nec contrarium est quia Lucas exposuit 
 id quod Mattheus praetermisit, cum de spiritu sancto Mariam 
 concepisse uterque testetur, sicut non est contrarium quia 
 Mattheus deinceps conectit quod Lucas praetermittit. sequitur 
 enim et dicit Mattheus: Ioseph autem uir eius cum 
 esset iustus et nollet eam traducere, uoluit occulte 
 dimittere eam. haec autem eo cogitante 
 ecce angelus domini in somnis apparuit ei dicens: 
 Ioseph, fili Dauid, noli timere accipere Mariam 
 coniugem tuam; quod enim in ea natum est, de 
 spiritu sancto est. pariet autem filium et uocabis 
 nomen eius Iesum; ipse enim. saluum faciet 
 populum suum a peccatis eorum. hoc autem 
 totum factum est, ut adimpleretur quod dictum 
 est a domino per prophetam dicentem: ecce uirgo 
 in utero habebit et pariet filium, et uocabunt 
 nomen eius Emmanuhel, quod est interpretatum 
 \'nobiscum deus.\' exsurgens autem Ioseph a somno 
 fecit sicut praecepit ei angelus domini et accepit 
 coniugem suam: et non cognoscebat eam, 
 donec peperit filium suum primogenitum, et uocauit 
 nomen eius Iesum. cum ergo natus esset Iesus

 

 
 
 
 in Bethleem Iudaeae in diebus Herodis regis, 
 et cetera.

De ciuitate Bethleem Mattheus Lucasque consentiunt; sed 
 quomodo et qua causa ad eam uenerint Ioseph et Maria, 
 Lucas exponit, Mattheus praetermittit. contra de magis ab 
 oriente uenientibus Lucas tacet, Mattheus dicit ita contexens: 
 ecce magi ab oriente uenerunt Hierosolymam dicentes: 
 ubi est qui natus est rex Iudaeorum? uidimus 
 enim stellam eius in oriente et uenimus 
 adorare eum. audiens autem Herodes rex turbatus 
 est, et cetera usque ad eum locum, ubi scriptum est de ipsis 
 magis quod responso accepto in somnis, ne redirent per 
 Herodem, per aliam uiam regressi sunt in regionem suam. 
 hoc totum Lucas praetermisit, sicut Mattheus non narrauit, 
 quod Lucas narrat, in praesepi positum dominum et quod 
 pastoribus eum natum angelus nuntiauerit et quod multitudo 
 militiae caeli facta est cum angelo laudantium deum et quod 
 uenerunt pastores et uiderunt uerum esse quod eis angelus 
 nuntiauerit et quod die circumcisionis suae nomen acceperit, 
 et quae post impletos dies purgationis Mariae idem Lucas

 

 

 

 
 
 
 narrat, quod attulerit eum ad Hierusalem, et de Symeone uel 
 Anna, quae dixerint de illo in templo, posteaquam cognouerunt 
 eum impleti spiritu sancto. omnia haec tacet Mattheus.

Unde merito quaeritur, quando facta sint siue quae Mattheus 
 praetermittit et Lucas dicit siue quae Lucas praetermittit et 
 Mattheus dicit. quando quidem Mattheus regressis in regionem 
 suam magis, qui uenerant ab oriente, sequitur et narrat Ioseph 
 ab angelo admonitum, ut cum infante in Aegyptum fugeret, 
 ne ab Herode necaretur, deinde Herodem illo non inuento a 
 bimatu et infra pueros occidisse, defuncto autem Herode 
 redisse ab Aegypto et audito quod Archelaus in Iudaea regnaret 
 pro Herode patre suo habitasse cum puero in regione Galilaeae 
 ciuitate Nazareth, quae omnia Lucas tacet. nec ideo contrarium 
 uideri potest, quod uel hic dicit, quae ille praetermittit uel 
 ille commemorat quae iste non dicit. sed quaeritur: quando 
 potuerunt fieri quae contexit Mattheus de profectione in 
 Aegyptum adque inde regressione post Herodis mortem, ut 
 iam in ciuitate Nazareth habitarent, quo eos Lucas, posteaquam 
 perfecerunt in templo circa puerum omnia secundum legem 
 domini, reuersos esse commemorat? hic proinde cognoscendum 
 est quod deinceps ad cetera talia ualeat, ne similiter moueant 
 animumque conturbent, sic unumquemque euangelistam

 

 
 
 
 contexere narrationem suam, ut tamquam nihil praetermittentis 
 series digesta uideatur; tacitis enim quae non uult dicere sic 
 ea quae uult dicere illis quae dicebat adiungit, ut ipsa continuo 
 sequi uideantur. sed cum alter dicit quae alter tacuit, 
 diligenter ordo consideratus indicat locum, ubi ea potuerit, a 
 quo praetermissa sunt, transilire, ut ea quae dicere intenderat 
 ita superioribus copularet, tamquam ipsa nullis interpositis 
 sequerentur. ac per hoc intellegitur Mattheus, ubi ait somnio 
 admonitos magos, ne redirent per Herodem, et per aliam uiam 
 regressos in regionem suam, illic praetermisisse quae Lucas 
 narrauit gesta circa dominum in templo et dicta a Symeone 
 et Anna, ubi rursus Lucas praetermittens profectionem in 
 Aegyptum, quam narrat Mattheus, tamquam continuam contexuit 
 regressionem ad ciuitatem Nazareth.

Si quis autem nelit unam narrationem ex omnibus quae de 
 Christi natiuitate et infantia uel pueritia in utriusque narratione 
 ab alterutro seu dicuntur seu praetermittuntur, ordinare 
 sic potest: Christi autem generatio sic erat. fuit 
 in diebus Herodis regis Iuda sacerdos quidam 
 nomine Zacharias de uice Abia et uxor illi de 
 filiabus Aaron et nomen eius Elisabeth. erant 
 autem iusti ambo ante deum, incedentes in

 

 

 
 
 
 omnibus mandatis et iustificationibus domini sine 
 querella. et non erat illis filius eo quod esset 
 Elisabeth sterilis et ambo processissent in diebus 
 suis. factum est autem, cum sacerdotio fungeretur in ordinem uicis suae ante deum 
 ante deum, secundum 
 consuetudinem sacerdotii sorte exiit, ut incensum 
 poneret ingressus in templum domini, et omnis 
 multitudo erat populi orans foris hora incensi. 
 apparuit autem illi angelus domini stans a dextris 
 altaris incensi et Zacharias turbatus est uidens 
 et timor inruit super eum. ait autem ad 
 illum angelus: ne timeas, Zacharia, quoniam exaudita 
 est deprecatio tua et uxor tua Elisabeth 
 pariet tibi filium et uocabis nomen eiuslohannem: 
 et erit. gaudium tibi et exultatio et multi in 
 natiuitate eius gaudebunt; erit enim magnus coram 
 domino et uinum et siceram non bibet et 
 spiritu sancto replebitur adhuc ex utero matris 
 suae et multos filiorum Israhel conuertet ad dominum 
 deum ipsorum et ipse praecedet ante 
 illum in spiritu et uirtute Heliae, ut conuertat 
 corda patrum in filios et incredulos ad prudentiam 
 iustorum parare domino plebem perfectam. et 
 dixit Zacharias ad angelum: unde hoc sciam? ego

 

 
 
 
 enim sum senex et uxor mea processit in diebus 
 suis. et respondens angelus dixit ei: ego sum 
 Gabrihel qui adsisto ante deum et missus sum 
 loqui ad te et haec tibi euangelizare: et ecce 
 eris tacens et non poteris loqui usque in diem, 
 quo haec fiant, pro eo quod non credidisti uerbis 
 meis, quae implebuntur in tempore suo. et erat 
 plebs expectans Zachariam et mirabantur quod 
 tardaret ipse in templo. egressus autem non poterat 
 loqui ad illos et cognouerunt quod uisionem 
 uidisset in templo. et ipse erat innuens illis et 
 permansit mutus. et factum est, ut impleti sunt 
 dies officii eius, abiit in domum suam. post hos 
 autem dies concepit Elisabeth uxor eius et occultabat 
 se mensibus quinque dicens: quia sic mihi 
 fecit dominus in diebus, quibus respexit auferre 
 obprobrium meum inter homines. in mense autem 
 sexto missus est angelus Gabrihel a domino in 
 ciuitatem Galilaeae, cui nomen Nazareth, ad uirginem 
 desponsatam uiro, cui nomen erat Ioseph, 
 de domo Dauid. et nomen uirginis Maria. et ingressus 
 angelus ad eam dixit: haue, gratia plena dominus 
 tecum, benedicta tu inter mulieribus. quae

 

 
 
 
 cum uidisset, turbata est in sermone eius et cogitabat, 
 qualis esset ista salutatio. et ait angelus 
 ei: ne timeas, Maria, inuenisti enim gratiam aput 
 deum; ecce concipies in utero et paries filium et 
 uocabis nomen eius Iesum; hic erit magnus et 
 filius altissimi uocabitur et dabit illi dominus 
 deus sedem Dauid patris eius, et regnabit in 
 domo Iacob in aeternum et regni eius non erit 
 finis. dixit autem Maria ad angelum: quomodo 
 fiet istud, quoniam uirum non cognosco? et respondens 
 angelus dixit ei: spiritus sanctus superueniet 
 in te et uirtus altissimi obumbrabit tibi, 
 ideoque et quod nascetur sanctum uocabitur filius 
 dei, et ecce Elisabeth cognata tua et ipsa concepit 
 filium in senectute, sua, et hic mensis est 
 sextus illi quae uocabatur sterilis, quia non erit 
 inpossibile aput deum omne uerbum. dixit autem 
 Maria: ecce ancilla domini, fiat mihi secundum 
 uerbum tuum. et discessit ab illa angelus. exsurgens 
 autem Maria in diebus illis abiit in montana 
 cum festinatione in ciuitatem Iuda et intrauit in 
 domum Zachariae et salutauit Elisabeth. et factum 
 est, ut audiuit salutationem Mariae Elisabeth,

 

 
 
 
 exultauit infans in utero eius. et repleta est 
 spiritu sancto Elisabeth et exclamauit uoce 
 magna et dixit: benedicta tu inter muli-eres et 
 benedictus fructus uentris tui. et unde hoc mihi, 
 ut ueniat mater domini mei ad me? ecce enim ut 
 facta est uox salutationis tuae in auribus meis, 
 exultauit in gaudio infans in utero meo. et beata 
 quae credidit, quoniam perficientur ea quae dicta 
 sunt ei a domino. et ait Maria: magnificat anima 
 mea dominum, et exultauit spiritus meus in deo 
 salutari meo, quia respexit humilitatem ancillae 
 suae; ecce enim ex hoc beatam me dicunt omnes 
 generationes, quia fecit mihi magna qui potens 
 est. et sanctum nomen eius, et misericordia eius 
 a progenie in progenies timentibus eum. fecit 
 potentiam in brachio suo, dispersit superbos 
 mente cordis sui, deposuit potentes de sede et 
 exaltauit humiles, esurientes impleuit bonis et 
 diuites dimisit inanes. suscepit Israhel puerum 
 suum, memorari misericordiae suae, sicut locutus 
 est ad patres nostros, Abraham et semini eius

 

 
 
 
 in saecula. mansit autem Maria cum illa quasi mensibus 
 tribus et reuersa est in domum suam et inuenta 
 est in utero habens de spiritu sancto. Ioseph 
 autem uir eius, cum esset iustus et nollet eam traducere, 
 uoluit occulte dimittere eam. haec autem eo 
 cogitante ecce angelus domini in somnis apparuit ei 
 dicens: Ioseph, fili Dauid, noli timere accipere 
 Mariam coniugem tuam; quod enim in ea natum est 
 de spiritu sancto est. pariet autem filium, et uocabis 
 nomen eius Iesum; ipse enim saluum faciet 
 populum suum a peccatis eorum. hoc autem totum 
 factum est, ut adimpleretur quod dictum est a domino 
 per prophetam dicentem: ecce uirgo in utero 
 habebit et pariet filium, et uocabunt nomen eius 
 Emmanuhel, quod est interpretatum \'nobiscum deus\'. 
 exsurgens autem Ioseph a somno fecit, sicut praecepit 
 ei angelus domini, et accepit coniugem suam 
 et non cognoscebat eam. Elisabeth autem impletum 
 est tempus eius pariendi, et peperit filium. et audierunt 
 uicini et cognati eius, quia magnificauit dominus 
 misericordiam suam cum illa, et congratulabantur 
 ei. et factum est in die octauo, uenerunt circumcidere 
 puerum et uocabant eum nomine patris eius

 

 
 
 
 Zachariam. et respondens mater eius dixit: non, sed 
 uocabitur Iohannes. et dixerunt ad illam: quia nemo 
 est in cognatione tua qui uocetur hoc nomine. in- 
 innuebant autem patri -eius quem uellet uocari eum. 
 et postulans pugillarem scripsit dicens: Iohannes 
 est nomen eius. et mirati sunt uniuersi. apertum est 
 autem ilico os eius et lingua eius et loquebatur 
 benedicens deum. et factus est timor super omnes 
 uicinos eorum, et super omnia montana Iudaeae diuulgabantur 
 omnia uerba haec. et posuerunt omnes qui 
 audierant in corde suo dicentes: quid putas puer iste 
 erit? etenim manus domini erat cum illo. et Zacharias 
 pater eius impletus est spiritu sancto et prophetauit 
 dicens: benedictus dominus, deus Israhel, quia 
 uisitauit et fecit redemtionem plebis suae. et erexit 
 cornum salutis nobis, in domo Dauid pueri sui, sicut 
 locutus est per os sanctorum, qui a saeculo sunt, 
 prophetarum eius, salutem ex inimicis nostris et de 
 manu omnium qui oderunt nos, ad faciendam misericordiam 
 cum patribus nostris, et memorari

 

 
 
 
 testamenti sancti sui, iusiurandum, quod iurauit ad Abraham 
 patrem nostrum, daturum se nobis, ut sine 
 timore de manibus inimicorum nostrorum liberati 
 seruiamus illi in sanctitate et iustitia coram ipso 
 omnibus diebus nostris. et tu, puer, propheta altissimi 
 uocaberis; praeibis enim ante faciem domini 
 praeparare uias eius ad dandam scientiam salutis 
 plebi eius in remissionem peccatorum eorum per 
 uiscera misericordiae dei nostri, in quibus uisitauit 
 nos oriens ex alto, inluminare his qui in tenebris et 
 in umbra mortis sedent ad dirigendos pedes nostros 
 in uiam pacis. puer autem crescebat et confortabatur 
 spiritu et erat in desertis usque in diem ostensionis 
 suae ad Israhel. factum est autem in diebus illis, 
 exiit edictum a Caesare Augusto, ut describeretur 
 uniuersus orbis. haec descriptio prima facta est sub 
 praeside Syriae Quirino. et ibant omnes, ut profiterentur 
 singuli in suam ciuitatem. ascendit autem et 
 Ioseph a Galilaea de ciuitate Nazareth in Iudaeam 
 ciuitatem Dauid, quae uocatur Bethleem, eo quod

 

 
 
 
 esset de domo et familia Dauid, ut profiteretur cum 
 Maria desponsata sibi uxore praegnante. factum est 
 autem, cum essent ibi, impleti sunt dies eius ut 
 pareret, et peperit filium suum primogenitum et 
 pannis eum inuoluit et reclinauit in praesepi, quia 
 non erat eis locus in diuersorio. et pastores erant in 
 regione eadem uigilantes et custodientes uigilias 
 noctis super gregem suum. et ecce angelus domini 
 stetit iuxta illos, et claritas dei circum fulsit illos, 
 et timuerunt timore magno. et dixit illis angelus: 
 nolite timere; ecce enim euangelizo uobis gaudium 
 magnum, quod erit omni populo, quia natus est 
 uobis hodie saluator qui est Christus dominus in 
 ciuitate Dauid. et hoc uobis signum: inuenietis infantem 
 pannis inuolutum et positum in praesepi. et 
 subito facta est cum angelo multitudo militiae caelestis 
 laudantium deum et dicentium: gloria in 
 altissimis deo et in terra pax in hominibus bonae 
 uoluntatis. et factum est, ut discesserunt ab eis 
 angeli in caelum, pastores loquebantur ad inuicem: 
 transeamus usque Bethleem et uideamus hoc uerbum,

 

 
 
 
 quod factum est, quod dominus ostendit nobis. et 
 uenerunt festinantes et inuenerunt Mariam et Ioseph 
 et infantem positum in praesepi. uidentes autem 
 cognouerunt de uerbo quod dictum erat illis de puero 
 hoc. et omnes qui audierunt mirati sunt et de his 
 quae dicta erant a pastoribus ad ipsos. Maria autem 
 conseruabat omnia uerba haec -conferens in corde 
 suo. et reuersi sunt pastores glorificantes et laudantes 
 deum in omnibus quae audierant et uiderant, 
 sicut dictum est ad illos. et posteaquam consummati 
 sunt dies octo, ut circumcideretur, uocatum est 
 nomen eius Iesus, quod uocatum est ab angelo, priusquam 
 in utero conciperetur. ecce magi ab oriente 
 uenerunt Hierosolymam dicentes: ubi est qui natus 
 est rex Iudaeorum? uidimus enim stellam eius in 
 oriente et uenimus adorare eum. audiens autem 
 Herodes rex turbatus est et omnis Hierosolyma cum 
 illo. et congregans omnes principes sacerdotum et 
 scribas populi, sciscitabatur ab eis, ubi Christus nasceretur. 
 at illi dixerunt ei: in Bethleem Iudae; sic

 

 
 
 
 enim scriptum est per prophetam: et tu Bethleem 
 terra Iuda, nequaquam minima es in principibus 
 Iuda; ex te enim exiet dux, qui reget populum meum 
 Israhel. tunc Herodes clam uocatis magis diligenter 
 inquisiuit ab eis tempus stellae, quae apparuit eis. 
 et mittens illos in Bethleem dixit: ite et interrogate 
 diligenter de puero, et cum inueneritis, renuntiate 
 mihi, ut et ego ueniens adorem eum. qui cum audissent 
 regem, abierunt. et ecce stella, quam uiderant 
 in oriente, antecedebat eos, usque dum ueniens staret 
 supra ubi erat puer. uidentes autem stellam 
 gauisi sunt gaudio magno ualde. et in intrantes domum 
 inuenerunt puerum cum Maria matre eius et procidentes 
 adorauerunt eum et apertis thensauris suis 
 optulerunt ei munera, aurum, thus et murram. et 
 responso accepto in somnis, ne redirent ad Herodem, 
 per aliam uiam regressi sunt in regionem suam. qui 
 cum recessissent, posteaquam impleti sunt dies 
 purgationis eius, secundum legem Moysi tulerunt 
 illum in Hierusalem, ut sisterent eum domino,

 

 
 
 
 sicut scriptum est in lege domini: quia omne masculinum 
 adaperiens uuluam sanctum domino uocabitur, 
 et ut darent hostiam secundum quod dictum 
 est in lege domini par turturum aut duos pullos 
 columbarum. et ecce homo erat in Hierusalem, cui 
 nomen Symeon, et homo iste iustus et timoratus 
 expectans consolationem Israhel, et spiritus sanctus 
 erat in eo. et responsum acceperat ab spiritu sancto 
 non uisurum se mortem, nisi prius uideret Christum 
 domini. et uenit in spiritu in templum. et cum inducerent 
 puerum Iesum parentes eius, ut facerent 
 secundum consuetudinem legis pro eo, et ipse accepit 
 eum in amplexus suos et benedixit deum et dixit: 
 nunc dimittis seruum tuum, domine, secundum uerbum 
 tuum in pace, quia uiderunt oculi mei salutare 
 tuum, quod parasti ante faciem omnium populorum, 
 lumen ad reuelationem gentium et gloriam plebis 
 tuae Israhel. et erat pater eius et mater mirantes 
 super his quae dicebantur de illo. et benedixit illos 
 Symeon et dixit ad Mariam matrem eius: ecce positus 
 est hic in ruinam et resurrectionem multorum in 
 Israhel et in signum, cui contradicetur, et tuam ipsius 
 animam pertransiet gladius, ut reuelentur ex multis 
 cordibus cogitationes. et erat Anna prophetissa filia 
 Fanuhel de tribu Aser. haec processerat in diebus

 

 
 
 
 multis et uixerat cum uiro suo annis septem a uirginitate 
 sua, et haec uidua usque ad annos octoginta 
 quattuor, quae non discedebat de templo ieiuniis et 
 orationibus seruiens nocte ac die. et haec ipsa hora 
 superueniens confitebatur domino et loquebatur de 
 illo omnibus qui expectabant redemptionem Hierusalem. 
 et ut perfecerunt omnia secundum legem domini, 
 ecce angelus domini apparuit in somnis Ioseph 
 dicens: surge et accipe puerum et matrem eius et 
 fuge in Aegyptum et esto ibi, usque dum dicam tibi; 
 futurum est enim, ut Herodes quaerat puerum ad 
 perdendum eum. qui consurgens accepit puerum et 
 matrem eius nocte et recessit in Aegyptum. et erat 
 ibi usque ad obitum Herodis, ut adimpleretur quod 
 dictum est a domino per prophetam dicentem: ex 
 Aegypto uocaui filium meum. tunc Herodes uidens 
 quoniam inlusus esset a magis iratus est ualde et 
 mittens occidit omnes pueros qui erant in Bethleem 
 et in omnibus finibus eius a bimatu et infra secundum 
 tempus, quod exquisierat a magis. tunc adimpletum 
 est quod dictum est per Hieremian prophetam 
 dicentem: uox in Rama audita est, ploratus et

 

 
 
 
 ululatus multus, Rachel plorans filios suos et noluit 
 consolari quia non sunt. defuncto autem Herode 
 ecce apparuit angelus domini in somnis Ioseph in 
 Aegypto dicens: surge et accipe puerum et matrem 
 eius et uade in terram Israhel; defuncti sunt enim 
 qui quaerebant animam pueri. qui surgens accepit 
 puerum et matrem eius et uenit in terram Israhel. 
 audiens autem, quod Archelaus regnaret in Iudaea 
 pro Herode patre suo, timuit illo ire. et admonitus in 
 somnis secessit in partes Galilaeae. et ueniens habitauit 
 in ciuitate quae dicitur Nazareth, ut adimpleretur 
 quod dictum est per prophetas: quoniam Nazareus 
 uocabitur. puer autem crescebat et confortabatur 
 plenus sapientia, et gratia dei erat in illo. et ibant 
 parentes eius per omnes annos in Hierusalem in die 
 sollemni paschae. et cum factus esset annorum duodecim, 
 ascendentibus illis in Hierosolymam secundum 
 consuetudinem diei festi. consummatisque diebus 
 cum redirent, remansit puer Iesus in Hierusalem et 
 non cognouerunt parentes eius. existimantes autem 
 illum esse in comitatu uenerunt iter diei et requirebant 
 eum inter cognatos et notos. et non inuenientes 
 regressi sunt in Hierusalem requirentes eum. et

 

 
 
 
 factum est, post triduum inuenerunt illum in templo 
 sedentem in medio doctorum audientem illos et interrogantem 
 illos. stupebant autem omnes qui eum 
 audiebant super prudentia et\'responsis eius. et uidentes 
 admirati sunt. et dixit mater eius ad illum: 
 fili, quid fecisti nobis sic? ecce pater tuus et ego 
 dolentes quaerebamus te. et ait ad illos: quid est 
 quod me quaerebatis? nesciebatis quia in his quae 
 patris mei sunt oportet me esse? et ipsi non intellexerunt 
 uerbum, quod locutus est ad illos. et descendit 
 cum eis et uenit Nazareth et erat subditus 
 illis. et mater eius conseruabat omnia uerba haec in 
 corde suo. et Iesus proficiebat sapientia, aetate et 
 gratia apud deum et homines.

Iam hinc de praedicatione Iohannis narrari incipit, quam 
 omnes quattuor commemorant. nam et Mattheus post illa 
 uerba, quae ultima eius posui, ubi commemorauit ex propheta 
 testimonium: quoniam Nazoreus uocabitur, sequitur et 
 adiungit: in diebus autem illis uenit Iohannes baptista 
 praedicans in deserto Iudaeae, et cetera. et Marcus, qui 
 nihil de natiuitate uel infantia uel pueritia domini narrauit, 
 hinc euangelii sumsit initium, id est a Iohannis praedicatione.

 

 

 

 
 
 
 sic enim exorsus est: initium euangelii Iesu Christi 
 filii dei, sicut scriptum est in Esaia propheta: ecce 
 mitto angelum meum ante faciem tuam, qui praeparabit 
 uiam tuam. uox clamantis in deserto: parate 
 uiam domini, rectas facite semitas eius. fuit Iohannes 
 in deserto baptizans et praedicans baptismum paenitentiae 
 in remissionem peccatorum, et cetera. et 
 Lucas post uerba, ubi ait: et Iesus proficiebat sapientia, 
 aetate et gratia apud deum et homines, de Iohannis 
 praedicatione iam sequitur dicens: anno autem quinto 
 decimo imperii Tiberii Caesaris procurante Pontio 
 Pilato Iudaeam, tetrarcha autem Galilaeae Herode, 
 Philippo autem fratre eius tetrarcha Itureae et Traconitidis 
 regionis et Lysania Abillianae tetrarcha, 
 sub principibus sacerdotum Anna et Caifa factum est 
 uerbum domini super Iohannem filium Zachariae in 
 deserto, et cetera. Iohannes quoque apostolus in euangelistis

 

 
 
 
 quattuor eminentissimus, posteaquam dixit de uerbo dei, qui 
 est ipse filius ante omnia saecula creaturae, quia omnia per 
 ipsum facta sunt, intulit continuo de Iohannis praedicatione 
 ac testimonio dicens: fuit homo missus a deo, cui nomen 
 erat Iohannes. unde iam uidendum est de ipso Iohanne 
 quattuor euangelistarum narrationes quemadmodum non inter 
 se discordent, non ut hoc a nobis per omnia requiratur aut 
 exigatur quod modo fecimus de primordiis nati ex Maria 
 Christi, quemadmodum inter se Mattheus Lucasque consentiant, 
 ut ex utriusque narratione unam faceremus, demonstrantes 
 tardioribus quemlibet eorum commemorando quod alter tacet 
 uel tacendo quod alter commemorat non inpedire intellectum 
 ueracis narrationis alterius, ut hoc exemplo, siue ut a me 
 factum est siue alio modo commodius fieri possit, uideat 
 unusquisque et in ceteris talibus locis fieri posse quod hic 
 factum esse perspexerit.

Iam ergo, ut dixi, uideamus quattuor euangelistarum de 
 baptista Iohanne consensum. Mattheus ita sequitur: in diebus 
 autem illis uenit Iohannes baptista praedicans in 
 deserto Iudaeae. Marcus non dixit (in illis diebus\'. quia 
 nullam seriem rerum ante praemiserat, in quarum rerum diebus 
 intellegeretur dicere, si diceret (in illis diebus\'. Lucas autem per 
 potestates terrenas significantius ipsa tempora expressit

 

 

 
 
 
 praedicationis uel baptismi Iohannis dicens: anno autem quinto 
 decimo imperii Tiberii Caesaris, procurante Pontio 
 Pilato ludaeam, tetrarcha autem Galilaeae Herode, 
 Philippo autem fratre eius tetrarcha Itureae et Traconitidis 
 regionis et Lysania Abillianae tetrarcha, 
 sub principibus sacerdotum Anna et Caifa, factum 
 est uerbum domini super Iohannem Zachariae filium 
 in deserto. nec tamen intellegere debemus hos dies, id est 
 hoc tempus harum potestatum, significasse Mattheum, cum 
 diceret in illis diebus, sed in multo longioris temporis 
 spatio uoluisse accipi quod ait in illis diebus. mox enim 
 ut narrauit regressum de Aegypto Christum mortuo Herode, 
 quod utique tempore infantiae uel pueritiae eius factum est, ut 
 possit constare quod Lucas de illo, cum duodecim annorum 
 esset, gestum narrauit in templo Hierusalem, cum ergo infantem 
 uel puerum ex Aegypto reuocatum commemorasset, 
 Mattheus continuo intulit: in diebus autem illis uenit 
 Iohannes baptista, non utique tantummodo pueritiae illius 
 dies insinuans, sed omnes dies ab eius natiuitate usque ad

 

 
 
 
 tempus, quo praedicare et baptizare coepit Iohannes, quo iam 
 tempore Christi aetas iuuenilis inuenitur, quia coaeui erant 
 ipse et Iohannes et triginta ferme annorum narratur fuisse, 
 cum ab illo baptizatus esset.

Sed plane de Herode solet mouere nonnullos, quod 
 Lucas narrauit in diebus baptismi Iohannis Herodem fuisse 
 tetrarchen Galilaeae, quando etiam dominus iuuenis baptizatus 
 est, Mattheus autem mortuo Herode dicit puerum legum ab 
 Aegypto remeasse, quod utrumque uerum esse non potest, 
 nisi duo fuisse intellegantur Herodes. quod cum fieri potuisse 
 nemo nesciat, qua caecitate insaniant, qui procliuiores sunt 
 ad calumniandum euangelicae ueritati quam paululum consideratiores, 
 ut duos homines eodem uocabulo appellatos intellegant! 
 cuius rei exemplis plena sunt omnia. nam iste posterior Herodes 
 prioris Herodis filius fuisse perhibetur, sicut Archelaus, quem 
 Mattheus in Iudaeae regnum patri mortuo successisse commemorat, 
 sicut Philippus, quem fratrem tetrarchae Herodis et 
 ipsum Itureae tetrarcham Lucas insinuat. rex enim fuit Herodes 
 ille, qui quaerebat animam pueri Christi, Herodes autem alius ,

 

 
 
 
 filius eius non rex, sed tetrarcha dictus est, quod nomen Graecum 
 a parte regni quarta inditum resonat.

VIII. Nisi forte hinc rursus quispiam moueatur: cum 
 Mattheus dixerit ideo timuisse Ioseph cum puero redientem 
 ire in Iudaeam, quia pro patre suo Herode Archelaus filius 
 eius ibi regnabat, quomodo potuit ire in Galilaeam, ubi alius 
 filius eius Herodes tetrarches erat. sicut Lucas testatur? quasi 
 uero ipsa sint tempora, quibus tunc puero timebatur, quae 
 nunc Lucas commemorauit, quae usque adeo mutata erant, ut 
 in ipsa Iudaea non iam rex esset Archelaus. sed Pontius Pilatus 
 non rex Iudaeorum, sed praeses erat, cuius temporibus agentes 
 sub Tiberio Caesare filii maioris Herodis non regnum habebant, 
 sed tetrarchiam. quod utique nondum factum erat, quando 
 Ioseph timens Archelaum in Iudaea regnantem se in Galilaeam 
 cum puero contulit, ubi et ciuitas eius erat Nazareth.

VIIII. An forte et hoc mouet, quomodo dicat Mattheus 
 propterea cum puero Iesu parentes eius isse in Galilaeam, quia 
 metu Archelai ire in Iudaeam noluerunt, cum propterea magis

 

 
 
 
 isse in Galilaeam uideantur, quia ciuitas eorum erat Nazareth 
 Galilaeae, sicut Lucas non tacuit. sed intellegendum est, ubi 
 angelus in somnis in Aegypto dixit ad Ioseph: surge et 
 accipe puerum et matrem eius et uade in terram 
 Israhel, sic intellectum esse primo a Ioseph, ut putaret 
 iussum se esse pergere in Iudaeam â€” ipsa enim primitus intellegi 
 potuit terra Israhel â€” porro autem posteaquam conperit 
 illic regnare filium Herodis Archelaum, noluit obicere se illi 
 periculo, cum posset terra Israhel etiam sic intellegi, ut et 
 Galilaea illic deputaretur, quia et ipsam populus Israhel 
 incolebat. quamquam et alio modo solui possit haec quaestio. 
 quia potuit uideri parentibus Christi cum puero, de quo talia 
 per angelica responsa cognouerant, non esse habitandum nisi 
 in Hierusalem, ubi erat templum domini, et propterea redeuntes 
 ex Aegypto illuc eos ituros fuisse et illic habitaturos, nisi 
 Archelai praesentia terrerentur. neque enim diuinitus iubebantur 
 ibi habitare, ut de Archelao quod timebant deberent contemnere.

An et hoc aliquis dicit: quomodo ergo, sicut Lucas 
 narrat, ibant parentes eius per omnes annos pueritiae Christi 
 in Hierusalem, si Archelai timore illuc prohibebantur accedere? 
 hoc mihi dissoluere non esset difficile, nec si aliquis euangelistarum 
 expressisset, quamdiu ibi regnaret Archelaus. fieri 
 enim poterat, ut per diem festum inter tam ingentem turbam

 

 
 
 
 latenter ascenderent mox reuersuri, ubi tamen aliis diebus 
 habitare metuerent, ut nec sollemnitate praetermissa essent 
 inreligiosi nec continua mansione conspicui. cum uero etiam 
 de regno Archelai, quam fuerit diuturnum, omnes tacuerint, 
 iste quoque intellectus patet, ut quod Lucas dicit per omnes 
 annos eos ascendere solitos in Hierusalem tunc accipiamus 
 factitatum, cum iam non timeretur Archelaus. quod si Archelai 
 regnum aliquanto diuturnius ulla praeter euangelium prodit 
 historia, cui fides habenda uideatur, illud quod superius dixi 
 suffecerit, quod ita timebant parentes pueri habitationem in 
 Hierusalem, ut tamen propter dei timorem festiuitatem 
 sollemnem non praetermitterent, in qua latere facillime possent. 
 neque enim incredibile est captatis temporibus oportunis uel 
 dierum uel horarum accedere homines ad ea loca, in quibus 
 esse formidant.

XI. Hinc etiam illa soluitur quaestio, si aliquem monet, 
 cum iam sollicitus esset ille maior Herodes perculsus magorum 
 nuntio, quod rex Iudaeorum natus fuisset, quomodo potuerint 
 conpletis diebus purgationis matris eius tuto cum illo ascendere 
 in templum, ut fierent circa eum secundum legem domini 
 quae Lucas commemorat. quis enim non uideat etiam illum 
 unum diem regem multis occupatum latere potuisse? si autem 
 illud ueri simile non uidetur, quod Herodes, qui ualde sollicitus 
 expectabat, quid sibi magi de puero renuntiarent, post

 

 
 
 
 tam multos dies se sensit inlusum, ut transacto tempore purgationis 
 matris eius et peracta circa infantem sollemnitate 
 primogenitorum in templo Hierusalem, post etiam profectionem 
 eorum in Aegyptum in mentem illi uenerit quaerere animam 
 pueri et necare tot paruulos, si hoc ergo mouet, omitto dicere, 
 quot et quantis occupationibus regia cura distendi potuerit et 
 per plurimos dies ab illa intentione uel auerti omnino uel 
 inpediri. neque enim enumerari possunt causae, quibus hoc 
 potuerit accidere, quas tamen multas et magnas esse potuisse 
 nemo ita rerum humanarum inexpertus est, ut aut neget aut 
 dubitet. cuius enim cogitationi non occurrat, quam multa alia 
 terribiliora regi nuntiari potuerint seu uera seu falsa, ut qui 
 regem infantem post aliquot annos sibi uel filiis suis aduersaturum 
 timuerat aliquorum magis propinquantium periculorum 
 terroribus agitatus ab illa cura mentem abreptam in aliis 
 proxime cauendis potius occuparet? ut ergo haec omittam, 
 illud dico, posteaquam nihil Herodi magi renuntiauerunt, eum 
 credere potuisse illos fallacis stellae uisione deceptos, posteaquam 
 non inuenerunt quem natum putauerant, erubuisse ad 
 se redire adque ita eum timore depulso ab inquirendo ac persequendo 
 puero quieuisse. cum ergo post purgationem matris 
 eius in Hierusalem cum illo uenissent et ea gesta essent in

 
 
 
 templo quae a Luca narrantur, quia uerba Symeonis et Annae 
 de illo prophetantium, cum coepissent ab eis qui audierant 
 praedicari, ad pristinam intentionem reuocatura erant animum 
 regis, admonitus per somnium Ioseph cum infante et matre 
 eius fugit in Aegyptum. deinde diuulgatis rebus, quae in 
 templo factae dictaeque fuerant, Herodes se a magis sensit 
 inlusum ac deinde ad Christi mortem cupiens peruenire multos 
 infantes, sicut Mattheus narrat, occidit.

XII. Mattheus ergo de Iohanne ita contexit: in diebus 
 autem illis uenit Iohannes baptista praedicans in deserto 
 Iudaeae et dicens: paenitentiam agite, adpropinquauit 
 enim regnum caelorum. hic est enim qui dictus 
 est per Esaiam prophetam dicentem: uox clamantis 
 in deserto: parate uiam domini, rectas facite semitas 
 eius. Marcus quoque et Lucas consentiunt hoc Esaiae testimonium 
 esse de Iohanne. nam plura uerba etiam consequentia 
 ex eodem propheta Lucas comrnemorauit, cum de baptista 
 Iohanne narraret. Iohannes autem euangelista ipsum Iohannem 
 baptistam de se ipso idem testimonium Esaiae protulisse 
 commemorat, sicut nunc Mattheus dixit quaedam Iohannis 
 uerba, quae alii non dixerunt. praedicans, inquit, in deserto

 

 
 
 
 Iudaeae et dicens: paenitentiam agite, adpropinquauit 
 enim regnum caelorum. haec uerba Iohannis alii praetermiserunt. 
 iam uero quod sequitur Mattheus et adiungit: 
 hic est enim qui dictus est per Esaiam prophetam 
 dicentem: uox clamantis in deserto: parate uiam 
 domini, rectas facite semitas eius, ambigue positum 
 est, nec elucet, utrum ex persona sua idem Mattheus hoc 
 commemorauerit, an adhuc uerba eiusdem Iohannis secutus 
 adiunxerit, ut totum hoc Iohannes dixisse intellegatur: paenitentiam 
 agite, adpropinquauit enim regnum caelorum. 
 hic est enim qui dictus est per Esaiam prophetam, et 
 cetera. neque enim hoc mouere debet, quia non ait (ego sum 
 enim qui dictus sum per Esaiam prophetam\', sed ait hic est 
 enim qui dictus est. solet quippe esse talis locutio et 
 ipsorum euangelistarum Matthei et Iohannis. nam et Mattheus 
 dixit: inuenit hominem sedentem in teloneo, nec dixit 
 \'inuenit me\', et Iohannes: hic est, inquit, discipulus, qui 
 testimonium perhibet de his et scripsit haec et scimus 
 quia uerum est testimonium eius, non dixit \'ego 
 sum\' aut \'uerum est testimonium meum\'. dominus autem ipse 
 saepissime dicit filius hominis aut filius dei, et non dicit 
 \'ego\', et: oportebat, inquit, Christum pati et resurgere

 

 
 
 
 tertio die, non ait \'oportebat me pati\'. potuit ergo et 
 Iohannes baptista, cum dixisset: agite paenitentiam, adpropinquauit 
 enim regnum caelorum, de se ipso adiungere 
 quae sequuntur hic est enim qui dictus est per 
 Esaiam prophetam, et cetera, ut post uerba eius Mattheus 
 ita narrationem contexat: ipse autem Iohannes habebat 
 uestimentum de pilis camelorum, et cetera. quod si ita 
 est, non mirum si et interrogatus, quid diceret de se ipso, 
 sicut narrat Iohannes euangelista: ego, ait, uox clamantis in 
 deserto, sicut iam dixerat praecipiens, ut agerent paenitentiam. 
 de uestitu uero eius et uictu ita Mattheus sequitur dicens: 
 ipse autem Iohannes habebat uestimentum de pilis 
 camelorum et zonam pelliciam circa lumbos suos. 
 esca autem eius erat lucustae et mel siluestre. hoc 
 et Marcus dicit paene totidem uerbis, ceteri autem duo tacent.

Sequitur ergo Mattheus et dicit: tunc exibat ad eum 
 Hierosolyma et omnis Iudaea et omnis regio circa 
 Iordanen et baptizabantur in Iordane ab eo confitentes 
 peccata sua. uidens autem multos Pharisaeorum et

 

 
 
 
 Sadducaeorum uenientes ad baptismum suum dixit 
 eis: progenies uiperarum, quis demonstrauit uobis 
 fugere ab ira futura? facite ergo fructum dignum 
 paenitentiae et ne uelitis dicere intra uos: patrem 
 habemus Abraham; dico enim uobis, quia potest deus 
 de lapidibus istis suscitare filios Abrahae. iam enim 
 securis ad radicem arborum posita est; omnis ergo 
 arbor, quae non facit fructum bonum, exciditur et in 
 ignem mittitur. ego quidem uos baptizo in aqua in 
 paenitentiam; qui autem post me uenturus est fortior 
 me est, cuius non sum dignus calciamenta portare; 
 ipse uos baptizabit in spiritu sancto et igni, cuius 
 uentilabrum in manu sua et permundabit aream suam 
 et congregabit triticum suum in horreum, paleas 
 autem conburet igni inextinguibili. haec omnia dicit et 
 Lucas eadem paene uerba Iohannis expromens. et ubi aliquid 
 uarium est in uerbis, ab eadem tamen sententia non receditur, 
 uelut cum dicit Mattheus Iohannem dixisse et ne uelitis 
 dicere intra uos: patrem habemus Abraham, ille autem

 

 
 
 
 et ne coeperitis dicere: patrem habemus Abraham, iste 
 ego quidem uos baptizo in aqua in paenitentiam, ille 
 interponit interrogationem turbarum, quid facerent, et eis 
 respondentem Iohannem de bonis operibus tamquam de fructibus 
 paenitentiae, quod Mattheus omisit, deinde in cordibus 
 suis cogitantibus de illo, utrum ipse esset Christus, eum dicit 
 respondisse ego quidem aqua baptizo uos, non dixit (in 
 paenitentiam\'. deinde Mattheus: qui autem, inquit, post me 
 uenturus est fortior me est, ille uero: uenit autem, 
 inquit, fortior me. item Mattheus: cuius non sum, inquit, 
 dignus calciamenta portare, ille autem: cuius non sum 
 dignus soluere corrigiam calciamentorum eius. quod 
 et Marcus dicit, cum cetera taceat. nam post commemoratum 
 habitum et uictum eius secutus ait: et praedicabat dicens: 
 uenit fortior me post me, cuius non sum dignus 
 procumbens soluere corrigiam calciamentorum eius. 
 ego baptizaui uos aqua, ille uero baptizabit uos 
 spiritu sancto. de calciamentis ergo hoc a Luca distat, quod 
 addidit procumbens, de baptismo autem hoc ab utroque, 
 quia non dixit et igni, sed tantum spiritu sancto. sicut 
 enim Mattheus, ita et Lucas dixit et eodem ordine: ipse uos 
 baptizabit in spiritu et igni, nisi quod Lucas non

 

 
 
 
 addidit sancto, sicut Mattheus dixit in spiritu sancto et igni. 
 his tribus adtestatur Iohannes euangelista, cum dicit: Iohannes 
 testimonium perhibet de ipso et clamat dicens: 
 hic erat quem dixi: qui post me uenit ante me factus 
 est, quia prior me erat. sic enim ostendit tunc eum hoc 
 dixisse, quando eum illi dixisse commemorant, repetisse autem 
 et commemorasse quod iam dixisset, cum ait: hic erat quem 
 dixi: qui post me uenit.

Si ergo quaeritur, quae uerba potius Iohannes baptista 
 dixerit, utrum quae Mattheus an quae Lucas eum dixisse 
 commemorat an quae Marcus in ipsis paucis quae illum 
 dixisse posuit tacens cetera, nullo modo hinc laborandum esse 
 iudicat qui prudenter intellegit ipsas sententias esse necessarias 
 cognoscendae ueritati, quibuslibet uerbis fuerint explicatae. 
 quod enim alius alium uerborum ordinem tenet, non est utique 
 contrarium. neque illud contrarium est, si alius dicit quod 
 alius praetermittit. ut enim quisque meminerat et ut cuique 
 cordi erat uel breuius uel prolixius eandem tamen explicare 
 sententiam, ita eos explicasse manifestum est.

Et in hoc satis apparet, quod ad rem maxime pertinet, 
 quoniam ueritas euangelii uerbo dei, quod supra omnem 
 creaturam aeternum adque incommutabile permanet, per creaturam 
 temporalibus signis et linguis hominum dispensato 
 summum culmen auctoritatis optinuit, non nos debere arbitrari 
 mentiri quemquam, si pluribus rem, quam audierunt uel

 

 
 
 
 uiderunt, reminiscentibus non eodem modo adque eisdem uerbis 
 eadem tamen res fuerit indicata, aut siue mutetur ordo uerborum, 
 siue alia pro aliis quae tamen idem ualeant uerba 
 proferantur, siue aliquid uel quod recordanti non occurrerit 
 uel quod ex aliis quae dicuntur possit intellegi minus dicatur, 
 siue aliorum quae magis dicere statuit narrandorum gratia, ut 
 congruus temporis modus sufficiat, aliquid sibi non totum 
 explicandum, sed ex parte tangendum quisque suscipiat, siue 
 ad inluminandam declarandamque sententiam nihil quidem 
 rerum, uerborum tamen aliquid addat, cui auctoritas narrandi 
 concessa est, siue rem bene tenens non adsequatur, quamuis 
 id conetur, memoriter etiam uerba, quae audiuit, ad integrum 
 enuntiare. quisquis autem dicit euangelistis certe per spiritus 
 sancti potentiam id debuisse concedi, ut nec in genere uerborum 
 nec in ordine nec in numero discreparent, non intellegit, 
 quanto amplius euangelistarum excellit auctoritas, tanto magis 
 per eos fuisse firmandam ceterorum hominum uera loquentium 
 securitatem, ut pluribus eandem rem forte narrantibus nullo 
 modo quisquam eorum de mendacio recte arguatur, si ab 
 altero ita discrepauerit, ut possit etiam euangelistarum exemplo 
 praecedente defendi. cum enim fas non sit euangelistarum 
 aliquem mentitum fuisse uel existimare uel dicere, sic apparebit 
 nec eum fuisse mentitum, cui recordanti tale aliquid acciderit, 
 quale illis accidisse monstratur. et quanto magis ad mores 
 optimos pertinet cauere mendacium, tanto magis tam eminenti

 
 
 
 auctoritate regi debebamus, ne putaremus esse mendacia, cum 
 sic inter se uariari aliquorum narrationes inueniremus, ut inter 
 euangelistas uariatae sunt, simul etiam, quod ad doctrinam 
 fidelem maxime pertinet, intellegeremus non tam uerborum 
 quam rerum quaerendam uel amplectendam esse ueritatem, 
 quando eos qui non eadem locutione utuntur, cum rebus 
 sententiisque non discrepant, in eadem ueritate constitisse 
 adprobamus.

Quid ergo in his quae de narrationibus euangelistarum 
 conlata proposui putandum est esse contrarium? an quod alius 
 dixit cuius non sum dignus calciamenta portare, alii 
 uero corrigiam calciamenti soluere? non enim uerbis 
 aut uerborum ordine aut aliquo genere locutionis, sed etiam 
 re ipsa uidetur aliud esse calciamenta portare, aliud corrigiam 
 calciamenti soluere. merito ergo quaeri potest, quid Iohannes 
 dixerit non se dignum esse, utrum calciamenta portare an 
 corrigiam calciamenti soluere. si enim alterum horum dixit, 
 ille uerum uidetur narrasse qui hoc potuit narrare quod dixit, 
 qui autem aliud, etsi non est mentitus, certe uel oblitus aliud 
 pro alio dixisse putabitur. omnem autem falsitatem abesse ab 
 euangelistis decet, non solum eam quae mentiendo promitur, 
 sed etiam eam quae obliuiscendo. itaque si ad rem pertinet 
 aliquid aliud intellegere ex eo quod dictum est calciamenta 
 portare et aliquid aliud ex eo quod dictum est corrigiam

 

 

 

 
 
 
 calciamenti soluere, quid aliud accipiendum recte 
 existimaueris nisi Iohannem utrumque dixisse, siue aliud alio 
 tempore siue contextim? potuit enim sic dicere cuius non 
 sum dignus corrigiam calciamenti soluere nec calciamenta 
 portare\', ut unus euangelistarum hinc aliud, alii uero aliud, 
 omnes tamen uerum narrauerint. si autem nihil intendit 
 Iohannes, cum de calciamentis domini diceret, nisi excellentiam 
 eius et humilitatem suam, quodlibet horum dixerit, siue de 
 soluenda corrigia calciamentorum siue de portandis calciamentis, 
 eandem tamen sententiam tenuit, quisquis etiam uerbis suis 
 per calciamentorum commemorationem eandem significationem 
 humilitatis expressit, unde ab eadem uoluntate non aberrauit. 
 utilis igitur modus et memoriae maxime commendandus, cum 
 de conuenientia dicimus euangelistarum, non esse mendacium, 
 cum quisque etiam dicens aliquid aliud quod etiam ille non 
 dixit, de quo aliquid narrat, uoluntatem tamen eius hanc explicat, 
 quam etiam ille qui eius uerba commemorat. ita enim 
 salubriter discimus nihil aliud esse quaerendum quam quid 
 uelit qui loquitur.

XIII. Sequitur ergo Mattheus et dicit: tunc uenitlesus 
 a Galilaea in Iordanen ad Iohannem, ut baptizaretur 
 ab eo. Iohannes autem prohibebat eum dicens: 
 ego a te debeo baptizari et tu uenis ad me? 

 

 
 
 
 respondens autem Iesus dixit ei: sine modo, sic enim 
 decet nos implere omnem iustitiam. tunc dimisit 
 eum. adtestantur et ceteri uenisse Iesum ad Iohannem. baptizatum 
 autem tres commemorant, sed tacent quod Mattheus ait 
 dixisse domino Iohannem uel Iohanni dominum respondisse.

Deinde sequitur Mattheus: baptizatus autem 
 confestim ascendit de aqua. et ecce aperti sunt ei 
 caeli et uidit spiritum dei descendentem sicut 
 columbam uenientem super se. et ecc.e uox de 
 caelis dicens: hic est filius meus dilectus, in quo 
 mihi conplacui. hoc et alii duo, Marcus et Lucas, similiter 
 narrant; sed de uerbis uocis, quae de caelo facta est, uariant 
 locutionem salua tamen sententia. quod enim Mattheus ait 
 dictum hic est filius meus dilectus et alii duo dicunt 
 tu es filius meus dilectus, ad eandem sententiam 
 explicandam ualet, sicut superius tractatum est. uox enim 
 caelestis unum horum dixit, sed euangelista ostendere uoluit 
 ad id ualere quod dictum est hic est filius meus, ut illis 
 potius qui audiebant indicaretur, quod ipse esset filius dei, 
 adque ita dictum referre uoluit tu es filius meus, ac si 
 illis diceretur hic est filius meus. non enim Christo 
 indicabatur quod sciebat, sed audiebant qui aderant, propter 
 quos etiam ipsa uox facta est. iam uero quod alius dicit in 
 quo mihi conplacui, alius in te conplacui, alius in te

 

 
 
 
 conplacuit mihi, si quaeris, quid horum in illa uoce 
 sonuerit, quod libet accipiendum, modo intellegas eos qui non 
 eandem locutionem rettulerunt eandem rettulisse sententiam. 
 quae diuersitas locutionum ad hoc etiam utilis est, ne uno 
 modo dictum minus intellegatur et aliter, quam se res habet, 
 interpretetur. quod enim dictum est in quo mihi conplacui, 
 si uelit quis ita intellegere, ut deus in filio sibi conplacuisse 
 uideatur, admonetur ex eo quod dictum est in te 
 conplacui. si rursus ex hoc uno intellegat quisque in filio 
 patrem placuisse hominibus, admonetur ex eo quod dictum 
 est in te conplacuit mihi. ex quo satis apparet, quilibet 
 euangelistarum caelestis uocis etiam uerba tenuerit, alios ad 
 eandem sententiam familiarius explicandam uerba uariasse, ut 
 intellegatur hoc dictum esse ab omnibus, tamquam diceretur 
 (in te placitum meum constitui\', hoc est (per te gerere quod 
 mihi placet\'. illud uero quod nonnulli codices habent secundum 
 Lucam hoc illa uoce sonuisse quod in psalmo scriptum 
 est: filius meus es tu, ego hodie genui te, quamquam 
 in antiquioribus codicibus Graecis non inueniri perhibeatur, 
 tamen si aliquibus fide dignis exemplaribus confirmari possit, 
 quid aliud quam utrumque intellegendum est quolibet uerborum 
 ordine de caelo sonuisse?

Quod autem secundum Iohannem de columba dicitur 
 non quando factum est narratur, sed uerba Iohannis baptistae 
 referuntur commemorantis, quid uiderit. in quo quaeritur, 
 quemadmodum dictum sit: et ego non noueram eum, sed 
 qui misit me baptizare in aqua, ille mihi dixit: 
 super quem uideris spiritum descendentem et 
 manentem super eum, hic est qui baptizat in 
 spiritu sancto. si enim tunc eum cognouit, cum columbam 
 uidit descendentem super eum, quaerendum est, quomodo 
 dixerit uenienti, ut baptizaretur: ego magis abs te debeo 
 baptizari; hoc enim ei dixit, antequam columba descenderet.. 
 ex quo apparet, quamuis eum iam nosset â€” nam etiam 
 in utero matris exultauit, cum ad Elisabeth Maria uenisset â€”, 
 aliquid tamen in eo, quod nondum nouerat, columbae descensione 
 didicisse, quod ipse scilicet baptizaret in spiritu sancto 
 propria quadam et diuina potestate, ut nullus homo, qui 
 accepisset a deo baptismum, etiamsi aliquem baptizaret, 
 posset dicere suum esse quod traderet uel a se dari spiritum 
 sanctum.

Sequitur Mattheus et dicit: tunc Iesus ductus 
 est in desertum ab spiritu, ut temtaretur a diabolo. 
 et cum ieiunasset quadraginta diebus et 
 quadraginta noctibus, postea esuriuit. et

 

 
 
 
 accedens temtator dixit ei: si filius dei es, dic, ut 
 lapides isti panes fiant. qui respondens dixit: 
 scriptum est: non in pane solo uiuit homo, sed in 
 omni uerbo, quod procedit de ore dei, et cetera usque 
 ad id quod dictum est: tunc relinquit eum diabolus 
 et ecce angeli accesserunt et ministrabant ei. 
 totum hoc similiter Lucas narrat, etsi non eodem ordine. unde 
 incertum est, quid prius factum sit, utrum regna terrae prius 
 demonstrata sint ei et postea in pinnam templi leuatus sit, 
 an hoc prius et illud postea. nihil tamen ad rem, dum omnia 
 facta fuisse manifestum sit; et quod aliis uerbis easdem sententias 
 Lucas explicat, non semper commendandum est, quam 
 nihil depereat ueritati? Marcus autem adtestatur quidem eum 
 in deserto a diabolo esse temtatum quadraginta diebus et 
 noctibus; sed tacet, quid ei dictum sit quidue responderit. 
 item quod Lucas praetermisit, iste non tacuit, quod angeli 
 ministrabant illi. Iohannes uero totum istum locum praetermisit.

XVII. Sequitur narrans Mattheus: cum autem audisset 
 quod Iohannes traditus esset, secessit in Galilaeam. 
 hoc et Marcus dicit, hoc et Lucas; sed Lucas de 
 Iohanne tradito nihil hoc loco dicit. Iohannes autem euangelista, 
 priusquam iret Iesus in Galilaeam, dicit Petrum et

 

 
 
 
 Andream mansisse cum illo uno die et tunc Petro nomen inpositum, 
 cum antea Simon uocaretur. sequenti item die iam 
 uolentem exire in Galilaeam inuenisse Philippum et ei dixisse. 
 ut sequeretur eum. inde uentum est, ut etiam de Nathanahele 
 narraret. die autem tertio in Galilaea constitutum fecisse illud in 
 Cana de aquae in uinum conuersione miraculum. quae omnia 
 ceteri euangelistae praetermiserunt id contexentes narrationibus 
 suis, quod Iesus reuersus sit in Galilaeam. unde intellegitur fuisse 
 interpositos aliquot dies, quibus illa de discipulis gesta sunt, 
 quae interponuntur a Iohanne. non est autem contrarium ei 
 loco, ubi Mattheu narrat dominum dixisse Petro: tu es Petrus 
 et super hanc petram aedificabo ecclesiam meam. 
 neque enim hoc nomen tunc accepisse intellegendus est, sed 
 tunc potius, quando ei Iohannes dictum esse commemorat: 
 tu uocaberis Cephas, quod interpretatur Petrus, ut 
 eum hoc nomine appellaret postea dominus dicens tu es 
 Petrus. non enim ait \'tu uocaberis Petrus), sed tu es 
 Petrus, quod ei iam dictum erat antea tu uocaberis.

Deinde contexit narrationem Mattheus et dicit: et relicta 
 ciuitate Nazareth uenit et habitauit in

 

 
 
 
 Capharnaum maritimam in finibus Zabulon et Neptalin, et 
 cetera, quo usque sermo terminetur, quem habuit in monte. 
 in quo contextu narrationis adtestatur ei Marcus de discipulorum 
 uocatione Petri et Andreae et paulo post Iacobi et 
 Iohannis. sed cum Mattheus continuo coniungeret narrationem 
 prolixi illius sermonis, quem in monte habuit, posteaquam 
 multos curauit et eum multae turbae secutae sunt, Marcus 
 interposuit alia, quia docebat eos in synagoga et stupebant 
 super doctrinam eius. tunc ipse dixit quod et Mattheus post 
 illum prolixum sermonem, quia erat docens eos quasi 
 potestatem habens et non sicut scribae. narrauit 
 etiam de homine, a quo expulsus est spiritus inmundus, deinde 
 de socru Petri â€” in his autem Lucas ei consentit â€”, Mattheus 
 uero de isto demonio nihil narrauit; de socru autem Petri non 
 tacuit, sed postea.

In hoc autem loco, quem nunc consideramus, idem Mattheus 
 post uocationem discipulorum, quibus piscantibus iussit, ut 
 eum sequerentur, narrat eum circumisse Galilaeam docentem

 

 
 
 
 in synagogis et praedicantem euangelium et sanantem omnem 
 languorem et collectis ad illum turbis ascendisse in montem 
 et usum fuisse illo sermone prolixo. dat ergo locum intellegendi 
 tunc facta esse quae Marcus post electionem eorundem 
 discipulorum narrat, cum circumiret Galilaeam et doceret in 
 synagogis eorum, tunc etiam de socru Petri, sed eum postea 
 commemorasse quod praetermiserat, quamuis non omnia praetermissa 
 in narrationem reuocauerit.

Sane potest monere, quomodo Iohannes dicat non in Galilaea, 
 sed iuxta Iordanen primo Andream secutum fuisse 
 dominum cum alio, cuius nomen tacetur, deinde Petrum ab 
 illo nomen accepisse, tertio Philippum uocatum, ut eum sequeretur. 
 ceteri autem tres euangelistae de piscatione uocatos eos 
 dicunt satis inter se conuenienter, maxime Mattheus et Marcus. 
 nam Lucas Andream non nominat, qui tamen intellegitur in 
 ea naui fuisse secundum Matthei et Marci narrationem, qui 
 breuiter hoc perstringunt, quemadmodum gestum sit, quod 
 Lucas apertius explicauit commemorans ibi etiam miraculum 
 super captura piscium et quod ex ipsa naui dominus prius 
 fuerit locutus ad turbas. hoc etiam uidetur distare quod tantum 
 Petro a domino dictum commemorat ex hoc iam 
 homines eris capiens, quod illi ambobus fratribus dictum 
 esse narrarunt. sed potuit utique prius hoc Petro dici, cum

 

 
 
 
 de capta ingenti multitudine piscium miraretur, quod Lucas 
 insinuauit, et ambobus postea, quod illi duo commemorauerunt. 
 illud ergo quod de Iohanne diximus diligenter considerandum 
 est; non enim parua repugnantia putari potest, cum et locorum 
 plurimum intersit et temporis et ipsius uocationis. nam 
 si iuxta Iordanen, antequam Iesus isset in Galilaeam, ad 
 testimonium Iohannis baptistae secuti sunt eum duo, quorum 
 erat unus Andreas, qui fratrem suum Simonem continuo ad- 
 . duxit ad legum, quando et nomen ut Petrus uocaretur accepit, 
 quomodo ab aliis euangelistis dicitur, quod eos in Galilaea 
 piscantes inuenerit adque ad discipulatum uocauerit, nisi quia 
 intellegendum est non sic eos uidisse tunc dominum iuxta 
 Iordanen, ut ei iam inseparabiliter cohaererent, sed tantum 
 cognouisse quis esset eumque miratos ad propria remeasse?

Nam et in Cana Galilaeae cum fecisset de aqua uinum, 
 dicit idem Iohannes, quod crediderint in eum discipuli eius. 
 quod ita narrat: et die tertio nuptiae factae sunt 
 in Cana Galilaeae et erat mater Iesu ibi. uocatus 
 est autem et Iesus et discipuli eius ad nuptias. 
 qui utique si tunc in eum crediderunt, sicut paulo post dicit, 
 nondum erant discipuli, cum ad nuptias uocati sunt. sed illo 
 more locutionis hoc dictum est, quo loquimur, cum dicimus

 

 
 
 
 apostolum Paulum in Tarso Ciliciae natum, neque enim tunc 
 iam erat apostolus. ita discipulos Christi inuitatos ad nuptias 
 cum audimus, non iam discipulos, sed qui futuri erant discipuli 
 intellegere debemus. iam enim utique discipuli Christi 
 erant, quando ista narrata adque conscripta sunt, et ideo sic 
 de illis locutus est temporum praeteritorum narrator.

Quod autem dicit idem Iohannes: post hoc descendit 
 Capharnaum ipse et mater eius et fratres eius et 
 discipuli eius et ibi manserunt non multis diebus, 
 incertum est, utrum iam illi adhaeserant etiam Petrus et 
 Andreas et filii Zebedaei. Mattheus enim primo narrat, quod 
 uenerit et habitauerit in Capharnaum, et postea, quod eos de 
 nauibus piscantes uocauerit, iste autem, quod cum illo Capharnaum 
 uenerint discipuli eius. an forte Mattheus quod praetermiserat 
 recapitulauit, quia non ait ipse (post hoc ambulans 
 iuxta mare Galilaeae uidit duos fratres\', sed sine ulla consequentis 
 temporis differentia: ambulans autem, inquit, 
 iuxta mare Galilaeae uidit duos fratres, et cetera? 
 proinde fieri potest, ut postea narrauerit non quod postea 
 factum erat, sed quod prius praetermiserat, ut cum illo intellegantur 
 uenisse Capharnaum, quo Iohannes dicit et ipsum 
 et matrem et discipulos eius uenisse. an potius alii discipuli 
 fuerunt, sicut eum iam Philippus sequebatur, quem sic

 

 
 
 
 uocauerat, ut diceret ei: sequere me? quo enim ordine uocati. 
 sint omnes duodecim apostoli, in euangelistarum narrationibus 
 non apparet, quando quidem non tantum ordo uocationis, sed 
 nec ipsa uocatio commemorata est omnium, sed tantum Philippi 
 et Petri et Andreae et filiorum Zebedaei et Matthei publicani, 
 qui etiam Leui uocabatur. singillatim tamen ab eo nomen et 
 primus et solus Petrus accepit. nam filios Zebedaei non singillatim, 
 sed simul ambos appellauit filios tonitrui.

Sane animaduertendum est, quod scriptura euangelica et 
 apostolica non solos illos duodecim appellat discipulos eius, 
 sed omnes qui in eum credentes magisterio eius ad regnum 
 caelorum erudiebantur. ex quorum multitudine elegit duodecim, 
 quos et apostolos nominauit, sicut Lucas commemorat. ipse 
 quippe paulo post ait: et descendens cum illis stetit 
 in loco campestri et turba discipulorum eius et 
 multitudo copiosa plebis. non utique diceret turbam 
 discipulorum homines duodecim. aliis quoque scripturarum 
 locis hoc euidenter apparet discipulos eius omnes appellatos 
 qui ab eo discerent quod ad aeternam uitam pertineret.

Quaeri autem potest, quomodo binos uocauerit de nauiculis 
 piscatores, primo Petrum et Andream, deinde progressus 
 paululum alios duos filios Zebedaei, sicut narrat Mattheus et 
 Marcus, cum Lucas dicat ambas eorum nauiculas impletas 
 magna illa captura piscium sociosque Petri commemoret 
 Iacobum et Iohannem filios Zebedaei uocatos ad adiuuandum,

 

 
 
 
 cura retia extrahere plena non possent, simulque miratos tantam 
 multitudinem piscium, quae capta erat, et cum Petro 
 tantum dixisset: noli timere, ex hoc iam homines eris 
 capiens, simul eum tamen subductis ad terram nauibus 
 secutos fuisse. unde intellegendum est hoc primo esse factum 
 quod Lucas insinuat, nec tunc eos a domino uocatos, sed 
 tantum Petro fuisse praedictum, quod homines esset capturus. 
 quod non ita dictum est, quasi iam pisces numquam esset 
 capturus; nam et post resurrectionem domini legimus eos 
 esse piscatos. dictum est ergo, quod deinceps capturus esset 
 homines; non dictum est, quod iam non esset capturus pisces. 
 unde datur locus intellegere eos ad capturam piscium ex more 
 remeasse, ut postea fieret quod Mattheus et Marcus narrant, 
 quando eos binos uocauit et ipse iussit. ut eum sequerentur, 
 primo duobus Petro et Andreae, deinde aliis duobus filiis 
 Zebedaei. tunc enim non subductis ad terram nauibus tamquam 
 cura redeundi, sed ita eum secuti sunt, tamquam uocantem 
 ac iubentem, ut sequerentur..

Illud etiam requirendum est, quomodo Iohannes 
 euangelista, antequam Iohannes baptista missus esset in carcerem, 
 dicit legum isse in Galilaeam - posteaquam enim 
 commemorauit, quod in Cana Galilaeae fecit de aqua uinum 
 et descendit Capharnaum cum matre et discipulis et ibi

 

 
 
 
 manserunt non multis diebus, dicit eum deinde ascendisse Hierosolymam 
 propter pascha, post haec uenisse in Iudaeam terram et 
 discipulos eius et illic demoratum cum eis et baptizantem, 
 ubi secutus ait: erat autem et Iohannes baptizans 
 in Aeno iuxta Salim, quia aquae multae erant illic, 
 et adueniebant et baptizabantur: nondum enim 
 missus erat in carcerem Iohannesâ€”, Mattheus autem 
 dicat: cum autem audisset quod Iohannes traditus 
 esset, secessit in Galilaeam. similiter et Marcus: 
 posteaquam autem traditus est, inquit, Iohannes, 
 uenit Iesus in Galilaeam. Lucas etiam nihil quidem dicit 
 de tradito Iohanne, sed tamen et ipse post baptismum et 
 temtationem Christi dicit eum isse in Galilaeam, sicut illi duo. 
 nam ita contexit narrationem suam: et consummata omni 
 temtatione diabolus recessit ab illo usque ad 
 tempus. et egressus est Iesus in uirtute spiritus 
 in Galilaeam et fama exiit peruniuersam regionem 
 de illo. unde intellegitur hos tres euangelistas non Iohanni 
 euangelistae contraria narrasse, sed praetermisisse primum 
 domini aduentum in Galilaeam, posteaquam baptizatus est, 
 quando illic aquam conuertit in uinum â€” tunc enim nondum 
 erat traditus Iohannes â€”, eum uero aduentum eius in

 

 
 
 
 Galilaeam conexuisse narrationibus suis, qui post Iohannem traditum 
 factus est. de quo eius reditu in Galilaeam etiam ipse 
 Iohannes euangelista sic loquitur: ut ergo cognouit Iesus, 
 quia audierunt Pharisaei, quia Iesus plures discipulos 
 facit et baptizat quam Iohannes, quamquam 
 Iesus non baptizaret, sed discipuli eius, reliquit 
 Iudaeam et abiit iterum in Galilaeam. tunc ergo intellegimus 
 iam fuisse traditum Iohannem, Iudaeos uero audisse, 
 quod plures discipulos faceret et baptizaret, quam fecerat et 
 baptizauerat Iohannes.

Iam nunc de illo sermone prolixo, quem secundum 
 Mattheum in monte habuit dominus, uideamus, utrum ei ceteri 
 euangelistae nihil aduersari uideantur. Marcus quippe non eum 
 commemorauit omnino nec aliquid eius simile dixit nisi quasdam 
 sententias non contextim, sed sparsim, quas dominus 
 locis aliis repetiuit. reliquit tamen locum in textu narrationis 
 suae, ubi intellegamus hunc dictum esse sermonem, sed ab 
 eo praetermissum: et erat, inquit, praedicans in synagogis 
 eorum et omni Galilaea et demonia eiciens. 
 in hac praedicatione, quam dicit eum habuisse in omni Galilaea, 
 intellegitur etiam sermo iste habitus in monte, cuius 
 commemorationem facit Mattheus. namque idem Marcus ita 
 sequitur: et uenit ad eum leprosus deprecans eum 
 et genu flexo dixit: si uis, potes me mundare, et 
 cetera. de hoc leproso mundato talia conectit, ut ipse

 

 
 
 
 intellegatur, quem Mattheus commemorat tunc esse mundatum, 
 quando post illum sermonem dominus de monte descendit. 
 sic enim ait Mattheus: cum autem descendisset de 
 monte, secutae sunt eum turbae multae. 2 et ecce 
 leprosus ueniens adorabat eum dicens: domine, si 
 uis, potes me mundare, et cetera.

Huius leprosi etiam Lucas meminit non sane hoc ordine, 
 sed ut solent praetermissa recordari uel posterius facta praeoccupari, 
 sicut diuinitus suggerebantur quae ante cognita 
 postea recordando conscriberent. uerum tamen idem Lucas 
 sermonem etiam ipse domini prolixum narrauit, ubi etiam sic 
 exorsus est, ut in isto Mattheus. hic enim dixit beati 
 pauperes spiritu, quoniam ipsorum est regnum 
 caelorum, et ille beati pauperes, quia uestrum 
 est regnum dei. deinde multa quae sequuntur etiam in Lucae 
 narratione similia sunt. et ad extremum sermonis ipsa conclusio 
 prorsus eadem repperitur, de homine prudente, qui aedificat 
 super petram, et de stulto, qui aedificat super harenam, nisi 
 quod ibi flumen tantum dicit inlisum domui, non etiam pluuiam 
 et uentos, sicut Mattheus. posset ergo facillime credi eundem 
 etiam ipse domini interposuisse sermonem, aliquas autem 
 praetermisisse sententias, quas Mattheus posuit, item alias

 

 
 
 posuisse, quas iste non dixit, quasdam etiam non isdem uerbis, 
 custodita tamen ueritatis integritate similiter explicasse.

Posset hoc, ut dixi, facillime credi, nisi moueret, quod 
 Mattheus in monte dicit hunc habitum esse sermonem a domino 
 sedente, Lucas autem in loco campestri a domino stante. haec 
 itaque diuersitas facit uideri alium fuisse illum, alium istum. 
 quid enim prohiberet Christum alibi quaedam repetere quae 
 antea iam dixerat aut iterum quaedam facere quae ante iam 
 fecerat? non sane istos duos sermones, quorum unum Mattheus, 
 alterum Lucas inseruit, longa temporis distantia separari hinc 
 probabiliter creditur, quod et ante et postea quaedam similia 
 uel eadem ambo narrarunt, ut non absurde sentiatur eorum 
 narrationes haec interponentium in eisdem locis et diebus esse 
 uersatas. nam Mattheus hoc ita dicit: et secutae sunt 
 cum turbae multae a Galilaea et Decapoli et 
 Hierosolymis et Iudaea et de trans Iordanen. 
 uidens autem turbas ascendit in montem, et cum 
 sedisset, accesserunt ad eum discipuli eius. et 
 aperiens os suum docebat eos dicens: beati pauperes 
 spiritu, quoniam ipsorum est regnum caelorum, 
 et cetera. hic potest uideri multas turbas uitare uoluisse 
 et ob hoc ascendisse in montem tamquam secedendo a turbis, 
 ut solis suis discipulis loqueretur. cui rei uidetur adtestari

 

 

 

 
 
 
 etiam Lucas ita narrans: factum est autem in illis 
 diebus, exiit in montem orare et erat pernoctans 
 in oratione dei. et cum dies factus esset, uocauit 
 discipulos suos et elegit duodecim ex ipsis, quos 
 et apostolos nominauit, Simonem, quem cognominauit Petrum, 
 et Andream fratrem eius, Iacobum 
 et Iohannem, Philippum et Bartholomeum, Mattheum 
 Mattheum, Iacobum Alphei et Simonem, qui 
 uocatur Zelotes, Iudam Iacobi et ludam Scariotem, 
 qui fuit proditor. et descendens cum illis 
 stetit in loco campestri, et turba discipulorum 
 eius et multitudo copiosa plebis ab omni Iudaea 
 et Hierusalem et maritima Tyri et Sidonis, qui 
 uenerant, ut audirent eum et sanarentur a languoribus 
 suis. et qui uexabantur ab spiritibus inmundis 
 curabantur. et omnis turba quaerebat eum 
 tangere, quia uirtus de illo exiebat et sanabat 
 omnes. et ipse eleuatis oculis in discipulos 
 dicebat: beati pauperes, quia uestrum est regnum 
 dei, et cetera. hic potest intellegi, cum in monte duodecim 
 discipulos elegit ex pluribus, quos apostolos nominauit, quod 
 Mattheus praetermisit, tunc illum habuisse sermonem, quem

 

 
 
 
 Mattheus interposuit et Lucas tacuit, hoc est in monte, ac 
 deinde, cum descendisset, in loco campestri habuisse alterum 
 similem, de quo Mattheus tacet et Lucas non tacet, et utrumque 
 sermonem eodem modo esse conclusum.

Quod autem Mattheus isto sermone terminato sequitur et 
 dicit: et factum est, cum consummasset Iesus 
 uerba haec, admirabantur turbae super doctrinam 
 eius, potest uideri discipulorum turbas dixisse, ex quibus 
 illos duodecim elegerat. quod uero mox ait: cum autem 
 descendisset de monte, secutae sunt eum turbae 
 multae, et ecce leprosus ueniens adorabat eum, 
 potest intellegi post utrumque sermonem factum fuisse, non 
 solum quem Mattheus, uerum etiam quem Lucas interponit. 
 neque enim apparet post descensionem de monte quantum 
 temporis fuerit interpositum, sed hoc solum uoluit significare 
 Mattheus post illam descensionem multas turbas fuisse cum 
 domino, quando leprosum mundauit, non quantum temporis 
 interfuerit, praesertim cum eundem leprosum Lucas iam in 
 ciuitate posito domino dicat esse mundatum, quod Mattheus 
 dicere non curauit.

Quamquam etiam illud possit occurrere, in aliqua excelsiore 
 parte montis primo cum solis discipulis dominum fuisse, quando

 

 

 
 
 
 ex eis illos duodecim elegit, deinde cum eis descendisse, non 
 de monte, sed de ipsa montis celsitudine in campestrem 
 locum, id est in aliquam aequalitatem, quae in latere montis 
 erat et multas turbas capere poterat, adque ibi stetisse, 
 donec ad eum turbae congregarentur, ac postea cum sedisset, 
 accessisse propinquius discipulos eius adque ita illis ceterisque 
 turbis praesentibus unum habuisse sermonem, quem 
 Mattheus Lucasque narrarunt diuerso narrandi modo, sed 
 eadem ueritate rerum et sententiarum, quas ambo dixerunt. 
 iam enim praemonuimus, quod et nullo praemonente unicuique 
 sponte uidendum fuit, si quis praetermittat aliquid quod alius 
 dicat, non esse contrarium, nec si alius alio modo aliquid 
 dicat, dum eadem rerum sententiarumque ueritas explicetur, 
 ut quod Mattheus ait cum autem descendisset de 
 monte, simul etiam de illo campestri loco, qui in latere 
 montis esse potuit, intellegatur. deinde Mattheus de leproso 
 mundato narrat, quod etiam Marcus et Lucas similiter.

XX. Post haec Mattheus sequitur et dicit: cum autem 
 introisset Capharnaum, accessit ad illum centurio 
 rogans eum et dicens: domine, puer meus iacet in 
 domo paralyticus et male torquetur, et cetera usque 
 ad eum locum, ubi ait: et sanatus est puer ex hora

 

 
 
 
 illa. hoc de puero centurionis etiam Lucas commemorat, 
 non sicut iste post leprosum mundatum, quem ille postea 
 recordatus commemorauit, sed post finem illius prolixioris 
 sermonis, quod ita coniungit: cum autem implesset 
 omnia uerba sua in aures plebis, intrauit Capharnaum. 
 centurionis autem cuiusdam seruus male 
 habens erat moriturus, qui illi erat pretiosus, et 
 cetera usque in eum locum, quo sanatus est. hic intellegendum 
 est, cum implesset quidem omnia uerba sua in aures 
 plebis, intrasse Christum Capharnaum, hoc est, quia non, 
 antequam haec uerba terminasset, intrauit, sed non esse expressum, 
 post quantum temporis interuallum, cum istos sermones-. 
 mones terminasset, intrauerit Capharnaum. ipso quippe interuallo 
 leprosus ille mundatus est, quem loco suo Mattheus 
 interponit, iste autem postea recordatur.

Iam ergo uideamus, utrum sibi de hoc seruo centurionis 
 Mattheus Lucasque consentiant Mattheus enim dicit: accessit 
 ad eum centurio rogans eum et dicens: puer 
 meus iacet in domo paralyticus. cui uidetur repugnare 
 quod ait Lucas: et cum audisset de Iesu, misit ad 
 eum seniores Iudaeorum rogans eum, ut ueniret 
 et saluaret seruum eius. at illi cum uenissent ad 
 Iesum, rogabant eum sollicite dicentes ei: quia 
 dignus est, ut hoc illi praestes; diligit enim

 

 
 
 
 gentem nostram et synagogam ipse aedificauit 
 nobis. Iesus autem ibat cum illis. et cum iam non 
 longe esset a domo, misit ad eum centurio amicos 
 dicens: domine, noli uexari; non enim dignus sum, 
 ut sub tectum meum intres, propter quod et me 
 ipsum non sum dignum arbitratus, ut uenirem ad 
 te; sed dic uerbo et sanabitur puer meus. si enim 
 hoc ita gestum est, quomodo erit uerum quod Mattheus narrat 
 accessit ad eum quidam centurio, cum ipse non accesserit, 
 sed amicos miserit, nisi diligenter aduertentes intellegamus 
 Mattheum non omni modo deseruisse usitatum morem 
 loquendi? non solum enim dicere solemus accessisse aliquid, 
 etiam antequam perueniat illuc quo dicitur accessisse â€” unde 
 etiam dicimus \'parum accessit\' uel \'multum accessit* eo quo 
 appetit peruenire â€”, uerum etiam ipsam peruentionem, cuius 
 adipiscendi causa acceditur, dicimus plerumque factam, etsi 
 eum ad quem peruenit non uideat ille qui peruenit, cum per 
 amicum peruenit ad aliquem, cuius ei fauor est necessarius. 
 quod ita tenuit consuetudo, ut iam etiam uulgo peruentores 
 appellentur qui potentium quorumlibet tamquam inaccessibiles 
 animos per conuenientium personarum interpositionem ambitionis

 

 
 
 
 arte pertingunt. si ergo ipsa peruentio usitate dicitur per alios 
 fieri, quanto magis accessus per alios fieri potest, qui plerumque 
 infra peruentionem remanet, quando potuerit quisque 
 plurimum quidem accedere, sed tamen non potuerit peruenire! 
 non ergo absurde Mattheus etiam quod uulgo possit intellegi 
 per alios facto accessu centurionis ad dominum conpendio 
 dicere uoluit accessit ad eum centurio.

Yerum tamen non neglegenter intuenda est etiam sancti 
 euangelistae altitudo mysticae locutionis, secundum quam 
 scriptum eat in psalmo: accedite ad eum et inluminamini. 
 proinde quia fidem centurionis,. qua uere acceditur ad 
 Iesum, ipse ita laudauit, ut diceret non inueni tantam 
 fidem in Israhel, ipsum potius accessisse ad Christum 
 dicere uoluit prudens euangelista quam illos per quos uerba 
 sua miserat. porro autem Lucas ideo totum quemadmodum 
 gestum esset aperuit, ut ex hoc intellegere cogeremur, quemadmodum 
 eum accessisse dixerit alius qui mentiri non potuit. 
 sic enim et illa mulier, quae fluxum sanguinis patiebatur, 
 quamuis fimbriam uestimenti eius tenuerit, magis tamen tetigit 
 dominum quam illae turbae, a quibus premebatur. ut enim 
 haec, quo magis credidit, eo magis tetigit dominum, ita et 
 centurio, quo magis credidit, eo magis accessit ad dominum. 
 iam cetera in hoc capitulo quae alter dicit et alter

 

 
 
 
 praetermittit superfluo pertractantur, cum ex illa regula primitus 
 commendata nihil inueniantur habere contrarium.

XXI. Sequitur Mattheus et dicit: et cum uemsset 
 Iesus in domum Petri, uidit socrum eius iacentem 
 et febricitantem. et tetigit manum eius, et dimisit 
 eam febris, et surrexit et ministrabat eis. hoc 
 quando factum sit, id est post quid uel ante quid, non expressit 
 Mattheus. non enim post quod narratur, post hoc etiam 
 factum necesse est intellegatur. nimirum tamen iste hoc recoluisse 
 intellegitur quod prius omiserat. nam id Marcus narrat, 
 antequam illud de leproso mundato commemoret, quod post 
 sermonem in monte habitum, de quo ipse tacuit, uidetur 
 interposuisse. itaque et Lucas post hoc factum narrat de socru 
 Petri, post quod et Marcus, ante sermonem etiam ipse, quem 
 prolixum interposuit, qui potest idem uideri quem dicit habitum 
 in monte Mattheus. quid autem interest, quis quo loco 
 ponat siue quod ex ordine inserit siue quod omissum recolit 
 siue quod postea factum ante praeoccupat, dum tamen non 
 aduersentur eadem uel alia narranti nec sibi nec alteri? quia 
 enim nullius in potestate est, quamuis optime fideliterque res 
 cognitas quo quisque ordine recordetur â€” quid enim prius 
 posteriusue homini ueniat in mentem, non est ut uolumus,

 

 
 
 
 sed ut datur â€”, satis probabile est quod unusquisque euangelistarum 
 eo se ordine credidit debuisse narrare, quo uoluisset 
 deus ea ipsa quae narrabat eius recordationi suggerere 
 in eis dumtaxat rebus, quarum ordo, siue ille siue ille sit, 
 nihil minuit auctoritati ueritatique euangelicae.

Cur autem spiritus sanctus diuidens propria unicuique prout 
 uult et ideo mentes quoque sanctorum propter libros in tanto 
 auctoritatis culmine conlocandos in recolendo quae scriberent 
 sine dubio gubernans et regens alium sic, alium uero sic 
 narrationem suam ordinare permiserit, quisquis pia diligentia 
 quaesierit, diuinitus adiutus poterit inuenire. hoc tamen non 
 est huius operis munus, quod nunc suscepimus, tantum ut 
 demonstremus euangelistas neque sibi neque inter se repugnare, 
 quolibet ordine uel easdem res uel alias factorum dictorumque 
 Christi unusquisque eorum potuerit uolueritue narrare. quapropter 
 ubi ordo temporum non apparet, nihil nostra interesse 
 debet, quem narrandi ordinem quilibet eorum tenuerit, ubi 
 autem apparet, si quid mouerit, quod sibi aut alteri repugnare 
 uideatur, utique considerandum et enodandum est.

XXII. Sequitur ergo Mattheus dicens: uespere autem 
 facto optulerunt ei multos demonia habentes 
 et eiciebat spiritus uerbo et omnes male habentes 
 curauit, ut adimpleretur quod dictum est per 
 Esaiam prophetam dicentem: ipse infirmitates 
 nostras accepit et aegrotationes portauit. hoc ad 
 eiusdem diei tempus pertinere satis indicat, cum coniungit 
 uespere autem facto. sic et Marcus, cum de ipsa socru 
 Petri sanata dixisset et ministrabat eis, hoc idem subiecit: 
 uespere autem facto cum occidisset sol, 
 afferebant ad eum omnes male habentes et demonia 
 habentes, et erat omnis ciuitas congregata 
 ad ianuam. et curauit multos qui uexabantur 
 uariis languoribus et demonia multa eiciebat 
 et non sinebat ea loqui, quoniam sciebant eum 
 et diluculo ualde surgens egressus abiit in 
 desertum locum. uidetur hic ordinem tenuisse Marcus, ut 
 post illud quod dictum est uespere autem facto deinde 
 diceret et diluculo ualde surgens. quamuis nec illud 
 necesse sit, ubi dicitur \'uespere facto\', eiusdem diei uesperum 
 accipere, nec ubi dicitur \'diluculo\', eiusdem noctis diluculum, 
 tamen utcumque uideri potest hic rerum gestarum ordo seruatus 
 propter digestum ordinem temporum. Lucas quoque, 
 cum de socru Petri narrasset, non ait ipse \'uespere autem

 

 
 
 
 facto\', sed tamen quod idem significaret adiunxit dicens: 
 cum sol autem occidisset, omnes qui habebant 
 infirmos uariis languoribus ducebant illos ad 
 eum: at ille singulis manum inponens curabat eos. 
 exiebant etiam demonia a multis clamantia et 
 dicentia: quia tu es filius dei. et increpans non 
 sinebat ea loqui, quia sciebant ipsum esse Christum. 
 facta autem die egressus ibat in desertum 
 locum. et hic uidemus eundem prorsus ordinem temporum 
 custoditum, quem conperimus aput Marcum. Mattheus autem, 
 qui uidetur non ordine, quo gestum est, sed quo praetermissum 
 recolit, hoc de socru Petri commemorasse, posteaquam 
 narrauit, quid ipso die facto etiam uespere gestum sit, iam 
 non subiungit diluculum, sed ita narrat: uidens autem 
 Iesus turbas multas circum se iussit ire trans 
 fretum. iam hoc aliud est, non illud quod Marcus et Lucas 
 contexunt, qui post uesperum diluculum ponunt. quod ergo 
 hic dictum est uidens autem Iesus turbas multas 
 circum se iussit ire trans fretum, aliud eum recordatum 
 interposuisse debemus accipere, quod die quodam, cum 
 uidisset Iesus turbas multas circum se, iussit ire trans fretum.

Deindequodsubiungit: et accedens unusscriba 
 ait illi: magister, sequar te, quocumque ieris, 
 usque ad illud ubi ait: dimitte mortuos sepelire mortuos 
 suos, hoc similiter narrat et Lucas. sed ille post plura

 

 
 
 
 nec ipse sane expresso ordine temporum, sed recordantis modo, 
 utrum quod prius omisit an quod posterius etiam factum 
 quam sunt ea quae sequuntur praeoccupauit, incertum est. 
 ita enim dicit: factum est autem ambulantibus illis 
 in uia, dixit quidam ad illum: sequar te, quocumque 
 ieris. et respondit ei prorsus eadem quae Mattheus 
 commemorat. quod autem Mattheus dicit tunc istud gestum 
 esse, quando iussit, ut irent trans fretum, Lucas uero ambulantibus 
 illis in uia, non est contrarium, quia in uia utique 
 ambulabant, ut uenirent ad fretum. et de illo qui petit primo 
 sepelire patrem suum Mattheus et Lucas omnino consentiunt. 
 quod enim Mattheus primo eiusdem uerba posuit hoc propter 
 patrem suum petentis et deinde domini dicentis sequere me, 
 Lucas autem primo domini dicentis sequere me et deinde 
 illius hoc petentis, ad sententiam nihil interest commemorauit 
 Lucas et alium dixisse: sequar te, domine, sed primum 
 permitte mihi renuntiare his qui domi sunt, de quo 
 tacet Mattheus. inde iam Lucas in aliud perrexit, non in illud 
 quod ordine temporis sequebatur. post haec autem, inquit, 
 designauit dominus et alios septuaginta duo. 
 post haec quidem manifeste, sed quanto temporis interuallo 
 post haec fecerit illud dominus, non apparet. in ipso tamen

 

 
 
 
 interuallo fit quod deinceps Mattheus subiungit. nam idem 
 Mattheus ordinem temporum adhuc tenet ita narrans:

Et ascendente eo in nauiculam secuti 
 sunt eum discipuli eius. et ecce motus magnus 
 factus est in mari, usque ad illud ubi ait: et uenit in 
 ciuitatem suam. ista duo facta continuatim quae narrat 
 Mattheus de tranquillato mari, posteaquam uentis imperauit 
 Iesus a somno excitatus, et de illis qui habebant saeuum 
 demonium ruptisque uinculis agebantur in desertum similiter 
 narrant Marcus et Lucas. uerbis aliis dictae sunt ab alio 
 adque alio quaedam sententiae, non tamen aliae, uelut illud 
 quod eum dicit dixisse Mattheus: quid timidi estis, 
 modicae fidei? Marcus ita dicit: quid timidi estis? 
 necdum habetis fidem? id est illam perfectam uelut 
 granum sinapis. hoc ergo et ille ait: modicae fidei. Lucas 
 autem: ubi est fides uestra? et totum quidem dici potuit: 
 quid timidi estis? ubi est fides uestra? modicae 
 fidei. unde aliud hic, aliud ille commemorat. et illud quod 
 excitantes eum dixerunt Mattheus sic: domine, salua nos, 
 perimus, Marcus: magister, non ad te pertinet, quia 
 perimus? Lucas: praeceptor, perimus, una eademque 
 sententia est excitantium dominum uolentiumque saluari, nec 
 opus est quaerere, quid horum potius Christo dictum sit. siue 
 enim aliquid horum trium dixerint, siue alia uerba quae nullus 
 euangelistarum commemorauit, tantundem tamen ualentia ad 
 eandem sententiae ueritatem, quid ad rem interest? quamquam

 

 
 
 
 et hoc fieri potuit, ut pluribus eum simul excitantibus omnia 
 haec, aliud ab alio, dicerentur. item quod sedata tempestate 
 dixerunt secundum Mattheum: qualis est hic, quia uenti 
 et mare oboediunt ei? secundum Marcum: quis putas 
 est iste, quia uentus et mare oboediunt ei? secundum 
 Lucam: quis putas hic est, quia et uentis imperat 
 et mari et oboediunt ei? quis non uideat unam 
 esse sententiam? tantundem enim prorsus ualet quis putas 
 est? et qualis est hic? et ubi non est dictum imperat, 
 utique consequenter intellegitur, quia imperanti oboeditur.

Quod uero Mattheus duos dicit fuisse, qui legionem illam 
 demonum patiebantur, quae in porcos ire permissa est, Marcus 
 autem et Lucas unum commemorant, intellegas unum eorum 
 fuisse personae alicuius clarioris et famosioris, quem regio 
 illa maxime dolebat et pro cuius salute plurimum satagebat. 
 hoc uolentes significare duo euangelistae solum commemorandum 
 iudicauerunt, de quo facti huius fama latius praeclariusque 
 fraglauerat. nec quod uerba demonum diuerse ab euangelistis 
 dicta sunt, habet aliquid scrupuli, cum uel ad unam 
 redigi sententiam uel omnia dicta possint intellegi. nec quia 
 pluraliter aput Mattheum, aput illos autem singulariter loquitur, 
 cum et ipsi narrent, quod interrogatus quid uocaretur legionem

 

 
 
 
 se esse respondit eo quod multa essent demonia, nec quod 
 Marcus circa montem fuisse gregem porcorum, Lucas autem 
 in monte, quicquam repugnat. grex enim porcorum tam 
 magnus fuit, ut aliquid eius esset in monte, aliquid circa 
 montem. erant enim duo milia porcorum, sicut Marcus expressit.

Hinc ergo sequitur Mattheus adhuc temporum ordinem 
 seruans adque ita narrationem contexit: et ascendens in 
 nauiculam transfretauit et uenit in ciuitatem 
 suam. et ecce offerebant ei paralyticum iacentem 
 in lecto, et cetera usque ad illud quod ait: uidentes 
 autem turbae timuerunt et glorificauerunt deum 
 qui dedit potestatem talem hominibus. de hoc paralytico 
 dixerunt etiam Marcus et Lucas. quod ergo Mattheus 
 dicit dominum dixisse: confide, fili, dimittuntur tibi 
 peccata tua, Lucas autem non dixit fili, sed homo, ad 
 sententiam domini expressius insinuandam ualet, quia homini 
 dimittebantur peccata, qui hoc ipso quod homo erat non posset 
 dicere \'non peccaui\', simul etiam ut ille qui homini dimittebat 
 intellegeretur deus. Marcus uero hoc dixit, quod et Mattheus, 
 sed non dixit confide. potuit quidem et ita dici \'confide, 
 homo, dimittuntur tibi peccata, fili ? , aut (confide, fili, dimittuntur 
 tibi peccata, homo\', aut quolibet uerborum ordine 
 congruenti.

Illud sane potest mouere quod de isto paralytico Mattheus 
 ita narrat: et ascendens in nauiculam transfretauit 
 et uenit in ciuitatem suam. et ecce offerebant ei 
 paralyticum iacentem in lecto, Marcus autem non hoc 
 in eius ciuitate factum dicit, quae utique Nazareth uocatur, 
 sed Capharnaum, quod ita narrat: et iterum intrauit 
 in Capharnaum post dies, et auditum est quod in 
 domo esset et conuenerunt multi, ita ut non 
 caperet neque ad ianuam, et loquebatur eis uerbum. 
 et uenerunt ferentes ad eum paralyticum, 
 qui a quattuor portabatur. et cum non possent 
 offerre eum illi prae turba, nudauerunt tectum ubi 
 erat et patefacientes summiserunt grabatum, in 
 quo paralyticus iacebat. cum uidisset autem Iesus 
 fidem illorum, et cetera, Lucas autem non commemorat, 
 quo in loco factum sit, sed ita dicit: et factum est in 
 una dierum et ipse sedebat docens, et erant Pharisaei 
 sedentes et legis doctores, qui uenerant ex 
 omni castello Galilaeae et Iudaeae et Hierusalem, 
 et uirtus erat domini ad sanandos eos. et ecce 
 uiri portantes in lecto hominem, qui erat paralyticus, 
 et quaerebant eum inferre et ponere ante eum. 
 et non inuenientes qua parte illum inferrent prae 
 turba ascenderunt supra tectum et per tegulas

 

 
 
 
 summiserunt illum cum lecto in medium ante 
 Iesum. quorum fidem ut uidit, dixit: homo, dimittuntur 
 tibi peccata tua, et cetera. remanet igitur quaestio 
 inter Marcum et Mattheum, quod Mattheus ita scribit, tamquam 
 in ciuitate domini factum sit, Marcus autem in Capharnaum. 
 quae difficilius solueretur, si Mattheus etiam Nazareth nominaret. 
 nunc uero cum potuerit ipsa Galilaea dici ciuitas Christi, 
 quia in Galilaea erat Nazareth, sicut uniuersum regnum in tot 
 ciuitatibus constitutum dicitur Romana ciuitas, cumque in tot 
 gentibus constituta sit ciuitas, de qua scriptum est: gloriosissima 
 dicta sunt de te, ciuitas dei, et cum prior 
 ipse populus dei in tot ciuitatibus habitans etiam una domus 
 dictus sit. domus Israhel, quis dubitauerit in ciuitate sua hoc 
 fecisse Iesum, cum hoc fecerit in ciuitate Capharnaum, ciuitate 
 Galilaeae, quo transfretando redierat de regione Gerasenorum, 
 ut ueniens in Galilaeam recte diceretur uenisse in ciuitatem 
 suam, in quocumque oppido esset Galilaeae, praesertim quia 
 et ipsa Capharnaum ita excellebat in Galilaea, ut tamquam 
 metropolis haberetur? quod si prorsus non liceret accipere 
 ciuitatem Christi uel ipsam Galilaeam, in qua erat Nazareth, 
 uel ipsam Capharnaum, quae sicut caput Galilaeae ciuitatibus 
 eminebat, diceremus Mattheum praetermisisse quae gesta sunt,

 

 

 

 
 
 
 posteaquam uenit Iesus in ciuitatem suam, donec ueniret et 
 Capharnaum, et hoc adiunxisse de sanato paralytico, sicut in 
 multis ita faciunt praetermittentes media, tamquam hoc continuo 
 sequatur quod sine ulla praetermissionis suae significatione 
 subiungunt.

XXVI. Hinc ergo sequitur Mattheus dicens: et cum 
 transiret inde Iesus, uidit hominem sedentem in 
 telonio, Mattheum nomine, et ait illi: sequere me. 
 et surgens secutus est eum. hoc Marcus ita narrat 
 eundem etiam ipse ordinem tenens post illius paralytici sanitatem: 
 et egressus est, inquit, ad mare omnisque 
 turba ueniebat ad eum et docebat eos. ue t cum 
 praeteriret, uidit Leuin Alphei sedentem ad telonium 
 et ait illi: sequere me. et surgens secutus 
 est eum. nihil hic repugnat; ipse est enim Mattheus qui et 
 Leui. Lucas etiam hoc post eundem paralyticum sanatum ita 
 subiungit: et post haec exiit et uidit publicanum 
 nomine Leui sedentem ad telonium et ait illi: 
 sequere me. et relictis omnibus surgens secutus 
 est eum. hinc autem probabilius uidetur, quod haec

 

 
 
 
 praetermissa recordando Mattheus commemorat, quia utique ante 
 illum sermonem habitum in monte credendum uocatum esse 
 Mattheum. in eo quippe monte tunc Lucas commemorat omnes 
 duodecim ex plurimis discipulis electos, quos et apostolos 
 nominauit.

Sequitur itaque Mattheus et dicit: et factum 
 est discumbente eo in domo, ecce multi publicani 
 et peccatores uenientes discumbebant cum Iesu 
 et discipulis eius, et cetera usque ad illud ubi ait: sed 
 uinum nouum in utres nouos mittunt et ambo 
 conseruantur. hic Mattheus non expressit, in cuius domo 
 discumbebat Iesus cum publicanis et peccatoribus. unde posset 
 uideri non hoc ex ordine subiunxisse, sed quod alio tempore 
 factum est recordatus interposuisse, nisi Marcus et Lucas, qui 
 hoc omnino similiter narrant, manifestarent in domo Leui, hoc 
 est Matthei, discubuisse Iesum et dicta illa omnia quae 
 sequuntur. ita enim Marcus hoc idem dicit eundem ordinem 
 seruans: et factum est, cum accumberet in domo 
 illius, multi publicani et peccatores simul discumbebant 
 cum Iesu. cum ergo dicit in domo illius, 
 exprimit utique illum, de quo superius loquebatur, id est Leui. 
 sic et Lucas cum dixisset: ait illi: sequere me, et 
 relictis omnibus surgens secutus est eum, continuo 
 subiecit: et fecit ei Leui conuiuium magnum in

 

 

 
 
 
 domo sua, et erat turba multa publicanorum et 
 aliorum qui cum illis erant discumbentes. manifestum 
 est itaque, in cuius domo ista gerebantur.

Iam ipsa uerba uideamus, uel quae domino dicta uel quae 
 ab illo responsa omnes isti tres euangelistae posuerunt. Mattheus: 
 et uidentes, inquit, Pharisaei dicebant discipulis 
 eius:quarecumpublicanis et peccatoribus 
 manducat magister uester? totidem paene uerbis hoc 
 ait et Marcus: quare cum publicanis et peccatoribus 
 manducat et bibit magister uester? praetermissum 
 est ergo a Mattheo quod iste addidit bibit. sed 
 quid ad rem, cum plena sit sententia insinuans pariter conuiuantes? 
 Lucas autem aliquanto differentius hoc uidetur commemorasse. 
 et murmurabant, inquit, Pharisaei et 
 scribae eorum dicentes ad discipulos eius: quare 
 cum publicanis et peccatoribus manducatis et 
 bibitis? non utique magistrum eorum nolens illic intellegi, 
 sed simul omnibus, et ipsi et discipulis eius, hoc obiectum 
 insinuans, non tamen ei dictum, sed illis, quod et de ipso et 
 de illis acciperetur. nam utique et ipse Lucas ita dicit dominum 
 respondisse: non ueni uocare iustos, sed peccatores 
 in paenitentiam. quod non eis respondisset, nisi quod 
 dixerant manducatis et bibitis ad ipsum maxime pertineret. 
 propterea etiam Mattheus et Marcus de illo discipulis 
 eius hoc obiectum esse narrarunt, quia, cum et de discipulis

 

 
 
 
 dicebatur, magistro magis obiciebatur, quem sectando imitabantur. 
 una ergo sententia est, et tanto melius insinuata, 
 quanto quibusdam uerbis manente ueritate uariata. item quod 
 Mattheus refert dominum respondisse: non est opus 
 ualentibus medicus, sed male habentibus. euntes 
 autem discite, quid est: misericordiam uolo et non 
 sacrificium. non enim ueni uocare iustos, sed 
 peccatores, Marcus quoque et Lucas eisdem paene uerbis 
 eandem sententiam tenuerunt, nisi quod ambo non interponunt 
 illud ex propheta testimonium: misericordiam uolo quam 
 sacrificium. Lucas autem cum dixisset: non ueni uocare 
 iustos, sed peccatores, addidit in paenitentiam, quod 
 ad explanandam sententiam ualet, ne quisquam peccatores ob 
 hoc ipsum quod peccatores sunt diligi arbitretur a Christo, 
 cum et illa similitudo de aegrotis bene intimet, quid uelit 
 deus uocando peccatores tamquam medicus aegros, utique ut 
 ab iniquitate tamquam ab aegritudine salui fiant, quod fit per 
 paenitentiam.

Item quod dicit Mattheus: tunc accesserunt ad eum 
 discipuli Iohannis dicentes: quare nos et Pharisaei 
 ieiunamus frequenter? Marcus similiter intulit 
 dicens: et erant discipuli Iohannis et Pharisaei 
 ieiunantes, et ueniunt et dicunt illi: cur discipuli 
 Iohannis et Pharisaeorum ieiunant? nisi

 

 
 
 
 quod iste putari potest addidisse Pharisaeos, quod simul 
 cum discipulis Iohannis hoc dixerint, cum Mattheus tantum 
 discipulos Iohannis hoc dixisse perhibeat. sed uerba ipsa, 
 quae illos dixisse aput Marcum legitur, magis indicant alios 
 hoc dixisse de aliis, id est conuiuas qui aderant uenisse 
 ad Iesum, quia ieiunabant discipuli Iohannis et Pharisaei, 
 et hoc ei de illis dixisse, ut quod ait ueniunt non de 
 ipsis dixerit, de quibus interposuerat: et erant discipuli 
 Iohannis et Pharisaei ieiunantes, sed cum isti essent 
 ieiunantes, ueniunt illi quos hoc mouit et dicunt illi: cur 
 discipuli Iohannis et Pharisaeorum ieiunant, tui 
 autem non ieiunant? quod Lucas euidentius expressit ita 
 hoc idem intimans, cum dixisset, quid eis responderit dominus 
 de uocatione peccatorum tamquam aegrotorum: at illi, 
 inquit, dixerunt ad eum: quare discipuli Iohannis 
 ieiunant frequenter et obsecrationes faciunt, similiter 
 et Pharisaeorum, tui autem edunt et bibunt? 
 ergo et hic sicut Marcus alios de aliis hoc dixisse narrauit. 
 unde ergo Mattheus: tunc accesserunt ad eum discipuli 
 Iohannis dicentes: quare nos et Pharisaei 
 ieiunamus? nisi quia et ipsi aderant et omnes certatim, ut 
 quisque poterat, hoc obiecerunt, quorum sententia diuerso 
 loquendi modo, sed tamen a ueritate non alieno, a tribus 
 euangelistis insinuata est.-

Item illud de sponsi filiis, quia non ieiunabunt, quamdiu 
 cum eis est sponsus, similiter interposuerunt Mattheus et

 

 
 
 
 Marcus, nisi quod Marcus filios nuptiarum appellauit quos 
 ille sponsi, quod ad rem nihil interest. filios quippe nuptiarum 
 non tantum sponsi, sed etiam sponsae intellegimus. eadem 
 ergo est aperta sententia, non altera aduersa. Lucas autem 
 non ait \'numquid possunt filii sponsi ieiunare?\' sed ait: 
 numquid potestis filios sponsi, quamdiu cum illis 
 est sponsus, facere ieiunare? in quo et ipse ad aliud 
 quiddam insinuandum eandem sententiam eleganter aperuit. 
 sic enim intellegitur eosdem ipsos qui loquebantur fuisse 
 facturos, ut lugentes ieiunarent filii sponsi, quoniam ipsi 
 essent sponsum occisuri. quod autem dixit Mattheus lugere, 
 hoc Marcus et Lucas ieiunare, quia et ille postea tunc 
 ieiunabunt ait, non \'tunc lugebunt\'. uerum illo uerbo significauit 
 de tali ieiunio dominum locutum, quod pertinet ad 
 humilitatem tribulationis, ut illud alterum, quod pertinet ad 
 gaudium mentis in spiritalia suspensae adque ob hoc alienatae 
 quodammodo a corporalibus cibis, posterioribus similitudinibus 
 dominus significasse intellegitur de panno nouo et uino 
 nouo id ostendens, quod animalibus adque carnalibus circa 
 corpus occupatis et ob hoc ueterem adhuc sensum trahentibus 
 hoc genus ieiunii non congruat. quas similitudines et alii duo 
 similiter explicarunt. iam enim satis in promtu est nihil esse

 

 
 
 
 contrarium, si quid alius dicit quod alius praetermittit seu 
 uerbi seu rei, dum uel ab eadem sententia non recedatur uel 
 quae forte alia ponitur aliae non aduersetur.

XXVIII. Sequitur deinde Mattheus adhuc temporum ordinem 
 seruans: haec illo loquente ad eos ecce princeps 
 unus accessit et adorabat eum dicens: filia mea 
 modo defuncta est, sed ueni, inpone manum tuam 
 super eam, et uiuet, et cetera usque ad illud ubi ait: et 
 surrexit puella. et exiit fama haec in uniuersam 
 terram illam. dicunt hoc et alii duo, Marcus et Lucas, sed 
 ab isto ordine iam recedunt. alibi enim hoc recordantur adque 
 inserunt, id est eo loco, ubi redit transfretando a regione 
 Gerasenorum post expulsa adque in porcos dimissa demonia. 
 nam hoc Marcus ita coniungit post illud aput Gerasenos 
 factum: et cum transcendisset, inquit. Iesus in naui 
 rursus trans fretum, conuenit turba multa ad 
 illum, et erat circa mare. et uenit quidam de 
 archisynagogis, nomine Iahirus, et uidens eum 
 procidit ad pedes eius, et cetera. ac per hoc intellegendum 
 est hoc quidem de archisynagogi filia factum esse, cum 
 transcendisset Iesus in naui rursus trans fretum, sed quanto 
 post, non apparet. nisi enim fuisset interuallum, non esset 
 quando fieret quod modo narrauit Mattheus in conuiuio domus

 

 
 
 
 suae; tamquam de alio quippe narrauit more euangelistarum 
 quod de se ac domi suae gestum erat, post quod factum nihil 
 aliud continuo sequitur quam hoc de archisynagogi filia. sic 
 enim ipse contexit, ut ipse transitus aperte indicet hoc consequenter 
 narrari quod et consequenter factum est, quando 
 quidem cum superius commemorasset quae de panno nouo et 
 de uino nouo Iesus dixerit, continuo subiecit: haec illo 
 loquente ad eos ecce princeps unus accessit. ac 
 per hoc si haec illo loquente accessit, nihil aliud factorum 
 dictorumque eius interpositum est. in narratione autem Marci 
 patet locus, ubi interponi alia potuerint, sicut iam ostendimus. 
 similiter et Lucas, cum post narratum aput Gerasenos miraculum 
 transit ad narrandum de archisynagogi filia, non sic 
 transit, ut renitatur Mattheo, qui post illas de panno et uino 
 similitudines hoc gestum esse demonstrat dicendo haec illo 
 loquente. iste quippe, cum terminasset quod aput Gerasenos 
 factum narrauerat, hoc modo transit in aliud: factum 
 est autem, inquit, cum redisset Iesus, excepit 
 illum turba: erant enim omnes exspectantes eum. 
 et ecce uir, cui nomen Iahirus, et ipse princeps 
 synagogae erat et cecidit ad pedes Iesu, 
 et cetera. sic intellegitur, quod turba quidem illa continuo

 

 
 
 
 exceperit dominum, quippe quem rediturum exspectabat; quod 
 uero adiunxit: et ecce uir, cui nomen erat Iahirus, non 
 continuo factum accipiendum est, sed prius illud de conuiuio 
 publicanorum, sicut narrat Mattheus, cui rei sic coniungit 
 hoc, ut non possit aliud factum consequenter intellegi.

In hac ergo narratione, quam nunc considerandam suscepimus, 
 de illa quidem quae fluxum sanguinis patiebatur omnes 
 isti tres euangelistae sine ulla quaestione concordant. neque 
 enim interest ad rei ueritatem, quod ab alio aliquid tacitum 
 ab alio dicitur, nec quod Marcus dicit: quis tetigit uestimenta 
 mea? et Lucas: quis me tetigit? alter enim 
 dixit usitate, alter proprie, eandem tamen uterque sententiam. 
 nam usitatius dicimus \'conscindis me quam \'conscindis uestimenta 
 mea\', cum tamen in aperto sit, quid uelimus intellegi.

At uero cum Mattheus archisynagogum non morituram uel 
 morientem uel in extremo uitae positam filiam suam narrat 
 domino nuntiasse, sed omnino defunctam, illi autem duo morti 
 iam proximam, nondum tamen mortuam, usque adeo, ut dicant 
 uenisse postea qui mortuam nuntiarent et ob hoc iam non 
 debere uexari magistrum, tamquam sic ueniret, ut manum 
 inponendo mori non sineret, non ut qui posset mortuam suscitare, 
 considerandum est, ne repugnare uideatur, et intellegendum 
 breuitatis causa Mattheum hoc potius dicere uoluisse

 

 
 
 
 rogatum esse dominum, ut faceret quod eum fecisse manifestum 
 est, ut scilicet mortuam suscitaret; adtendit enim non uerba 
 patris de filia sua, sed, quod est potissimum, uoluntatem, et 
 talia uerba posuit, qualis uoluntas erat. ita enim desperauerat, 
 ut potius eam uellet reuiuescere, non credens uiuam posse 
 inueniri quam morientem reliquerat. duo itaque posuerunt, 
 quid dixerit Iahirus, Mattheus autem, quid uoluerit adque 
 cogitauerit. utrumque ergo petitum est a domino, ut uel 
 morientem saluam faceret uel mortuam suscitaret; sed cum 
 instituisset Mattheus totum breuiter dicere, hoc insinuauit 
 patrem rogantem dixisse quod et ipsum certum est uoluisse 
 et Christum fecisse. sane si illi duo uel quisquam eorum 
 patrem ipsum commemorasset dixisse quod sui de domo 
 uenientes dixerant, ut iam non conuexaretur Iesus, quod puella 
 mortua fuisset, repugnarent eius cogitationi uerba. quae posuit 
 Mattheus. nunc uero et illud suis nuntiantibus et prohibentibus. 
 ne iam magister ueniret, non legitur, quod ille consenserit. ac 
 per hoc et illud quod ei dominus ait: noli timere, crede 
 tantum et salua erit, non diffidentem reprehendit. sed 
 credentem robustius confirmauit. talis quippe in illo fides 
 erat, qualis et in illo qui ait: credo, domine; adiuua 
 incredulitatem meam.

Quae cum ita sint, per huiusmodi euangelistarum locutiones 
 uanas, sed non contrarias rem plane utilissimam discimus et

 

 
 
 
 pernecessariam, nihil in cuiusque uerbis nos debere inspicere 
 nisi uoluntatem, cui debent uerba seruire, nec mentiri quemquam, 
 si aliis uerbis dixerit quid ille uoluerit cuius uerba non 
 dicit, ne miseri aucupes uocum apicibus quodammodo litterarum 
 putent ligandam esse ueritatem, cum utique non in uerbis 
 tantum, sed etiam in ceteris omnibus signis animorum non 
 sit nisi ipse animus inquirendus.

Quod autem nonnulli codices habent secundum Mattheum: 
 non enim mortua est mulier, sed dormit, cum eam 
 Marcus et Lucas duodecim annorum puellam fuisse testentur. 
 intellegas Hebraeo more locutum esse Mattheum. nam et aliis 
 scripturarum locis hoc inuenitur non eas tantum quae uirum 
 passae fuerant, sed omnino feminas etiam intactas adque 
 integras mulieres appellari, sicut de ipsa Eua scriptum est: 
 formauit eam in mulierem, et illud in libro Numerorum 
 ubi iubentur custodiri mulieres, quae nescierunt cubile masculi, 
 id est uirgines, ne interficiantur, qua locutione etiam Paulus 
 ipsum Christum ait factum ex muliere. hoc enim melius 
 intellegimus, quam ut illam duodecim annorum iam nuptam 
 uel uirum expertam fuisse credamus.

XXVIIII. Sequitur Mattheus et dicit: et transeunte inde 
 Iesu secuti sunt eum duo caeci clamantes et 
 dicentes: miserere nostri, fili Dauid, et cetera usque 
 ad illud ubi ait: Pharisaei autem dicebant: in

 

 
 
 
 principe demoniorum eicit demones. hoc de duobus 
 caecis et muto demonio solus Mattheus ponit. illi enim duo 
 caeci, de quibus et alii narrant, non sunt isti, sed tamen 
 simile factum est, ita ut, si ipse Mattheus non etiam illius 
 facti meminisset, posset putari hoc quod nunc narrat dictum 
 fuisse etiam ab aliis duobus. quod commendare memoriae 
 diligenter debemus esse quaedam facta similia, quod probatur, 
 cum idem ipse euangelista utrumque commemorat, ut, si 
 quando talia singula aput singulos inuenerimus adque in eis 
 contrarium quod solui non possit, occurrat nobis non hoc esse 
 factum, sed aliud simile uel similiter factum.

Sane deinceps non apparet ordo rerum gestarum. nam 
 post haec duo facta de caecis et muto demonio ita sequitur: 
 et circuibat Iesus ciuitates omnes et castella 
 docens in synagogis eorum et praedicans euangelium 
 regni et curans omnem languorem et 
 omnem infirmitatem. uidens autem turbas misertus 
 est eis, quia erant uexati et iacentes sicut 
 ones non habentes pastorem. tunc dicit discipulis 
 suis: messis quidem multa, operarii autem pauci; 
 rogate ergo dominum messis, ut eiciat operarios 
 in messem suam. et conuocatis duodecim discipulis 
 suis dedit illis potestatem spirituum inmundorum, 
 et cetera usque ad illud ubi ait: amen dico

 

 
 
 
 uobis, non perdet mercedem suam. in hoc toto loco, 
 quem nunc commemorauimus, multa monuit discipulos suos, 
 sed utrum ex ordine Mattheus subiunxerit, an ei ordo narrandi 
 recordatio sua fuerit, sicut dictum est, non apparet. hunc 
 locum breuiter uidetur perstrinxisse Marcus et eum sic ingressus 
 est dicens: et circuibat castella in circuitu 
 docens. et conuocauit duodecim et coepit eos mittere 
 binos, et dabat illis potestatem spirituum inmundorum, 
 et cetera usque ad illud ubi ait: excutite puluerem 
 de pedibus uestris in testimonium illis. sed antequam 
 hoc narraret Marcus, prius post resuscitatam filiam archisynagogi 
 illud narrauit ubi dominum in patria sua mirabantur, 
 unde illi esset tanta sapientia et uirtutes, cum eius cognationem 
 nossent, quod Mattheus post admonitionem istam discipulorum 
 et post alia multa commemorat. itaque incertum 
 est, utrum hoc, quod agitur in eius patria, Mattheus omissum 
 reuocauerit, an Marcus recordatum anteceperit, quisnam eorum 
 ordinem rei gestae et quis recordationis suae tenuerit. Lucas 
 autem continuo post resurrectionem filiae Iahiri subiungit hunc 
 locum de potestate et admonitione discipulorum. tam breuiter

 

 
 
 
 sane quam Marcus, neque ipse ita, ut hoc sequi etiam in 
 rerum gestarum ordine appareat. in nominibus ergo discipulorum 
 Lucas, qui eos alio nomine nominat, cum prius eliguntur 
 in monte, a Mattheo non discrepat nisi in nomine Iudae Iacobi, 
 quem Mattheus Thaddeum appellat, nonnulli autem codices 
 habent Lebdeum. quis autem umquam prohibuerit duobus uel 
 tribus nominibus hominem unum uocari?

Solet item quaeri, quomodo Mattheus et Lucas commemorauerint 
 dixisse dominum discipulis, ut nec uirgam ferrent, cum 
 dicat Marcus: et praecepit eis, ne quid tollerent in uia 
 nisi uirgam tantum, et sequatur etiam ipse: non peram, 
 non panem, neque in zona aes, ut ostendat in eodem loco 
 uersari narrationem suam, in quo et illorum qui dixerunt nec 
 uirgam ferendam. quod ita soluitur, ut intellegamus sub alia 
 significatione dictam uirgam, quae secundum Marcum ferenda 
 est, et sub alia illam, quae secundum Mattheum et Lucam 
 non est ferenda, sicut sub alia significatione intellegitur 
 temtatio, de qua dictum est: deus neminem temtat, et sub 
 alia, de qua dictum est: temtat uos dominus deus uester, 
 ut sciat, si diligitis eum. illa seductionis est, haec

 

 
 
 
 probationis, sicut iudicium aliter accipitur, de quo dictum est: qui 
 bene fecerunt, in resurrectionem uitae; qui male fecerunt, 
 in resurrectionem iudicii, et aliter, de quo dictum 
 est: iudica me, deus, et discerne causam meam de 
 gente non sancta. illud enim iudicium damnationis est, hoc 
 discretionis.

Et multa alia sunt uerba, quae non habent unam significationem, 
 sed diuersis locis congruenter posita diuerso modo 
 intelleguntur et aliquando cum expositione dicuntur, ut est 
 illud: nolite pueri effici sensibus, sed malitia paruuli 
 estote, ut sensibus perfecti sitis. hoc enim breuiter 
 clausa sententia dici potuit nolite esse pueri, sed estote pueri\'. 
 et illud: si quis putat se sapientem esse in uobis in 
 hoc saeculo, stultus fiat, ut sit sapiens. quid enim aliud 
 dixit quam non sit sapiens, ut sit sapiens\'? aliquando autem 
 clause ita dicuntur, ut exerceant inquirentem, ut est quod ait 
 ad Galatas: inuicem onera uestra portate et sic adimplebitis 
 legem Christi. qui enim putat se esse 
 aliquid, cum nihil sit, se ipsum seducit. opus autem 
 suum probet unusquisque et tunc in semet ipso habebit 
 gloriam et non in altero. unusquisque enim 
 proprium onus portabit. nisi oneris nomen sub diuersis 
 significationibus acceperis, procul dubio putabis eundem sibi

 

 
 
 
 in loquendo esse contrarium â€” et hoc in una sententia tam 
 uicine positis uerbis â€”, qui cum paulo ante diceret: alter 
 alterius onera portate, postea dixit: unusquisque proprium 
 onus portabit. sed alia sunt onera participandae 
 infirmitatis, alia reddendae rationis deo de actibus nostris; illa 
 cum fratribus sustentanda communicantur, haec propria ab 
 unoquoque portantur. ita et uirga intellegitur spiritaliter, de 
 qua dicebat apostolus: in uirga ueniam ad uos? et corporaliter, 
 qua utimur siue ad equum siue ad aliquid aliud opus 
 fuerit, ut interim omittam et alias huius nominis figuratas 
 significationes.

Utrumque ergo accipiendum est a domino apostolis dictum, 
 et ut nec uirgam ferrent et ut nonnisi uirgam ferrent cum 
 enim secundum Mattheum diceret eis: nolite possidere 
 aurum neque argentum neque pecuniam in zonis 
 uestris, non peram in uia neque duas tunicas neque 
 calciamenta neque uirgam, continuo subiecit: dignus 
 est enim operarius cibo suo. unde satis ostendit, cur eos 
 haec possidere ac ferre noluerit, non quod necessaria non sint 
 sustentationi huius uitae, sed quia sic eos mittebat, ut eis 
 haec deberi demonstraret ab illis ipsis quibus euangelium 
 credentibus adnuntiarent, tamquam stipendia militantibus, 
 tamquam fructum uineae plantatoribus, tamquam lac gregis 
 pastoribus. unde Paulus dicit: quis militat suis stipendiis 
 umquam? quis plantat uineam et de fructu eius non

 

 

 

 
 
 
 edit? quis pascit gregem et de lacte gregis non percipit? 
 hinc enim loquebatur de his quae necessaria sunt 
 praedicatoribus euangelii. unde paulo post dicit: si nos 
 uobis spiritalia seminauimus, magnum est, si uestra 
 carnalia metemus? si alii potestatis uestrae participantur, 
 non multo magis nos? sed non sumus usi 
 hac potestate. unde apparet haec non ita praecepisse 
 dominum, tamquam euangelistae uiuere aliunde non debeant 
 quam eis praebentibus quibus adnuntiant euangelium â€” alicquin 
 contra hoc praeceptum fecit idem apostolus, qui uictum 
 de manuum suarum laboribus transigebat, ne cuiquam grauis 
 esset â€”, sed potestatem dedisse, in qua scirent sibi ista 
 deberi. cum autem a domino aliquid imperatur, nisi fiat, 
 inobaudientiae culpa est. cum autem potestas datur, licet cuique 
 non uti et tamquam de suo iure cedere. haec ergo loquens 
 dominus discipulis id agebat, quod ipse apostolus paulo post 
 apertius ita explicat: nescitis, quoniam qui in templo

 

 
 
 
 operantur quae de templo sunt edunt? qui altario 
 deseruiunt altario conpartiuntur? sic et dominus 
 ordinauit his qui euangelium adnuntiant de euangelio 
 uiuere. ego autem nullius horum usus sum. cum itaque 
 dicit ita dominum ordinasse, se autem usum non esse, 
 utique ostendit utendi potestatem datam, non inpositam seruiendi 
 necessitatem.

Hoc ergo ordinans dominus, quod eum ordinasse dicit 
 apostolus qui euangelium adnuntiant de euangelio uiuere, illa 
 apostolis loquebatur, ut securi non possiderent neque portarent 
 huic uitae necessaria nec magna nec minima. ideo posuit nec 
 uirgam ostendens a fidelibus suis omnia deberi ministris suis 
 nulla superflua requirentibus. ac per hoc addendo dignus 
 est enim operarius cibo suo prorsus aperuit et inlustrauit, 
 unde et quare haec omnia loqueretur. hanc ergo potestatem 
 uirgae nomine significauit, cum dixit: ne quid tollerent in 
 uia nisi uirgam tantum. potuit enim etiam sic breuiter 
 dici \'nihil necessariorum uobiscum feratis nec uirgam nisi 
 uirgam tantum\', ut illud quod dictum est nec uirgam intellegatur 
 \'ne minimas quidem res\', quod uero adiunctum est 
 nisi uirgam tantum intellegatur, quia per potestatem a 
 domino acceptam, quae uirgae nomine significata est, etiam 
 quae non portantur non deerunt. utrumque ergo dominus dixit. 
 sed quia non utrumque unus euangelista commemorauit, putatur 
 ille qui uirgam sub alia significatione positam tollendam dixit

 

 

 
 
 
 ei qui rursus uirgam aliud significantem non tollendam dixit 
 esse contrarius; sed iam ratione reddita non putetur.

Sic et calciamenta cum dicit Mattheus in uia non esse 
 portanda, curam prohibet, qua ideo portanda cogitantur, ne 
 desint. hoc et de duabus tunicis intellegendum est, ne quisquam 
 eorum praeter eam quam esset indutus aliam portandam 
 putaret sollicitus, ne opus esset, cum ex illa potestate posset 
 accipere. proinde Marcus dicendo calciari eos sandaliis uel 
 soleis aliquid hoc calciamentum mysticae significationis habere 
 admonet, ut pes neque tectus sit neque nudus ad terram, id 
 est nec occultetur euangelium nec terrenis commodis innitatur. 
 et quod non portari uel haberi duas tunicas, sed expressius 
 indui prohibet dicens: et ne induerentur duabus tunicis, 
 quid eos monet nisi non dupliciter, sed simpliciter ambulare?

Ita dominum omnia dixisse nullo modo dubitandum est, 
 partim proprie, partim figurate, sed euangelistas alia illum, 
 alia istum inseruisse scriptis suis, quaedam uero eadem uel 
 duos uel tres eorum quoslibet uel omnes quattuor posuisse, 
 nec sic tamen omnia esse conscripta quae ab illo seu 
 dicta seu facta sunt. quisquis autem putat non potuisse dominum 
 in uno sermone quaedam figurate, quaedam proprie 
 ponere eloquia, cetera eius inspiciat; uidebit, quam hoc temere 
 adque inerudite arbitretur. potest enim iste â€” ut unum aliquid

 

 
 
 
 dicam quod animo interim occurrit â€”, quoniam monet, ut 
 non sciat sinistra quod facit dextra, et ipsas elemosynas et 
 quidquid illic aliud praecipit figurate accipiendum putare.

Sane rursns admoneo, quod oportet meminisse lectorem, ne 
 tali admonitione saepissime indigeat, aliis adque aliis sermonum 
 suorum locis dominum iam multa iterasse quae alibi 
 dixerat, ne forte ipsorum locorum ordo cum ex alio euangelista 
 non conuenerit, alicui eorum hinc putet esse contrarium, cum 
 intellegere debeat iterum alibi dici quod iam alibi dictum 
 erat, nec tantum de dictis, uerum etiam de factis obseruari 
 debere. nihil enim prohibet hoc idem iterum factum credere. 
 calumniari autem euangelio, dum non credit iterum factum 
 quod iterum fieri non potuisse nemo conuincit, sacrilegae 
 uanitatis est.

Sequitur Mattheus et dicit: et factum est, cum 
 consummasset Iesus praecipiens duodecim discipulis 
 suis transiit inde, ut doceret et praedicaret in ciuitatatibus 
 eorum. Iohannes autem, cum audisset in 
 uinculis opera Christi, mittens duos de discipulis 
 suis ait illi: tu es qui uenturus es an alium

 

 
 
 
 expectamus? et cetera usque ad illud ubi ait: et iustificata 
 est sapientia a filiis suis. hunc totum locum de Iohanne 
 baptista, quod miserit ad Iesum et cuiusmodi responsum 
 acceperint illi quos misit et quidquid post eorum abscessum 
 de Iohanne dominus dixit, interponit et Lucas, non quidem 
 ipso ordine, sed quis eorum recordationis suae, quis rerum 
 ipsarum hic ordinem teneat, non apparet.

XXXII. Sequitur Mattheus et dicit: tunc coepit erprobrare 
 ciuitatibus, in quibus factae sunt plurimae 
 uirtutes eius, quia non egissent paenitentiam, et 
 cetera usque ad illud ubi ait: terrae Sodomorum remissius 
 erit in die iudicii quam tibi. etiam hoc commemorat 
 Lucas continuato cuidam sermoni domini etiam haec ex ipsius 
 ore coniungens. unde magis uidetur ipse hoc ordine illa commemorare, 
 quo a domino dicta sunt, Mattheus autem suae 
 recordationis ordinem tenuisse. aut si illud quod idem Mattheus 
 ait: tunc coepit exprobrare ciuitatibus, sic accipiendum 
 putatur, ut punctum ipsum temporis uoluisse credatur exprimere 
 in eo quod est tunc, non autem ipsum tempus aliquanto 
 latius quo haec multa gerebantur et dicebantur, quisquis 
 hoc credit, credat etiam hoc esse bis dictum. cum enim 
 et aput unum euangelistam inueniantur quaedam quae bis 
 dixerit dominus, sicut aput eundem Lucam de non tollenda 
 pera in uia et similiter ceteris duobus locis dictum a domino

 

 
 
 
 inuenitur, quid mirum si et aliquid aliud bis dictum singillatim 
 a singulis dicitur eodem ordine, quo dictum est, et ideo 
 diuersus ordo apparet in singulis, quia et tunc quando ille et 
 tunc quando iste commemorat dictum est?

Sequitur Mattheus: in illo tempore respondens 
 Iesus dixit: confiteor tibi, pater, domine caeli 
 et terrae, quia abscondisti haec a sapientibus et 
 prudentibus, et cetera usque ad illud ubi ait: iugum 
 enim meum suaue est et onus meum leue. huius loci et 
 Lucas meminit, sed ex parte. non dicit enim ipse: uenite 
 ad me omnes qui laboratis, et alia quae sequuntur, semel 
 autem hoc dictum a domino, sed Lucam non totum quod 
 dictum est commemorasse credibile est. Mattheus enim dicit: 
 in illo tempore respondens Iesus dixit, posteaquam 
 eiprobraui ciuitatibus; Lucas autem post illam exprobrationem 
 . ciuitatium interponit quaedam, non tamen multa, adque hoc 
 ita subiungit: in ipsa hora exultauit spiritu sancto et 
 dixit. unde etiam si Mattheus non in illo tempore diceret, 
 sed in ipsa hora, tam pauca interponit Lucas in medio, ut 
 etiam eadem hora dictum non absurde uideatur.

Sequitur Mattheus et dicit: in illo tempore 
 abut Iesus sabbato per sata, discipuli autem eius 
 esurientes coeperunt uellere spicas et manducare, et 
 cetera usque ad illud ubi ait: dominus est enim filius

 

 
 
 
 hominis etiam sabbati. hoc quoque sine ulla repugnantiae 
 quaestione commemoratur et a Marco et a Luca, sed illi non 
 dicunt in illo tempore. unde fortassis magis Mattheus rei 
 gestae hic ordinem tenuit, illi autem recordationis suae, nisi 
 latius accipitur quod dictum est illo tempore, id est quo 
 haec multa et diuersa gerebantur.

XXXV. Sequitur ergo Mattbeus ita narrans: et cum inde 
 transisset, uenit in synagogam eorum. et ecce homo 
 manum habens aridam, et cetera usque ad illud ubi ait: 
 et restituta est sanitati sicut altera. de isto sanato, 
 qui manum habebat aridam, etiam Marcus et Lucas non tacent. 
 posset autem putari eo die factum et de spicis et de isto 
 sanato, quoniam sabbatum et hic commemoratur, nisi Lucas 
 aperuisset alio sabbato factum fuisse de sanitate aridae manus. 
 proinde quod ait Mattheus: et cum inde transisset, uenit 
 in synagogam eorum, non quidem uenit nisi cum inde 
 transisset, sed post quot dies in synagogam eorum uenerit, 
 posteaquam a segete illa transiit, an recta continuoque illuc 
 ierit, non expressum est. ac per hoc locus datur narrationi 
 Lucae, qui dicit alio sabbato huius manum sanatam. sed potest 
 mouere, quomodo Mattheus dixerit, quod ipsi interrogauerant

 

 
 
 
 dominum, si licet sabbato curare, uolentes inuenire accusandi 
 occasionem, ipse uero illis de oue proposuerit similitudinem 
 dicens: quis erit ex uobis homo qui habeat ouem 
 unam, et si ceciderit haec sabbatis in foueam, nonne 
 tenebit et leuabit eam? quanto melior est homo 
 oue? itaque licet sabbatis bene facere, cum Marcus et 
 Lucas illos potius a domino interrogatos esse perhibeant: licet 
 sabbato bene facere an male? animam saluam facere 
 an perdere? itaque intellegendum est quod illi prius interrogauerint 
 dominum, si licet sabbato curare, deinde quod 
 intellegens cogitationes eorum aditum accusandi quaerentium 
 constituerit in medio illum quem fuerat sanaturus et interrogauerit 
 quae Marcus et Lucas eum interrogasse commemorant, 
 ac tunc illis tacentibus proposuisse similitudinem de 
 oue et conclusisse, quod liceat sabbato bene facere,. postremo 
 circumspectis eis cum ira, sicut Marcus dicit, contristatum 
 super caecitate cordis eorum dixisse homini: extende manum 
 tuam. 
 
 Sequitur Mattheus ita contexens narrationem suam: 
 euntes autem Pharisaei consilium faciebant aduersus 
 eum, quomodo eum perderent.

Iesus autem 

 

 
 
 
 sciens recessit inde et secuti sunt eum multi et 
 curauit eos omnes et praecepit eis, ne manifestum 
 eum facerent, ut adimpleretur quod dictum est per 
 Esaiam prophetam dicentem, et cetera usque ad illud 
 quod ait: et in nomine eius gentes sperabunt. hoc 
 solus iste commemorat, illi duo in alia perrexerunt. ordinem 
 sane rei gestae uidetur Marcus aliquantulum tenuisse, qui 
 dicit Iesum cognita maligna aduersum se dispositione Iudaeorum 
 secessisse ad mare cum discipulis suis et ad eum 
 turbas confluxisse, sanasse eum plurimos. unde autem coeperit 
 in aliud ire, non quod ordine sequeretur, uix apparet, utrum 
 ubi dicit conuenisse ad eum turbas -potuit enim hoc iam 
 et alio tempore â€” an ubi dicit: ascendit in montem. quod 
 et Lucas uidetur commemorare dicens: factum est autem 
 in illis -diebus, exiit in montem orare; dicendo enim in 
 illis diebus satis ostendit non continuo factum.

XXXVII. Mattheus ergo sequitur et dicit: tunc oblatus 
 est ei demonium habens caecus et mutus et curauit 
 eum ita ut loqueretur et uideret. hoc non isto ordine. 
 sed post alia multa Lucas commemorat et mutum dicit tantum. 
 non etiam caecum. sed non ex eo quod aliquid tacet de alio 
 dicere putandus est, ea enim sequentia etiam ipse contexit 
 quae Mattheus.

XXXVIII. Sequitur Mattheus dicens: et stupebant

 

 
 
 
 omnes turbae et dicebant: numquid hic est filius 
 Dauid? Pharisaei autem audientes dixerunt: hic 
 non eicit demones nisi in Belzebul principe demoniorum. 
 Iesus autem sciens cogitationes eorum dixit 
 eis: omne regnum diuisum contra se desolabitur, et 
 cetera usque ad illud ubi ait: ex uerbis tuis iustificaberis 
 et ex uerbis tuis condemnaberis. Marcus non 
 ex occasione illius muti subicit dictum de Iesu quod in 
 Belzebul eicit demonia, sed post alia quaedam quae solus 
 commemorat hoc quoque subnectit, siue alio loco id recolens 
 et adiungens, siue aliquid praetermittens et deinde ad hunc 
 ordinem rediens. Lucas autem paene totidem uerbis hoc dicit 
 quod Mattheus, et quod digitum dei appellat spiritum dei, ab 
 eadem sententia non recedit, quin potius et aliquid docet, ut 
 nouerimus, quemadmodum intellegamus ubicumque scripturarum 
 legerimus digitum dei. in aliis autem quae non hic dicunt 
 Marcus et Lucas nulla contrauersia est, nec in his quae aliquanto 
 aliter dicunt, quia eadem sententia est.

SequiturMattheus et dicit: tunc responderunt 
 ei quidam de scribis et Pharisaeis dicentes: magister, 
 uolumus a te signum uidere, et cetera usque ad illud

 

 
 
 
 ubi ait sic erit et generationi huic pessimae. haec 
 etiam Lucas narrat eo quidem loco, sed aliquanto dispari 
 ordine. nam illud quod petierunt signum a domino de caelo 
 supra commemorauit post illud de muto miraculum et non 
 ibi rettulit, quid eis ad hoc dominus respondisset, sed postea 
 cum turbae concurrissent, dicit hoc fuisse responsum eis quos 
 dat intellegi superius a se commemoratos, quod de caelo 
 signum quaerebant; et hoc adnectit, posteaquam interposuit 
 de muliere, quae dixit domino: beatus uenter, qui te portauit. 
 hanc autem mulierem interponit, cum de sermone 
 domini commemorasset, quod spiritus inmundus exiens ab 
 homine redit et inuenit mundatam domum. post mulierem ergo 
 illam, cum diceret responsum esse turbis de signo, quod de 
 caelo quaerebant, interposita similitudine Ionae prophetae. 
 deinde continuato sermone ipsius domini, commemorat dictum 
 de regina Austri et de Nineuitis. ita aliquid potius commemorauit 
 quod Mattheus tacuit quam aliquid praetermisit eorum 
 quae hoc loco ille narrauit. quis autem non uideat superfluo 
 quaeri, quo illa ordine dominus dixerit, cum et hoc discere 
 debeamus per euangelistarum excellentissimam auctoritatem 
 non esse mendacium, si quisquam non hoc ordine cuiusquam 
 sermonem digesserit quo ille a quo processit, cum ipsius

 

 
 
 
 ordinis nihil intersit ad rem, siue ita siue ita sit? et adhuc 
 Lucas productiorem hunc domini sermonem indicat et in eo 
 quaedam commemorat, qualia Mattheus in sermone illo, qui 
 est habitus in monte, quae bis dicta intellegimus, et ibi 
 scilicet et hic. terminato autem isto sermone in aliud pergit 
 Lucas, in quo utrum ordinem rerum gestarum seruarit incertum 
 est. ita enim conectit: et cum loqueretur, rogauit 
 eum quidam Pharisaeus, ut pranderet aput se. non 
 autem ait (cum haec loqueretur\', sed cum loqueretur. nam 
 si dixisset (cum haec loqueretur\', necessario cogeret intellegere 
 hoc ordine non tantum a se fuisse narrata, uerum et a domino 
 gesta.

Sequitur ergo Mattheus et dicit: adhuc eo loquente 
 ad turbas ecce mater eius et fratres stabant foris quaerentes 
 loqui ei, et cetera usque ad illud ubi ait: quicumque 
 enim fecerit uoluntatem patris mei qui in caelis est, 
 ipse meus et frater et soror et mater est. hoc sine dubio 
 consequenter gestum intellegere debemus. praemisit enim, cum 
 ad hoc narrandum transiret, adhuc eo loquente ad turbas. 
 quid est autem adhuc nisi illud quod loquebatur? non enim 
 dixit \'et eo loquente ad turbas ecce mater eius et fratres). 
 sed adhuc eo loquente cum dicit, cogit intellegi \'haec

 

 
 
 
 loquente quae superius indicabat. nam et Marcus post illud 
 quod de blasphemia spiritus sancti quid dominus dixerit 
 rettulit: et ueniunt, inquit, mater eius et fratres praetermissis 
 quibusdam, quae in eodem textu sermonis domini et 
 Mattheus prolixius Marco et Lucas prolixius Mattheo posuerunt. 
 Lucas autem non huius rei gestae ordinem tenuit, sed 
 praeoccupauit hoc et recordatum ante narrauit. denique hoc 
 sic interposuit, ut solutum appareat a nexu et superiorum et 
 posteriorum. post commemoratas enim quasdam parabolas 
 domini ita hoc de matre et fratribus eius recordatum interposuit: 
 uenerunt autem ad illum, inquit, et mater eius 
 et fratres eius et non poterant adire ad eum prae 
 turba â€” non expressit, quando ad eum uenerint â€”, rursus 
 cum et hinc transit, ita loquitur: factum est autem, inquit, in 
 una dierum et ipse ascendit in nauiculam et discipuli 
 eius. et hic utique cum dicit: factum est in una 
 dierum, satis indicat non necesse esse, ut haec dies intellegatur, 
 in qua hoc gestum est, uel illa, quae continuo sequitur. 
 nihil itaque habet repugnantiae cum ceteris duobus quod 
 Mattheus de matre et fratribus domini narrat, neque in uerbis 
 domini, neque in ipso ordine rerum gestarum.

XLI. Sequitur Mattheus: in illo die exiens Iesus de

 

 
 
 
 domo sedebat secus mare. et congregatae sunt ad 
 eum turbae multae, ita ut in nauiculam ascendens 
 sederet, et omnis turba stabat in litore. et locutus 
 est eis multa in parabolis dicens, et cetera usque ad 
 illud ubi ait: ideo omnis scriba doctus in regno 
 caelorum similis est homini patrifamilias, qui profert 
 de thensauro suo noua et uetera. post illud quod 
 narratum est de matre et fratribus domini hoc continuo gestum 
 esse et eum ordinem Mattheum etiam in narrando tenuisse 
 ea res insinuat, quia, cum illic transiret, ita conexuit, ut 
 diceret: in illo die exiens Iesus de domo sedebat secus 
 mare et congregatae sunt ad eum turbae multae. cum 
 enim dicit in illo die â€” nisi forte dies more scripturarum 
 tempus significet â€”, satis indicat aut hoc consequenter gestum 
 aut non multa interponi potuisse, maxime quia et Marcus eum 
 ordinem tenet. Lucas autem post illud quod narrat de matre 
 et fratribus domini in aliud transit nec eo transitu conexionem 
 aliquam facit, qua huic ordini repugnare uideatur. omnium 
 ergo horum quae Mattheus dominum locutum esse narrauit, 
 quae cum illo dixerunt Marcus et Lucas, non habent repugnantiae 
 quaestionem; quae autem ipse solus dixit multo 
 magis sine contrauersia sunt. nec in ipso ordine, quamuis 
 aliquanto diuersum alius alium teneat partim gestarum rerum

 

 
 
 
 partim recordationis suae, uideo quid uel cui quisque aduersetur.

XLII. Sequitur ergo Mattheus: et factum est, cum 
 consummasset Iesus parabolas istas, transiit inde. 
 et ueniens in patriam suam docebat eos in synagogis 
 eorum, et cetera usque ad illud ubi ait: et non fecit 
 ibi uirtutes multas propter incredulitatem illorum. 
 a superiore sermone parabolarum sic transit, ut non ostendat 
 consequentis ordinis necessitatem, praesertim quia Marcus ab 
 istis parabolis, non in quod iste, sed in aliud tendens, in quod 
 et Lucas ita conexuit narrationem, ut credibilius ostendatur 
 hoc esse potius consequenter gestum, quod ipsi duo continuanter 
 adiungunt, de naui scilicet, in qua dormiebat Iesus, 
 et de illo miraculo expulsorum demoniorum aput Gerasenos. 
 quae duo Mattheus iam superius recolens interposuit. nunc 
 ergo quae in patria sua dominus dixerit uel ei dicta sint 
 uideamus utrum cum aliis duobus Marco et Luca concordent. 
 nam Iohannes longe in diuersis et dissimilibus narrationis 
 suae locis uel dicta esse domino talia uel eum dixisse commemorat, 
 qualia hoc- loco tres ceteri meminerunt.

Et Marcus quidem eadem prope commemorat hic omnia 
 quae Mattheus, nisi quod dominum fabrum et Mariae filium 
 dicit a ciuibus suis dictum, non, sicut Mattheus, fabri filium.

 

 
 
 
 nec mirandum est, cum utrumque dici potuerit; eo enim et 
 fabrum credebant quo fabri filium. Lucas autem eandem rem 
 gestam latius indicat et plura ibi commemorat; nec longe 
 post baptismum et temtationem eius hoc inserit sine dubio 
 praeoccupans quod multis rebus interpositis postea gestum 
 est. unde quisque possit aduertere, quod huic tam magnae 
 quaestioni, quam de consensu euangelistarum enodandam deo 
 adiuuante suscepimus, plurimum necessarium est, non nescientes 
 aliquid eos praetermisisse aut nescientes, quemadmodum 
 se ordo rerum gestarum haberet, alium potius ordinem suae 
 recordationis tenuisse. quod hinc euidentissime intellegi potest, 
 quia Lucas, antequam aliquid narraret dominum fecisse 
 Capharnaum, praeoccupauit hunc locum, quem nunc consideramus, 
 ubi ciues eius et potentiam uirtutis in eo stupebant 
 et ignobilitatem generis contemnebant. nam hoc eum dicit 
 eis dixisse: utique dicetis mihi: medice, cura te ipsum: 
 quanta audiuimus facta in Capharnaum, fac et hic 
 in patria tua, cum secundum ipsius Lucae narrationem 
 nihil adhuc legatur fecisse Capharnaum. quod quia longum 
 non est et facillimum est et pernecessarium, totum inserimus, 
 unde ad hoc narrandum et quomodo uenerit. posteaquam 
 baptizatum et temtatum dominum indicauit, ita sequitur: 
 et consummata omni temtatione diabolus recessit

 

 

 

 
 
 
 ab eo usque ad tempus. uet regressus est Iesus in 
 uirtute spiritus in Galilaeam, et fama exiit per uniuersam 
 regionem de illo. et ipse docebat in synagogis 
 eorum et magnificabatur ab omnibus. et uenit 
 Nazareth, ubi erat nutritus, et intrauit secundum 
 consuetudinem suam die sabbati in synagogam et 
 surrexit legere. et traditus est illi liber prophetae 
 Esaiae. et ut reuoluit librum, inuenit locum, ubi 
 scriptum erat: spiritus domini super me, propter 
 quod unxit me, euangelizare pauperibus misit me, 
 praedicare captiuis remissionem et caecis uisum, 
 dimittere confractos in remissionem, praedicare annum 
 domini acceptum et diem retributionis. et cum plicasset 
 librum, reddidit ministro et sedit. et omnium 
 oculi in synagoga erant intendentes in eum. coepit 
 autem dicere ad illos: quia hodie impleta est haec 
 scriptura in auribus uestris. et omnes testimonium 
 illi dabant et mirabantur in uerbis gratiae, quae procedebant 
 de ore ipsius, et dicebant: nonne hic filius 
 Ioseph? et ait illis: utique dicetis mihi hanc 
 similitudinem: medice, cura te ipsum; quanta audiuimus 
 facta in Capharnaum, fac et hic in patria tua, 
 et cetera, donec peragat totum ipsum narrationis suae locum.

 

 
 
 
 quid ergo euidentius quam hoc eum scientem praeoccupasse 
 narrandum, cum utique iam magna ab illo in Capharnaum facta 
 fuisse et ipse nouerit et ipse commemoret quae se nondum 
 narrasse utique scit? neque enim tantum ab eius baptismo 
 progressus est, ut oblitus putetur nondum se aliquid commemorasse 
 de his quae in Capharnaum gesta fuerant; modo 
 enim coepit post baptismum aliquid narrare de domino.

Sequitur Mattheus: in illo tempore audiuit 
 Herodes tetrarcha famam Iesu et ait pueris suis: 
 hic est Iohannes baptista; ipse surrexit a mortuis et 
 ideo uirtutes inoperantur in eo. Marcus hoc idem et 
 eodem modo dicit, sed non eodem ordine. nam posteaquam 
 dicipulos misit dominus dicens eis, ne quid in uia ferrent 
 nisi uirgam tantum, terminato eo sermone, quantum ab illo 
 commemoratum est, etiam hoc subiecit, nulla tamen facta 
 necessitate, qua hoc etiam consequenter gestum esse intellegere 
 cogeremur. sicut nec Mattheus. in illo enim tempore 
 dixit, non \'in illo die\' uel \'hora\', nisi quod Marcus, non quod 
 Herodes dixerit, sed: dicebant, inquit, quia Iohannes baptista 
 resurrexit a mortuis, Mattheus uero de ipso Herode: 
 ait, inquit, pueris suis. Lucas etiam eum narrandi ordinem, 
 quem Marcus, tenens nec ipse sane etiam rerum gestarum 
 eundem ordinem fuisse credi cogens ita hoc idem commemorat:

 

 

 
 
 
 audiuit autem, inquit, Herodes tetrarcha omnia quae 
 fiebant ab eo et haesitabat, eo quod diceretur a 
 quibusdam: quia Iohannes surrexit a mortuis, a quibusdam 
 uero: quia Helias apparuit, ab aliis autem: quia 
 propheta unus de antiquis surrexit. et ait Herodes: 
 Iohannem ego decollaui, quis est autem iste de quo 
 audio ego talia? et quaerebat uidere eum. in his uerbis 
 Lucas quoque Marco adtestatur, ad hoc dumtaxat quod alii 
 dixerint, non Herodes, Iohannem a mortuis resurrexisse. sed 
 quia haesitantem commemorauit Herodem uerbaque eius ita 
 postea posuit dicentis: Iohannem ego decollaui, quis est 
 autem iste de quo audio ego talia? intellegendum est 
 aut post hanc haesitationem confirmasse in animo suo quod 
 ab aliis dicebatur, cum ait pueris suis, sicut Mattheus narrat: 
 et ait pueris suis: hic est Iohannes baptista; ipse 
 surrexit a mortuis et ideo uirtutes inoperantur in eo, 
 aut ita pronuntianda sunt haec uerba, ut haesitantem adhuc 
 indicent. si enim diceret numquidnam hic est?\' aut \'numquid 
 forte hic est Iohannes baptista?\' non opus esset admonere 
 aliquid de pronuntiatione, qua dubitans adque haesitans 
 intellegatur. nunc quia illa uerba desunt, utroque modo pronuntiari 
 potest, ut aut confirmatum eum ex aliorum uerbis. 
 credentem dixisse accipiamus, aut adhuc, sicut Lucas commemorat, 
 haesitantem, praesertim quia et Marcus, qui superius

 

 
 
 
 dixerat ab aliis fuisse dictum quod Iohannes a mortuis resurrexerit, 
 in extremo tamen ipsum Herodem dixisse non tacet: 
 quem ego decollaui Iohannem, hic a mortuis resurrexit. 
 quae item uerba duobus modis pronuntiari possunt, ut 
 aut confirmantis aut dubitantis intellegantur. cum autem Lucas, 
 posteaquam hoc commemorauit, in aliud transeat, duo isti, 
 Mattheus et Marcus, ex hac occasione narrant, quemadmodum 
 sit ab Herode Iohannes occisus.

Sequitur ergo Mattheus et dicit: Herodes enim 
 tenuit Iohannem et alligauit eum et posuit in carcere 
 propter Herodiadem, uxorem fratris sui, et cetera usque 
 ad eum locum, ubi ait: et accedentes discipuli eius 
 tulerunt corpus eius et sepelierunt illud et uenientes 
 nuntiauerunt Iesu. Marcus hoc similiter narrat. Lucas 
 autem non eodem ordine id recordatur, sed circa ipsum baptismum. 
 quo dominus baptizatus est. unde hoc praeoccupasse 
 intellegitur et ipse ex occasione, ut ibi narraret quod multo 
 post factum est. cum enim commemorasset Iohannis uerba de 
 domino, quod uentilabrum in manu eius et mundabit 
 aream suam, frumentum recondet in horreum suum, 
 paleas autem conburet igni inextinguibili, continuo 
 subiecit quod non continuo factum esse Iohannes euangelista 
 apertissime exponit, cum commemorat, posteaquam baptizatus

 

 
 
 
 est Iesus, isse illum in Galilaeam, quando fecit de aqua 
 uinum, et inde post paucorum dierum in Capharnaum habitationem 
 redisse ad Iudaeam terram et ibi baptizasse multos 
 circa Iordanen, antequam missus esset Iohannes in carcerem. 
 quis autem non putet qui minus in his litteris eruditus est, 
 tamquam post illa uerba de uentilabro et de area mundata 
 continuo sit a Iohanne offensus Herodes et eum in carcerem 
 miserit? non autem hoc ordine ista narrata quo gesta sunt 
 et alibi iam probauimus et hoc ipso loco non quilibet alius 
 sed idem Lucas hoc probat. si enim post uerba illa continuo 
 Iohannes in carcerem missus est, quomodo post ipsam commemorationem 
 Iohannis in carcerem missi baptizatus est Iesus 
 secundum ipsius Lucae narrationem? proinde manifestum est 
 ex occasione recordatum praeoccupasse et ante multa, quae, 
 priusquam Iohanni hoc fieret, gesta narraturus erat, hoc praeoccupatum 
 in sua narratione praemisisse. sed nec illi duo 
 Mattheus et Marcus eo rerum ordine de Iohanne in carcerem 
 misso in sua narratione posuerunt, quo factum apparet etiam 
 in eorum scriptis. nam et ipsi dixerunt tradito Iohanne dominum 
 isse in Galilaeam, et post multa quae fecit in Galilaea 
 ueniunt ad Herodis admonitionem uel haesitationem, quod 
 Iohannes, quem decollauit, a mortuis resurrexit, et ex hac 
 occasione narrant omnia quae de Iohanne contigerunt incluso 
 et occiso.

Sequitur ergo Mattheus, cum dixisset nuntiatum esse 
 Christo, quod Iohannes occisus est, et ita narrationem contexit: 
 quod cum audisset, inquit, Iesus, secessit inde in 
 nauicula in locum desertum seorsum. et cum audissent 
 turbae, secutae sunt eum pedestres de ciuitatibus. 
 et exiens uidit turbam multam et misertus est eius 
 et curauit languidos eorum. hoc continuo post Iohannis 
 passionem factum esse commemorat. unde post haec facta 
 sunt illa quae primo narrata sunt, quibus motus Herodes dixit: 
 Iohannem ego decollaui. illa enim posteriora debent intellegi, 
 quae ad Herodem pertulit fama, ut moueretur et 
 haesitaret, quisnam iste esse posset, de quo audiret talia, cum 
 Iohannem ipse occidisset. Marcus autem, posteaquam passionem 
 Iohannis narrauit, commemorat discipulos missos redisse 
 ad legum et renuntiasse illi omnia quae egerant et docuerant 
 et dominum eis â€” quod ipse solus commemorat â€” dixisse, 
 ut requiescerent pusillum in deserto, et ascendisse cum eis 
 in nauem et isse, et turbas hoc uidentes praeuenisse eos illuc, 
 quarum misertum dominum docuisse multa, et hora iam 
 progrediente factum esse, ut de quinque panibus et duobus 
 piscibus omnes qui aderant pascerentur. quod miraculum omnes 
 quattuor euangelistae commemorauerunt. Lucas etiam, qui iam 
 longe supra de Iohannis passione narrauerat, ex occasione qua 
 diximus nunc, posteaquam commemorauit illam Herodis

 

 
 
 
 haesitationem de domino quisnam esset, hoc continuo subiungit 
 quod Marcus, id est redisse ad illum apostolos et narrasse 
 illi quaecumque illi fecerant et adsumtis eis recessisse in 
 locum desertum, adque eo secutas turbas et locutum esse de 
 regno dei et eos qui cura indigebant sanasse. adque inde 
 etiam ipse die declinante commemorat miraculum de quinque 
 panibus factum.

At uero Iohannes, qui multum ab eis tribus euangelistis eo 
 distat, quia magis in sermonibus, quos dominus habuit, inmoratur 
 quam in factis, quae mirabiliter fecit. posteaquam 
 commemorauit eum relicta Iudaea abisse iterum in Galilaeam. 
 quod tunc intellegitur factum, cum et alii euangelistae dicunt 
 eum Iohanne tradito isse in Galilaeam, posteaquam ergo id 
 commemorauit Iohannes, in transitu eius per Samariam multa 
 quae locutus est ex occasione illius Samaritanae, quam inuenit 
 ad puteum, contexit narrationi suae, et post duos dies dicit 
 eum inde exisse in Galilaeam, deinde uenisse in Canan Galilaeae, 
 ubi fecerat de aqua uinum, et sanasse filium reguli 
 cuiusdam. alia uero quae illum in Galilaea fecisse adque 
 dixisse alii dixerunt Iohannes tacet; sed sane, quod illi

 

 
 
 
 tacuerunt, dicit ascendisse eum in die festo Hierosolymis et fecisse 
 ibi miraculum illud de homine, qui triginta octo annos habebat 
 in infirmitate nec habebat hominem, a quo in piscinam 
 deponeretur, in qua uariis ualetudinibus affecti sanabantur, 
 et ex hac occasione multa eum locutum fuisse commemorat. 
 post haec eum dicit abisse trans mare Galilaeae, quod est 
 Tiberiadis, et secutam multitudinem magnam, deinde abisse 
 in montem et ibi sedisse cum discipulis suis proximo pascha 
 die festo Iudaeorum, tunc leuatis oculis et uisa multitudine 
 maxima pauisse eam de panibus quinque et duobus piscibus, 
 quod et ceteri euangelistae dicunt. ac per hoc praetermisisse 
 illum quae illi narrando ad huius miraculi commemorationem 
 uenerunt certum est; uerum tamen tamquam ex alia narrationis 
 uia, cum et illi tacuissent quae iste dixisset, ad hoc miraculum 
 de panibus quinque occurrerunt sibi et illi tres qui paene 
 pariter ambulabant et iste qui sermonum domini alta consectans 
 per alia quae illi tacuerunt circumuolauit quodammodo 
 et eis ad miraculum de quinque panibus pariter commemorandum 
 non multo post ab eis rursus in altiora reuolaturus 
 occurrit.

XLVI. Sequitur ergo Mattheus et ad ipsum de quinque 
 panibus factum narrationem suam ex ordine ita perducit: 
 uespere autem facto accesserunt ad eum discipuli 
 eius dicentes: desertus est locus et hora iam praeteriit; 
 dimitte turbas. ut euntes in castella emant 
 sibi escas. Iesus autem dixit eis: non habent necesse 
 ire, date illis uos manducare, et cetera usque ad illud 
 ubi ait: manducantium autem fuit numerus quinque 
 milia uirorum exceptis mulieribus et paruulis. hoc 
 ergo miraculum, quod omnes quattuor euangelistae commemorant 
 et putantur inter se aliquid discrepare, considerandum 
 adque tractandum est, ut ex hoc etiam ad cetera similia 
 regulae locutionum discantur, quibus tam diuersis eadem 
 tamen sententia retinetur et eadem rerum ueritas custoditur. 
 et inchoanda quidem est consideratio non a Mattheo secundum 
 ordinem euangelistarum, sed a Iohanne potius, a quo ita expressa 
 est ista narratio, ut etiam nomina discipulorum diceret, 
 cum quibus de hac re locutus est dominus. ita enim dicit: 
 cum subleuasset ergo Iesus oculos et uidisset quia 
 multitudo maxima uenit ad eum, dicit ad Philippum: 
 unde ememus panes, ut manducent hi? hoc autem 
 dicebat temtans eum; ipse enim sciebat, quid esset 
 facturus. respondit ei Philippus: ducentorum denariorum 
 panes non sufficiunt eis, ut unusquisque modicum

 

 
 
 
 quid accipiat. dicit ei unus ex discipulis eius, Andreas 
 frater Simonis Petri: est puer unus hic, qui habet 
 quinque panes hordiacios et duos pisces; sed haec 
 quid sunt inter tantos? dixit ergo Iesus: facite 
 homines discumbere. erat autem faenum multum in 
 loco. discubuerunt ergo uiri numero quasi quinque 
 milia. accepit ergo panes Iesus, et cum gratias 
 egisset, distribuit discumbentibus. similiter et ex 
 piscibus quantum uolebant. ut autem impleti sunt, 
 dixit discipulis suis: colligite quae superauerunt 
 fragmenta, ne pereant. collegerunt ergo et impleuerunt 
 duodecim cophinos fragmentorum ex quinque 
 panibus hordiaciis, quae superfuerunt his qui manducauerunt 
 t.

Non hic quaeritur quod iste dixit. cuiusmodi essent panes; 
 hordiacios enim fuisse non tacuit, quod ceteri tacuerunt. neque 
 hoc quaeritur quod iste non dixit, fuisse ibi etiam praeter 
 quinque milia uirorum mulieres et paruulos, quod dicit Mattheus. 
 et omnino iam certum esse debet et regulariter teneri 
 in talibus quaestionibus neminem moueri oportere, cum ab 
 alio dicitur quod ab alio praetermittitur. sed quaeritur,

 

 
 
 
 quomodo ea quae dixerunt uera sint omnia, ne narrationem alterius 
 narrans aliud alter excludat. si enim dominus secundum 
 narrationem Iohannis prospectis turbis quaesiuit a Philippo 
 temtans eum, unde illis escae dari possent, potest mouere, 
 quomodo sit uerum, quod alii narrauerunt, prius dixisse 
 domino discipulos, ut dimitteret turbas, quo possent sibi 
 alimenta emere de proximis locis, quibus ille respondit 
 secundum Mattheum: non habent necesse ire, date eis 
 uos manducare. cui etiam Marcus Lucasque consentiunt 
 tantum hoc praetermittentes quod ait: non habent necesse 
 ire. intellegitur ergo post haec uerba dominum inspexisse 
 multitudinem et dixisse Philippo quod Iohannes commemorat, 
 isti autem praetermiserunt. deinde quod Philippus aput 
 Iohannem respondit, hoc Marcus a discipulis responsum esse 
 commemorat uolens intellegi hoc ex ore ceterorum Philippum 
 respondisse, quamquam et pluralem numerum pro singulari 
 usitatissime ponere potuerunt. quid ergo ait Philippus? 
 ducentorum denariorum panes non sufficiunt eis, ut 
 unusquisque modicum quid accipiat, hoc est dicere quod 
 ait Marcus: euntes ememus ducentis denariis panes 
 et dabimus eis manducare. quod autem commemorat idem 
 Marcus dixisse dominum: quot panes habetis? praetermiserunt 
 ceteri. quod autem Andreas aput Iohannem de quinque 
 panibus et duobus piscibus suggessit. hoc ceteri pluralem 
 numerum pro singulari ponentes ex discipulorum persona 
 rettulerunt. et Lucas quidem responsionem Philippi et

 

 
 
 
 responsionem Andreae in unam sententiam constrinxit. quod enim 
 ait: non sunt nobis plus quam quinque panes et duo 
 pisces, Andreae rettulit responsionem; quod uero adiunxit: 
 nisi forte nos eamus et emamus in omnem hanc turbam 
 escas, uidetur ad responsionem Philippi pertinere, nisi quod 
 de ducentis denariis tacuit. quamquam et in ipsius Andreae 
 sententia potest hoc intellegi; cum enim dixisset: est puer 
 unus hic, qui habet quinque hordiacios et duos 
 pisces. adiunxit etiam ipse: sed haec quid sunt inter 
 tantos? hoc est dicere: nisi forte nos eamus et emamus 
 in omnem hanc turbam escas.

Ex qua uniuersa uarietate uerborum, rerum autem sententiarumque 
 concordia satis apparet salubriter nos doceri nihil 
 quaerendum in uerbis nisi loquentium uoluntatem, cui demonstrandae 
 inuigilare debent omnes ueridici narratores, cum de 
 homine uel de angelo uel de deo aliquid narrant; horum enim 
 uoluntas uerbis promi potest, ne de ipsa inter se aliquid 
 discrepent.

Sane praetermittere non oportet hoc loco intentum et ad 
 cetera quae talia forte occurrerint facere lectorem, quia Lucas 
 dixit quinquagenos iussos esse discumbere, Marcus uero et 
 quinquagenos et centenos. quod hic ideo non mouet, quia unus 
 partem dixit, alter totum. qui enim etiam de centenis rettulit, 
 hoc rettulit quod ille praetermisit; nihil itaque contrarium

 

 
 
 
 est. uerum tamen si alius de quinquagenis tantum commemoraret, 
 alius tantum de centenis, ualde uideretur esse contrarium; 
 nec facile dinosceretur utrumque dictum esse, unum 
 autem ab altero, alterum ab altero esse commemoratum: et 
 tamen adtentius consideratum inueniri debuisse quis non fateatur? 
 hoc ideo dixi, quia existunt saepe aliqua eiusmodi, quae parum 
 intendentibus et temere iudicantibus contraria uideantur et 
 non sint.

XLVII. Sequitur Mattheus et dicit: et dimissa turba 
 ascendit in montem solus orare. uespere autem facto 
 solus erat ibi. nauicula autem in medio mari iactabatur 
 fluctibus. erat enim contrarius uentus. quarta 
 autem uigilia noctis uenit ad eos ambulans supra 
 mare. et uidentes eum supra mare ambulantem 
 turbati sunt dicentes: quia phantasma est, et cetera 
 usque ad illud ubi ait: uenerunt et adorauerunt eum 
 dicentes: uere filius dei es. Marcus quoque hoc idem post 
 narratum de panibus quinque miraculum ita sequitur: et 
 cum sero esset, erat nauis in medio mari et ipse solus 
 in terra. et uidens eos laborantes in remigando, erat 
 enim uentus contrarius eis, et cetera. similiter, nisi quod 
 de Petro ambulante super aquas nihil dixit. hoc autem ne 
 moueat praecauendum est quod Marcus dixit de domino, cum

 

 
 
 
 ambularet super aquas: et uolebat praeterire eos. quomodo 
 enim hoc intellegere potuerunt, nisi quia in diuersum ibat eos 
 uolen tamquam alienos praeterire, a quibus ita non agnoscebatur, 
 ut phantasma putaretur? quod ad mysticam signi. 
 ficationem referri quis usque adeo tardus est, ut nolit aduertere? 
 sed tamen turbatis et exclamantibus subuenit dicens: fidite, 
 ego sum, nolite timere. quomodo ergo eos uolebat praeterire 
 quos pauentes ita confirmat, nisi quia illa uoluntas praetereundi 
 ad eliciendum illum clamorem ualebat, cui subueniri oportebat!

Iohannes etiam adhuc cum istis aliquantum inmoratur. nam 
 post narratum de quinque panibus miraculum ipse quoque hoc 
 de laborante nauicula et de ambulatione domini super aquas 
 non tacet ita contexens: Iesus ergo cum cognouisset, 
 quia uenturi essent, ut raperent eum et facerent eum 
 regem, fugit iterum in montem ipse solus. ut autem 
 sero factum est, descenderunt discipuli eius ad mare. 
 et cum ascendissent nauem, uenerunt trans mare in 
 Capharnaum. et tenebrae iam factae erant et non 
 uenerat ad eos Iesus. mare autem uento magno flante 
 eisurgebat, et cetera. nihil hic contrarium uideri potest, nisi

 

 
 
 
 quod Mattheus dimissis turbis eum dicit ascendisse in montem, 
 ut illic solus oraret, Iohannes autem in monte fuisse, cum 
 easdem turbas de quinque panibus pauit. sed cum et ipse 
 Iohannes dicat post illud miraculum fugisse eum in montem, 
 ne a turbis teneretur, quae eum uolebant regem facere, utique 
 manifestum est, quod de monte in planiora descenderant, 
 quando illi panes turbis ministrati sunt. et ideo non est contrarium, 
 quod ascendit rursus in montem, sicut et Mattheus 
 et Iohannes dicunt, nisi quod Mattheus dixit: ascendit, 
 Iohannes autem: fugit, quod esset contrarium, si fugiens non 
 ascenderet. nec illud repugnat quod Mattheus dixit: ascendit 
 in montem solus orare, Iohannes autem: cum cognouisset. 
 inquit, quia uenturi essent, ut facerent eum regem, 
 fugit iterum in montem ipse solus. neque enim causae 
 orandi contraria est causa fugiendi, quando quidem et hinc dominus transfigurans in se corpus humilitatis nostrae, ut 
 conforme faceret corpori gloriae suae, id quoque doceat hanc 
 esse nobis magnam causam orandi, quando est causa fugiendi. 
 nec illud aduersum est, quod Mattheus prius eum dixit iussisse 
 discipulos ascendere in nauiculam et praecedere eum trans 
 fretum, donec dimitteret turbas, ac deinde dimissis turbis

 

 
 
 
 ascendisse in montem solum orare, Iohannes uero prius eum 
 commemorat fugisse solum in montem ac deinde: ut autem 
 sero factum est, inquit. descenderunt discipuli eius 
 ad mare, et cam ascendissent nauem, et cetera. quis 
 enim non uideat hoc recapitulando Iohannem postea dixisse 
 factum a discipulis quod iam Iesus iusserat, antequam fugisset 
 in montem, sicut solet in sermone ad aliquid praetermissum 
 rediri quodammodo? sed quia ipse reditus maxime in breuitate 
 ac puncto temporis factus non commemoratur, putant plerumque 
 qui audiunt hoc etiam postea factum esse quod postea 
 dicitur. sic etiam quos dixerat ascendisse nauem et uenisse 
 trans mare in Capharnaum dicit ad eos in mari laborantes 
 uenisse dominum ambulantem super aquas, quod utique prius 
 in ipsa nauigatione factum est, qua ueniebant Capharnaum.

Lucas autem post narratum de quinque panibus miraculum 
 pergit in aliud et ab ordine isto digreditur. neque enim aliquid 
 de nauicula illa commemorat et de uia domini super aquas. 
 sed cum dixisset: et manducauerunt omnes et saturati 
 sunt et sublatum est quod superfuit illis fragmentorum 
 cophini duodecim, deinde subiunxit: et factum est, cum 
 solus esset orans, erant cum illo et discipuli et interrogauit 
 eos dicens: quem me dicunt esse turbae? iam 
 deinceps aliud narrans, non quod illi tres, qui dominum

 

 

 

 
 
 
 ambulantem super aquas uenisse ad nauigantes discipulos 
 rettulerunt. nec ideo putari debet in illo monte, quo eum 
 dixit Mattheus ascendisse, ut solus oraret, dixisse discipulis: 
 quem me dicunt turbae? â€” Lucas enim uidetur in hoc 
 congruere Mattheo, quia dixit: cum solus esset orans, cum 
 ille dixisset: ascendit in montem solus orare â€” sed 
 omnino alibi, cum solus oraret et essent cum illo discipuli, 
 hoc interrogauit. solum quippe Lucas fuisse dixit, non sine 
 discipulis, sicut Mattheus et Iohannes, quando ab illo discesserunt, 
 ut praecederent eum trans mare. iste namque 
 apertissime adiunxit: erant cum illo et discipuli. proinde 
 solum dixit sine turbis, quae cum illo non habitabant.

XLVIII. Sequitur Mattheus dicens: et cum transfretassent, 
 uenerunt in terram Gennesar. et cum 
 cognouissent eum uiri loci illius, miserunt in uniuersam 
 regionem illam et obtulerunt ei omnes male 
 habentes, et rogabant eum, ut uel fimbriam uestimenti 
 eius tangerent. et quicumque tetigerunt salui 
 facti sunt. tunc accesserunt ad eum ab Hierosolymis 
 scribae et Pharisaei dicentes: quare discipuli tui 
 transgrediuntur traditionem seniorum? non enim 
 lauant manus suas, cum panem manducant. et cetera 
 usque ad illud ubi ait: non lotis autem manibus

 

 
 
 
 manducare non coinquinat hominem. haec et Marcus commemorat 
 sine aliqua repugnantiae quaestione; quidquid enim 
 diuerso modo ab alio dicitur ab eadem sententia non recedit. 
 Iohannes autem ab illa nauicula, ad quam dominus ambulans 
 supra mare uenit, posteaquam exierunt in terram, more suo 
 in sermonem domini intentus eum ex occasione panis multa 
 praecipueque diuina locutum esse commemorat, postque ipsum 
 sermonem rursus in aliud adque aliud eius narratio sublimiter 
 fertur. nec tamen in eo quod ab istis digreditur aliquid ordini 
 istorum illius in alia transitus aduersatur. quid enim prohibet 
 intellegere et illos esse sanatos a domino, de quibus narrat 
 Mattheus et Marcus, et illis qui eum secuti sunt trans mare 
 haec eum locutum esse quae praedicat Iohannes, quando 
 quidem Capharnaum, quo dicuntur secundum Iohannem transfretasse, 
 iuxta stagnum est Gennesar, ad quam terram secundum 
 Mattheum dicuntur exisse?

Sequitur itaque Mattheus post illum sermonem 
 domini, UDI de non lotis manibus cum Pharisaeis egit, adque 
 ita conserit narrationem, ordinem, quantum ipse transitus 
 indicat, rerum etiam quae consecutae sunt seruans: et 
 egressus, inquit, inde Iesus secessit in partes Tyri et

 

 

 
 
 
 Sidonis. et ecce mulier Chananaea a finibus illis 
 egressa clamauit dicens ei: miserere mei, domine, fili 
 Dauid, filia mea male a demonio uexatur. qui non 
 respondit ei uerbum, et cetera usque ad illud ubi ait: 
 o mulier, magna est fides tua; fiat tibi sicut uis. 
 et sanata est filia eius ex illa hora. hoc de muliere 
 Chananaea etiam Marcus commemorat eundem rerum gestarum 
 ordinem seruans nec afferens aliquam repugnantiae quaestionem. 
 nisi quod in domo dicit fuisse dominum cum ad illum uenit 
 eadem mulier pro filia sua rogans. Mattheus autem posset 
 quidem facile intellegi de domo tacuisse, eandem tamen rem 
 commemorasse, sed quoniam dicit discipulos domino ita 
 suggessisse: dimitte illam, quia clamat post nos, nihil 
 uidetur aliud significare quam post ambulantem dominum 
 mulierem illam deprecatorias uoces emisisse. quomodo ergo 
 in domo, nisi quia intellegendum est dixisse quidem Marcum 
 quod intrauerit, ubi erat Iesus, cum eum praedixisset fuisse 
 in domo? sed quia Mattheus ait: non respondit ei uerbum, 
 dedit agnoscere, quod ambo tacuerunt in eo, silentio egressum 
 fuisse legum de domo illa. adque ita cetera contexuntur, quae 
 iam in nullo discordant. quod enim Marcus commemorat ei 
 dominum respondisse de pane filiorum non mittendo canibus, 
 illis interpositis dictum est quae Mattheus dicta non tacuit,

 

 
 
 
 id est quia discipuli rogauerunt eum pro illa et quia respondit 
 non se esse missum nisi ad oues quae perierunt domus 
 lsrahel et quia illa uenit, id est consecuta est, et adorauit 
 eum dicens: adiuua me, tunc deinde dictum est quod euangelistae 
 ambo commemorant.

Sequitur Mattheus ita narrans: et cum transisset 
 inde Iesus, uenit secus mare Galilaeae et ascendens 
 in montem sedebat ibi. et accesserunt ad eum turbae 
 multae habentes secum mutos, caecos, clodos, debiles 
 et alios multos et proiecerunt eos ad pedes eius. et 
 curauit eos, ita ut turbae mirarentur uidentes mutos 
 loquentes, claudos ambulantes, caecos uidentes, et 
 magnificabant deum Israhel. Iesus autem conuocatis 
 discipulis suis dixit: misereor turbae, quia triduum 
 iam perseuerant mecum et non habent quod manducent, 
 et cetera usque ad illud ubi ait: erant autem qui 
 manducauerunt quattuor milia hominum extra paruulos 
 et mulieres. hoc aliud miraculum de septem panibus et 
 paucis piscibus etiam Marcus commemorat eodem paene etiam 
 ordine, nisi quia interponit quod nullus alius dicit de surdo, 
 cui dominus aures aperuit spuens in digitos et dicens: effeta, 
 quod est adaperire.

Hoc sane non ab re fuerit admonere in hoc miraculo de 
 septem panibus quod duo euangelistae Mattheus Marcusque 
 posuerunt, quia si aliquis eorum id dixisset, qui de illis 
 quinque panibus non dixisset. contrarius ceteris putaretur. quis 
 enim non existimaret unum idemque factum esse, non autem 
 integre et ueraciter siue ab illo siue ab aliis siue ab omnibus 
 fuisse narratum, sed aut illum pro quinque panibus septem, dum 
 falleretur, commemorasse aut illos pro septem quinque aut 
 utrosque mentitos uel obliuione deceptos? hoc et de duodecim 
 cophinis et de septem sportis opinaretur quasi contrarium, 
 hoc de quinque milibus et quattuor milibus eorum qui pascerentur. 
 sed quia illi qui miraculum de septem panibus 
 narrauerunt nec illud de quinque tacuerunt, neminem mouet 
 et utrumque factum omnes intellegunt. hoc ideo diximus, ut 
 sicubi simile inuenitur factum a domino, quod in aliquo alteri 
 euangelistae ita repugnare uideatur, ut omnino solui non 
 possit, nihil aliud intellegatur quam utrumque factum esse 
 et aliud ab alio commemoratum, sicut de centenis et quinquagenis 
 discumbentibus commendauimus, quia, si non etiam 
 illud utrumque aput unum inueniremus, contraria singulos 
 dixisse putaremus.

LI. Sequitur Mattheus et dicit: et dimissa turba 
 ascendit in nauiculam et uenit in fines Magedan, et 
 cetera usque ad illud ubi ait: generatio mala et adultera

 

 
 
 
 signum quaerit et signum non dabitur ei nisi signum 
 Ionae. hoc iam et alibi dixit idem Mattheus. unde etiam 
 adque etiam retinendum est saepius dominum eadem dixisse, 
 ut quod existente contrario solui non potuerit bis dictum 
 intellegatur. hunc sane ordinem etiam Marcus tenens post 
 illud de septem panibus miraculum hoc idem subicit quod 
 Mattheus, nisi quod Dalmanutha, quod in quibusdam codicibus 
 legitur, non dixit Mattheus, sed Magedan. non autem dubitandum 
 est eundem locum esse sub utroque nomine. nam 
 plerique codices non habent etiam secundum Marcum nisi 
 Magedan. nec illud moueat, quod Marcus non dicit responsum 
 esse quaerentibus signum de caelo, idem quod Mattheus de 
 Iona, sed ait dominum respondisse: signum non dabitur 
 ei. intellegendum est enim quale petebant, hoc est de caelo, 
 praetermisit autem dicere de Iona, quod Mattheus commemorauit.

Sequitur Mattheus: (et relictis illis abiit. et cum 
 uenissent discipuli eius trans fretum, obliti sunt 
 panes accipere. qui dixit illis: intuemini et cauete a 
 fermento Pharisaeorum et Sadducaeorum, et cetera 
 usque ad illud ubi ait: tunc intellexerunt, quia non 
 dixerit cauendum a fermento panum, sed a doctrina 
 Pharisaeorum et Sadducaeorum. haec eadem etiam Marcus 
 et eodem ordine digerit. *

Sequitur Mattheus: uenit autem Iesus in partes 

 

 
 
 
 Caesareae Philippi et interrogabat discipulos suos 
 dicens: quem me dicunt homines esse filium hominis? 
 at illi dixerunt: alii Iohannem baptistam, alii autem 
 Heliam, alii uero Hieremiam aut unum ex prophetis, 
 et cetera usque ad illud ubi ait: et quodcumque solueris 
 super terram, erit solutum in caelis. hoc eodem paene 
 ordine Marcus narrat, sed interposuit primo de caeco inluminato, 
 quod solus ipse commemorat, de illo qui dixit domino: 
 uideo homines sicut arbores ambulantes. Lucas autem 
 post miraculum illud de quinque panibus hoc recordatur adque 
 inserit, cuius recordationis ordo, sicut supra iam ostendimus. 
 nihil repugnat ordini istorum. sed potest illud mouere quod 
 Lucas dominum interrogasse discipulos suos, quem illum 
 dicerent homines, tunc dixit, cum esset solus orans et adessent 
 etiam ipsi, porro autem Marcus in uia dicit illos hoc ab eodem 
 interrogatos. sed eum mouet qui numquam orauit in uia.

Iam etiam dixisse me recolo, ne quis arbitretur quod hic 
 Petrus nomen accepit, ubi ait illi: tu es Petrus et super 
 hanc petram aedificabo ecclesiam meam. non enim 
 accepit hoc nomen, nisi ubi Iohannes commemorat ei dictum

 

 
 
 
 esse: tu uocaberis Cephas, quod interpretatur Petrus. 
 unde nec illo loco, ubi Marcus duodecim discipulos nominatim 
 commemorans dixit appellatos Iacobum et Iohannem filios 
 tonitrui. arbitrandum est nomen accepisse Petrum, quia dixit 
 illic quod inposuerit ei nomen, ut uocaretur Petrus; hoc enim 
 recolendo dixit, non quod tunc factum sit.

Sequitur Mattheus et dicit: tunc praecepit disci- 

suis suis. ut nemini dicerent, quia ipse esset Iesus 
 Christus. exinde coepit Iesus ostendere discipulis 
 suis, quia oporteret eum ire Hierosolyma et multa. 
 pati a senioribus et scribis, et cetera usque ad illud ubi 
 ait: non sapis ea quae dei sunt, sed ea quae hominum. 
 haec eodem ordine subnectunt Marcus et Lucas; sed 
 Lucas de Petro, quod passioni Christi contradixerit. tacet.

Sequitur Mattheus: tunc esus dixit discipulis 
 suis: si quis uult post me uenire. abneget semet ipsum 
 et tollat crucem suam et sequatur me, et cetera usque 
 ad illud ubi ait: et tunc reddet unicuique secundum 
 opus eius. hoc et Marcus subiungit eundem ordinem seruans; 
 sed ipse non dicit de filio hominis uenturo cum angelis suis, 
 ut reddat unicuique secundum opus suum. commemorat tamen

 

 
 
 
 etiam illud dixisse dominum: qui enim me confusus 
 fuerit et mea uerba in generatione ista adultera et 
 peccatrice, et filius hominis confundetur eum, cum 
 uenerit in gloria sua cum angelis sanctis. quod intellegi 
 potest ad eandem sententiam pertinere, qua dixit Mattheus, 
 ut reddat unicuique secundum opus suum. Lucas quoque 
 eadem eodemque ordine adnectit non multum diuerso uerborum 
 modo. eadem tamen sententiarum ueritate simillimus.

LVI. Sequitur Mattheus: amen dico uobis. sunt 
 quidam de hic stantibus, qui non gustabunt mortem. 
 donec uideant filium hominis uenientem in regno suo. 
 et post dies sex assumsit Iesus Petrum et Iacobum 
 et Iohannem fratrem eius, et duxit illos in montem 
 excelsum seorsum, et cetera usque ad illud ubi ait: 
 nemini dixeritis uisionem, nisi filius hominis a mortuis 
 resurgat. haec uisio domini in monte coram tribus discipulis, 
 Petro. Iacobo et Iohanne, ubi etiam de caelo illi testimonium 
 paternae uocis perhibitum est, a tribus euangelistis eodem 
 ordine commemoratur et ad easdem omnino sententias; sed 
 cetera secundum ea genera locutionum diuersa sine ulla 
 sententiarum diuersitate, quae multis locis superius demonstrauimus, 
 uideri a legentibus possunt.

Quod autem Marcus post sex dies factum dicit, sicut 
 Mattheus, Lucas autem post octo, non contemnendi sunt, si 
 quos mouet, sed ratione reddita instruendi. dies enim quando 
 enuntiamus dicentes \'post tot dies\\ aliquando non adnumeramus 
 eum, in quo loquimur, et eum, quo res ipsa futura est, 
 quam praenuntiamus uel pollicemur, sed medios, post quos 
 re uera plenos adque integros illud futurum est. hoc fecit 
 Mattheus et Marcus. excepto eo die, quo haec loquebatur 
 Iesus, et illo, quo exhibuit memoratam in monte uisionem. 
 medios dies intuentes dixerunt post sex dies, quod ille 
 adnumeratis finalibus, id est primo adque ultimo, dixit post 
 octo dies, eo loquendi modo, quo pars pro toto commemoratur.

Item quod Lucas ait de Moyse et Helia: et factum est, 
 dum discederent ab illo, ait Petrus ad Iesum: praeceptor, 
 bonum est nos hic esse, et cetera, non debet 
 putari contrarium ei quod Mattheus Marcusque ita coniunxerunt 
 Petrum hoc suggessisse, quasi adhuc Moyses et Helias 
 cum domino loquerentur. non enim expresserunt, quod tunc. 
 sed tacuerunt potius, quod iste addidit, illis discedentibus hoc 
 Petrum de tribus tabernaculis faciendis domino suggessisse. 
 addidit etiam Lucas intrantibus illis in nubem factam esse 
 uocem de nube. quod illi non dixerunt, sed nec contra dixerunt.

LVII. Sequitur Mattheus: et interrogauerunt eum 
 discipuli dicentes: quid ergo scribae dicunt quod 
 Heliam oportet primum uenire? lla t ille respondens 
 ait eis: Helias quidem uenturus est et restituet 
 omnia: dico autem uobis quia Helias iam uenit, et 
 non cognouerunt eum, sed fecerunt in eo quaecumque 
 uoluerunt. sic et filius hominis passurus est ab eis. 
 tunc intellexerunt discipuli, quia de Iohanne baptista 
 dixisset eis. hoc idem Marcus etiam hunc ordinem 
 seruans commemorauit et in nonnulla diuersitate uerborum. 
 nusquam tamen ab eiusdem sententiae ueritate discessit; sed 
 ipse non addidit intellexisse discipulos, quod Iohannem dominus 
 significasset dicendo, quod Helias iam uenerit.

LVIII. Sequitur Mattheus et dicit: uet cum uenisset ad 
 turbam. accessit ad eum homo genibus prouolutis 
 ante eum dicens: domine, miserere filii mei, quia 
 lunaticus est et male patitur, et cetera usque ad illud 
 ubi ait: hoc autem genus non eicitur nisi per orationem 
 et ieiunium. hoc et Marcus et Lucas eodem etiam 
 ordine memorant sine ulla repugnantiae quaestione.

LVIIII. Sequitur Mattheus dicens: conuersantibus 
 autem eis in Galilaea dixit illis Iesus: filius hominis

 

 
 
 
 tradendus est in manibus hominum. et occident eum. 
 et tertio die resurget. et contristati sunt uehementer. 
 hoc eodem ordine Marcus Lucasque commemorant. 
 
 Sequitur Mattheus: et cum uenissent Capharnaum.

accesserunt qui didragma accipiebant ad Petrum et 
 dixerunt ei: magister uester non soluet didragma 
 ait: etiam, et cetera usque ad illud ubi ait: inuenies 
 staterem, illum sumens da eis pro me et te. hoc solus 
 iste commemorat, quo interposito eundem ordinem sequitur, 
 in quo cum eo etiam Marcus et Lucas pariter ambulant.

Sequitur ergo idem Mattheus et dicit: in illa hora 
 accesserunt discipuli ad legum dicentes: quis putas 
 maior est in regno caelorum? et aduocans Iesus paruulum 
 statuit eum in medio eorum et dixit: amen dico 
 uobis, nisi conuersi fueritis et efficiamini sicut paruuli, 
 non intrabitis in regnum caelorum, usque ad illud ubi 
 ait: sic et pater meus caelestis faciet uobis, si non 
 remiseritis unusquisque fratri suo de cordibus uestris. 
 ex isto aliquanto prolixiore domini sermone non omnia, sed 
 quaedam Marcus eundem sequens ordinem posuit, quaedam 
 etiam ipse quae Mattheus non dicit inseruit. totus autem

 

 
 
 
 sermo, quousque eum considerandum suscepimus, a Petro solo 
 interpellatur quaerente, quotiens fratri debeat ignosci. talia 
 enim dominus loquebatur, ut satis eluceat etiam hoc quod 
 Petrus interrogauit eique responsum est ad eundem pertinere 
 sermonem. Lucas autem nisi illud de paruulo, quem constituit 
 ante discipulos imitandum, cum de sua magnitudine cogitarent, 
 nihil hoc ordine seruato commemorat. si qua enim alia similiter 
 dixit quae et in isto sermone sunt posita, alibi et ex 
 aliis occasionibus dicta recoluit, sicut Iohannes de remissione 
 peccatorum, quod tenebuntur, si cui tenuerint, et dimittentur, 
 si cui dimiserint, post resurrectionem a domino dictum commemorat, 
 cum Mattheus in hoc sermone dominum hoc dixisse 
 meminerit quod et Petro antea dictum fuisse idem ipse 
 testatur. eadem itaque saepe ac pluribus locis Iesum dixisse. 
 necubi moueamur, si ordo dictorum quibusdam repugnare 
 putabitur, sicut iam totiens commendauimus, meminisse 
 debemus, ne hoc semper admonere necesse sit.

LXII. Sequitur Mattheus ita narrans: et factum est. 
 cum consummasset Iesus sermones istos, migrauit a 
 Galilaea et uenit in fines Iudaeae trans Iordanen. 
 et secutae sunt eum turbae multae, et curauit eos 
 ibi. et accesserunt ad eum Pharisaei temtantes eum 
 et dicentes: si licet homini dimittere uxorem suam 
 quacumque ex causa? et cetera usque ad illud ubi ait: 
 qui potest capere capiat. hoc et Marcus commemorat

 

 
 
 
 eundem ordinem tenens. sane uidendum est, ne repugnare 
 uideatur quod idem Marcus a domino dicit interrogatos 
 Pharisaeos, quid eis Moyses praeceperit, adque ita illos interroganti 
 respondisse de permisso sibi libello repudii, cum 
 Mattheus dixerit uerbis domini, quibus ostenderat ex lege 
 deum coniunxisse masculum et feminam et propterea non eos 
 debere ab homine separari, rettulisse responsionem: quid 
 ergo Moyses mandauit dari libellum repudii et 
 dimittere? quibus iterum ait: quoniam Moyses ad duritiam 
 cordis uestri permisit uobis dimittere uxores 
 uestras: ab initio autem non sic fuit. nam et Marcus 
 hanc domini responsionem non tacet, sed posteaquam ei 
 responderunt interroganti de libello repudii.

In quo ordine uel modo uerborum hoc intellegere debemus 
 ad rei ueritatem nihil interesse, utrum domino separationem 
 prohibenti et sententiam suam de lege firmanti ipsi intulerint 
 quaestionem de libello repudii per eundem Moysen sibi permisso, 
 per quem et illud scriptum est quod deus coniunxerit 
 masculum et feminam, an hoc idem illi de praecepto Moysi 
 eos interroganti responderint. nam et uoluntas eius ita se 
 habebat, ut non eis redderet rationem, cur illud Moyses 
 permiserit, nisi prius ipsi hoc commemorassent, quae uoluntas 
 eius ea quam Marcus posuit interrogatione significata est, et 
 illorum uoluntas ipsa erat, ut de auctoritate Moysi, quoniam 
 mandauit dari libellum repudii, tamquam concluderent eum 
 separationem sine dubio uetaturum: hoc enim dicturi etiam

 

 
 
 
 temtantes accesserant. quae uoluntas eorum sic expressa est 
 per Mattheum, ut non eos esse commemoraret interrogatos. 
 sed ultro intulisse de mandato Moysi, quo uelut conuincerent 
 dominum separationem coniugum prohibentem. cum ergo 
 uoluntas loquentium, cui debent uerba seruire. ab euangelista 
 utroque monstrata sit, nihil interest, quam diuersus inter 
 ambos fuerit narrandi modus, dum ab eadem ueritate neuter 
 abscederet.

Potest etiam hoc intellegi, quod, sicut dicit Marcus, prius 
 eos de uxore dimittenda interrogantes dominus uicissim interrogarit, 
 quid eis praeceperit Moyses, qui cum respondissent 
 Moysen permisisse libellum repudii scribere et dimittere. 
 respondit eis de ipsa lege per Moysen data, quomodo deus 
 instituerit coniugium masculi et feminae, dicens ea quae ponit 
 Mattheus, id est: non legistis, quia qui fecit ab initio 
 masculum et feminam fecit eos? et cetera, quibus auditis 
 illi id quod ei primo interroganti responderant repetiuerunt 
 dicentes: quid ergo Moyses mandauit dari libellum 
 repudii et dimittere? tunc Iesum causam ostendisse duritiae 
 cordis ipsorum, quam Marcus breuitatis causa prius ponit. 
 tamquam illi priori, quam Mattheus intermisit, eorum responsioni 
 redditam, nihil deperire iudicans ueritati, quocumque loco

 

 
 
 
 eisdem ipsis uerbis quae bis dixerant redderetur, quoniam 
 ipsis uerbis eam reddiderat dominus.

Sequitur Mattheus: tunc oblati sunt ei paruuli, 
 ut manus eis inponeret et oraret. discipuli autem 
 increpabant eis, et cetera usque ad illud ubi ait: multi 
 sunt enim uocati, pauci autem electi. hunc cum Mattheo 
 Marcus ordinem tenuit, sed de conductis operariis ad uineam 
 solus Mattheus interponit. Lucas autem cum commemorasset 
 illud quod eis dixit quaerentibus inter se, quisnam maior 
 esset, adiunxit de illo quem uiderunt eicientem demonia, cum 
 eum non sequeretur; inde iam digreditur ab istis duobus, 
 ubi ait eum firmasse faciem suam, ut iret in Hierusalem, ac 
 post multa interposita occurrit eis rursus ad commemorandum 
 istum diuitem, cui dicitur: uende omnia quae habes, quem 
 nunc isti commemorant ex ordine, quo pariter eunt. nam ibi 
 etiam Lucas de istis paruulis, antequam diuitis faciat mentionem, 
 quemadmodum et isti, non praetermittit. de illo ergo 
 diuite, qui quaerit, quid boni faciat, ut uitam aeternam 
 consequatur, potest uideri distare aliquid, quod secundum 
 Mattheum dicitur: quid- me interrogas de bono? secundum 
 illos autem: quid me dicis bonum? nam quid me interrogas 
 de bono? ad illud magis referri potest quod ait ille

 

 

 

 
 
 
 quaerens: quid boni faciam? ibi enim et bonum nominauit 
 et interrogatio est, magister autem bone nondum est interrogatio. 
 commodissime ergo intellegitur utrumque dictum: quid 
 me dicis bonum et interrogas me de bono?5

LXIIII. Sequitur Mattheus et dicit: et ascendens Iesus 
 Hierosolyma adsumsit duodecim discipulos secreto 
 et ait illis: ecce ascendimus Hierosolyma, et filius 
 hominis tradetur principibus sacerdotum et scribis, 
 et condemnabunt eum morte et tradent eum gentibus 
 ad deludendum et flagellandum et crucifigendum, et 
 tertia die resurget. tunc accessit ad eum mater 
 filiorum Zebedaei cum filiis suis adorans et petens 
 aliquid ab eo, et cetera usque ad illud ubi ait: sicut 
 filius hominis non uenit ministrari, sed ministrare 
 et dare animam suam redemtionem pro multis. hunc 
 cum illo ordinem etiam Marcus tenet filios Zebedaei perhibens 
 dixisse quod ab eis, non per eos ipsos, sed per matrem 
 dictum esse Mattheus expressit, cum illa eorum uoluntatem 
 attulisset ad dominum. unde magis ipsos quam illam dixisse 
 quod dictum est Marcus breuiter intimauit. denique et dominus 
 et secundum Mattheum et secundum Marcum ipsis potius 
 quam matri respondit. Lucas autem, posteaquam ex eodem

 

 
 
 
 ordine commemorauit quae de passione et resurrectione sua 
 duodecim discipulis praedixerit, praetermittit ea quae isti 
 commemorant, post quae interposita occurrerunt ei ad Hierichum. 
 quod autem dixerunt Mattheus et Marcus de principibus 
 gentium, qui dominantur subiectis, non ita futurum inter 
 illos, sed eum qui erit maior etiam seruum aliorum futurum, 
 dicit tale aliquid et Lucas, sed non eo loco, et ordo ipse 
 indicat iterum esse eandem sententiam a domino dictam.

Sequitur Mattheus: et egredientibus eis ab 
 Hiericho secuta est turba multa. et ecce duo caeci 
 sedentes secus uiam audierunt, quia Iesus transiret, 
 et clamauerunt dicentes: domine, miserere nostri, fili 
 Dauid, et cetera usque ad illud ubi ait: et confestim 
 uiderunt et secuti sunt eum. hoc et Marcus commemorat, 
 sed de uno caeco factum. quae ita soluitur quaestio, ut illa 
 soluta est de duobus, qui legionem demonum patiebantur in 
 regione Gerasenorum. nam duorum etiam caecorum, quos 
 modo interposuit, unum fuisse notissimum et in illa ciuitate 
 famosissimum ex hoc etiam satis apparet, quod et nomen eius 
 et patris eius Marcus commemorauit, quod in tot superius 
 sanatis a domino non facile occurrit, nisi cum Iahirum

 

 

 
 
 
 archisynagogum etiam nomine expressit. cuius filiam resuscitauit 
 Iesus. in quo etiam magis iste sensus appareat, quia et ille 
 archisynagogus utique in loco illo nobilis fuit. procul dubio 
 itaque Bartimeus iste Timei filius ex aliqua magna felicitate 
 deiectus notissimae et famosissimae miseriae fuit, quod non. 
 solum caecus, uerum etiam mendicus sedebat. hinc est ergo 
 quod ipsum solum uoluit commemorare Marcus, cuius inluminatio 
 tam claram famam huic miraculo conparauit, quam erat 
 illius nota calamitas.

Lucas uero quamuis omnino eodem modo factum tamen in 
 alio caeco intellegendus est par commemorare miraculum et 
 eiusdem miraculi parem modum. ille quippe hoc factum dicit. 
 cum adpropinquaret Hiericho, at isti, cum egrederetur ab 
 Hiericho. sed nomen ciuitatis et facti similitudo putari suadet 
 semel esse factum, sed euangelistas in hoc sibi aduersari, 
 quod alius dicat, cum adpropinquaret Hiericho, alii, cum 
 egrederetur ab Hiericho, non sane hoc persuadet nisi eis 
 qui procliuius credi uolunt mentiri euangelium quam duo 
 similia similiterque miracula fecisse Iesum. quid autem sit 
 credibilius aut quid potius uerum, et omnis fidelis filius euangelii 
 facillime uidet et omnis contentiosus, saltem cum admonitus 
 fuerit, uel tacendo uel, etiamsi tacere noluerit, cogitando 
 sibi ipse respondet.

LXVI. Sequitur Mattheus et dicit: xet cum

 

 
 
 
 adpropinquasset Hierosolymis et uenissent Bethfage ad montem 
 oliueti, tunc Iesus misit duos discipulos dicens eis: 
 ite in castellum, quod contra uos est, et statim inuenietis 
 asinam alligatam et pullum cum ea, et cetera 
 usque ad eum locum, ubi ait: benedictus qui uenit in 
 nomine domini, osanna in altissimis. hoc etiam Marcus 
 narrat eodem ordine custodito. Lucas autem in Hiericho 
 inmoratur quaedam commemorans quae isti praetermiserunt 
 de Zaccheo principe publicanorum et quaedam in parabolis 
 dicta. post haec et ipse occurrit eis ad huius pulli commemorationem, 
 in quo sedit Iesus. nec moueat quod Mattheus et 
 asinam dicit et pullum, ceteri autem de asina tacent. immo 
 etiam recordanda est illa regula, quam de quinquagenis et 
 centenis discumbentibus, cum quinque panibus turbae pascerentur, 
 supra insinuauimus. qua insinuata non deberet hoc 
 iam permouere lectorem, nec si Mattheus ita de pullo tacuisset, 
 quemadmodum illi de asina tacuerunt, ut maxime contrarium 
 putaretur, quod unus asinam dixit, alii pullum asinae; quanto 
 minus moueri oportet, quia unus ita commemorauit asinam, 
 de qua ceteri tacuerunt, ut tamen pullum non taceret, de quo 
 illi dixerunt! ubi ergo utrumque factum potest intellegi, nulla 
 repugnantia est, nec si alius aliud et aliud alius commemoret, 
 quanto minus, ut alius unum, alius utrumque!

Iohannes quoque, cum taceat, quemadmodum dominus discipulos 
 suos ad haec animalia sibi adducenda miserit, interponit 
 tamen breuiter hoc de pullo cum testimonio etiam 
 prophetae, quod Mattheus adhibet. in quo etiam testimonio 
 prophetico aliquantum diuersa euangelistarum locutio ab ea 
 quidem sententia non recedit; sed potest mouere, quod hoc 
 Mattheus sic adhibet, ut asinam dicat commemorasse prophetam. 
 non autem ita se habet uel quod Iohannes interponit uel 
 codices ecclesiastici interpretationis usitatae. cuius rei causa 
 illa mihi uidetur, quod Mattheus Hebraea lingua perhibetur 
 euangelium conscripsisse. manifestum est autem interpretationem 
 illam, quae dicitur Septuaginta, in nonnullis se aliter habere, 
 quam inueniunt in Hebraeo qui eam linguam nouerunt et qui 
 interpretati sunt singuli eosdem libros Hebraeos. huius item 
 distantiae causa si quaeratur, cur tanta auctoritas interpretationis 
 Septuaginta multis in locis distet ab ea ueritate quae 
 in Hebraeis codicibus inuenitur, nihil occurrere probabilius 
 existimo quam illos Septuaginta eo spiritu interpretatos, quo 
 et illa quae interpretabantur dicta fuerant, quod ex ipsa eorum 
 mirabili quae praedicatur consensione firmatum est. ergo et 
 ipsi nonnulla in eloquio uariando et ab eadem uoluntate dei, 
 cuius illa dicta erant et cui uerba seruire debebant, non 
 recedendo nihil aliud demonstrare uoluerunt quam hoc ipsum 
 quod nunc in euangelistarum quattuor concordi quadam 
 diuersitate miramur, qua nobis ostenditur non esse mendacium, 
 si quisquam ita diuerso modo aliquid narret, ut ab eius 
 uoluntate, cui consonandum et consentiendum est, non recedat.

 

 
 
 
 quod nosse et moribus utile est propter cauenda et iudicanda 
 mendacia et ipsi fidei, ne putemus quasi consecratis sonis ita 
 muniri ueritatem, tamquam deus nobis quemadmodum ipsam 
 rem, sic uerba, quae propter illam sunt dicenda, commendet, 
 cum potius ita res, quae discenda est, sermonibus, per quos discenda 
 est, praeferatur, ut istos omnino quaerere non deberemus, 
 si eam sine his nosse possemus, sicut illam nouit deus 
 et in ipso angeli eius.

Sequitur Mattheus et dicit: et cum intrasset 
 Hierosolyma, commota est uniuersa ciuitas dicens: 
 quis est hic? populi autem dicebant: hic est Iesus 
 propheta a Nazareth Galilaeae. et intrauit Iesus in 
 templum dei et eiciebat omnes uendentes et ementes 
 in templo, et cetera usque ad eum locum, ubi ait: uos 
 autem fecistis illam speluncam latronum. hoc de turbis 
 uendentium eiectis e templo omnes commemorant, sed Iohannes 
 longe diuerso ordine. nam post testimonium baptistae Iohannis 
 de Iesu, cum eum commemorasset isse in Galilaeam, quando 
 aquam conuertit in uinum, inde post commemorationem 
 paucorum in Capharnaum dierum dicit eum ascendisse in 
 Hierosolymam, cum esset pascha Iudaeorum, et facto flagello

 

 
 
 
 de resticulis expulisse de templo uendentes. unde manifestum 
 est non semel, sed iterum hoc esse a domino factum, sed 
 illud primum commemoratum a Iohanne, hoc ultimum a 
 ceteris tribus.

LXVIII. Sequitur Mattheus: wet accesserunt ad eum 
 caeci et claudi in templo et sanauit eos. uidentes 
 autem principes sacerdotum et scribae mirabilia quae 
 fecit et pueros clamantes in templo et dicentes: 
 osanna filio Dauid, indignati sunt et dixerunt ei: 
 audis, quid isti dicant? Iesus autem dicit eis: utique. 
 numquam legistis, quia ex ore infantium et lactantium 
 perfecisti laudem? et relictis illis abiit foras extra 
 ciuitatem in Bethaniam ibique mansit. mane autem 
 reuertens in ciuitatem esuriuit; et uidens fici arborem 
 unam secus uiam uenit ad eam et nihil inuenit 
 in ea nisi folia tantum, et ait illi: numquam ex te 
 fructus nascatur in sempiternum; et arefacta est continuo 
 ficulnea. et uidentes discipuli mirati sunt 
 dicentes: quomodo continuo aruit? respondens autem 
 Iesus ait eis: amen dico uobis, si habueritis fidem 
 et non haesitaueritis, non solum de ficulnea facietis. 
 sed et si monti huic dixeritis: tolle te et iacta te in . 
 mare, fiet, et omnia, quaecumque petieritis in oratione 
 credentes, accipietis.

Hoc et Marcus consequenter dicit, sed non eundem ordinem 
 tenet. primo enim quod eum in templum Mattheus dixit 
 intrasse et eiecisse uendentes et ementes, non commemorat 
 Marcus, sed circumspectis omnibus. cum iam uespera esset, 
 exisse dicit in Bethaniam cum duodecim, et alia die cum 
 exirent a Bethania esurisse et arbori fici dixisse quod et 
 Mattheus commemorat. et subiungit idem Marcus, quod 
 uenerit Hierosolyma, et cum introisset in templum, eiecit 
 uendentes et ementes. quasi altero die, non primo factum 
 esset. sed quia Mattheus ita conectit: et relictis illis abiit 
 foras extra ciuitatem in Bethaniam, unde mane reuertentem 
 in ciuitatem arbori maledixisse commemorat, probabilius 
 creditur ipse potius tenuisse ordinem temporis de uendentibus 
 et ementibus eiectis de templo. cum enim dicit: et relictis 
 illis abiit foras, quibus relictis intellegi poterit, nisi cum 
 quibus superius loquebatur indignantibus, quod pueri clamarent: 
 osanna filio Dauid? praetermisit ergo Marcus quod primo 
 die factum est, cum intrauit in templum, et recordatum 
 interposuit, cum dixisset, quod non inuenerit aliquid in ficulnea 
 praeter folia, quod secundo die factum est, sicut ambo testantur. 
 miratos autem esse discipulos, quod arbor aruerit, et eis 
 dominum respondisse de fide et de monte in mare transferendo, 
 non ipso secundo die, quo dixit arbori: iam non amplius in 
 aeternum quisquam ex te fructum manducet, sed tertio 
 die dicit. ipso quippe die secundo commemorauit idem Marcus

 

 
 
 
 de templo eiectos uendentes, quod primo die factum praetermiserat. 
 ipso ergo secundo die dicit facta uespera egressum 
 de ciuitate, et cum mane transiret, uidisse discipulos ficum 
 aridam factam a radicibus et recordatum Petrum dixisse ei: 
 rabbi, ecce ficus, cui maledixisti, aruit, tunc eum de 
 potentia fidei respondisse, Mattheus autem, tamquam secundo 
 die hoc totum factum sit, id est et dictum arbori: numquam 
 ex te fructus nascatur in sempiternum, et arefactam 
 esse continuo, et uidentibus hoc discipulis adque mirantibus 
 illud de uirtute fidei fuisse responsum. unde intellegitur 
 Marcum quidem secundo die commemorasse quod primo die 
 factum praetermiserat, de templo scilicet eiectos uendentes et 
 ementes, Mattheus uero cum commemorasset quod altero die 
 factum est de arbore maledicta, quando mane reuertebatur a 
 Bethania in ciuitatem. praetermisit ea quae Marcus commemorauit, 
 uenisse illum in ciuitatem et uespere exisse et mane. 
 cum transirent. discipulos arborem aridam fuisse miratos; et 
 ei quod secundo die gestum erat, quo arbor maledicta est, 
 adiunxit illud quod tertio die gestum est, eius ariditatem 
 miratos esse discipulos et de potentia fidei a domino audisse, 
 sic ea coniungens, ut nisi ex Marci narratione cogamur intendere, 
 ubi et quid Mattheus praetermiserit, non possit agnosci. 
 cum ergo dixisset Mattheus: et relictis illis abiit foras 
 extra ciuitatem in Bethaniam ibique mansit. mane 
 autem reuertens in ciuitatem esuriuit; et uidens 
 fici arborem unam secus uiam uenit ad eam et nihil 
 inuenit nisi folia tantum, et ait illi: numquam abs te

 

 
 
 
 fructus nascatur in sempiternum; et arefacta est 
 continuo ficulnea, praetermissis ceteris ad eundem diem 
 pertinentibus adiunxit statim: et uidentes discipuli mirati 
 sunt dicentes: quomodo continuo aruit? quod alio die 
 uiderunt alio die mirati sunt. intellegitur autem non tunc 
 aruisse, quando uiderunt, sed continuo quod maledicta est. 
 neque enim arescentem, sed penitus arefactam uiderunt ac sic 
 eam continuo in uerbo domini aruisse intellexerunt.

LXVIIII. Sequitur Mattheus et dicit: et cum uenisset in 
 templum, accesserunt ad eum docentem principes 
 sacerdotum et seniores populi dicentes: in qua potestate 
 haec facis et quis tibi dedit hanc potestatem? 
 respondens Iesus dixit illis: interrogo uos et ego 
 unum sermonem; quem si dixeritis mihi, et ego uobis 
 dicam, in qua potestate haec faciam. baptismus 
 Iohannis unde erat? et cetera usque ad illud ubi ait: 
 nec ego dico uobis! in qua potestate haec facio..hoc 
 totum et alii duo Marcus et Lucas totidem paene uerbis 
 explicauerunt. nec in ordine inter se uidentur aliquid discrepare 
 nisi, unde superius locutus sum, quod praetermissis 
 quibusdam Mattheus ad alterum diem pertinentibus ita contexit 
 narrationem, ut, nisi aduertatur, possit putari ipsum in secundo 
 die adhuc uersari, Marcum autem in tertio. Lucas uero non 
 quasi ex ordine dies persequens hoc subiunxit, sed cum commemorasset 
 eiectos de templo ementes et uendentes, praeter- >

 

 
 
 
 misit quod exibat in Bethaniam et regrediebatur in ciuitatem 
 et quod de ficulnea factum est et quod mirantibus discipulis 
 de fidei uirtute responsum est, adque his praetermissis intulit 
 dicens: et erat docens cottidie in templo. principes 
 autem sacerdotum et scribae et principes plebis 
 quaerebant illum perdere et non inueniebant, quid 
 facerent illi. omnis enim populus suspensus erat 
 audiens illum. et factum est in una dierum, docente 
 illo populum in templo et euangelizante conuenerunt 
 principes sacerdotum et scribae cum senioribus et 
 aiunt dicentes ad illum: dio nobis, in qua potestate 
 haec facis? et cetera quae etiam duo illi commemorant. unde 
 apparet nihil eis etiam ipso ordine repugnare, quando id quod 
 dicit factum in una dierum ea dies intellegitur, in qua id 
 gestum illi etiam rettulerunt.

LXX. Sequitur Mattheus: quid autem uobis uidetur? 
 homo habebat duos filios et accedens ad primum dixit 
 illi: uade hodie operare in uinea mea. ille autem 
 respondens ait: nolo; postea autem paenitentia motus 
 abiit. accedens autem ad alterum dixit similiter. at 
 ille respondens ait: eo, domine; et non iit, et cetera 
 usque ad illud ubi ait: et qui ceciderit super lapidem 
 istum confringetur; super quem uero ceciderit, conteret 
 eum. Marcus et Lucas non commemorant de duobus istis 
 filiis, quibus imperatum est, ut irent adque operarentur hi

 

 
 
 
 uinea, sed quod post hoc narrat Mattheus de uinea, quae 
 locata est agricolis, qui persecuti sunt seruos missos ad se 
 et postea dilectum filium occiderunt et eiecerunt extra uineam, 
 etiam illi ambo non tacent eodem ordine custodito, id est 
 posteaquam de baptismo Iohannis interrogati Iudaei se nescire 
 dixerunt et respondit eis: nec ego dico uobis, in qua 
 potestate haec facio.

Nullius hic ergo repugnantiae quaestio nascitur, nisi quod 
 Mattheus, cum dixisset quod dominus interrogauerit Iudaeos: 
 cum uenerit dominus uineae, quid faciet agricolis 
 illis? illos respondisse subiungit adque dixisse: malos 
 male perdet et uineam locabit aliis agricolis, qui 
 reddent ei fructum temporibus suis. quod Marcus non 
 ab ipsis responsum esse commemorat, sed dominum hoc consequenter 
 locutum post interrogationem suam ipsum sibi 
 quodammodo respondisse. ita enim dicit: quid ergo faciet 
 dominus uineae? ueniet et perdet colonos et dabit 
 uineam aliis. sed facile potest intellegi uel illorum uocem 
 ita subiunctam, ut non interponeretur \'illi dixerunt\' aut \'illi 
 responderunt\', sed tamen intellegeretur aut ideo responsionem 
 istam domino potius adtributam, quia, cum uerum dixerunt, 
 etiam de illis hoc ipse respondit qui ueritas est.

Sed illud magis mouet, quod Lucas non solum eos hoc 
 respondisse non dicit haec etiam uerba ipse quoque sicut 
 Marcus domino adtribuens, uerum etiam contrariam rettulisse

 

 
 
 
 responsionem dicentes: absit. ita enim narrat: quid ergo 
 faciet illis dominus uineae? ueniet et perdet colonos 
 istos et dabit uineam aliis. quo audito dixerunt illi: 
 absit. ille autem aspiciens eos ait: quid est ergo hoc 
 quod scriptum est: lapidem, quem reprobauerunt 
 aedificantes, hic factus est in caput anguli? quomodo 
 ergo secundum Mattheum illi quibus haec loquebatur dixerunt: 
 malos male perdet et uineam locabit aliis agricolis, 
 qui reddant ei fructum temporibus suis, cum secundum 
 Lucam talibus uerbis contradixerint dicentes: absit? et reuera 
 quod secutus dominus ait de lapide reprobato ab aedificantibus 
 et facto in capite anguli, ita inlatum est, ut hoc testimonio 
 conuincerentur illi parabolae contradicentes. nam et ipse 
 Mattheus hoc sic commemorat dictum tamquam contradicentibus, 
 cum ait: numquam legistis in scripturis: lapidem. 
 quem reprobauerunt aedificantes, hic factus est in 
 caput anguli? quid est enim numquam legistis, nisi quia 
 hoc responderant quod esset contrarium? hoc et Marcus 
 significat, qui haec ipsa uerba ita refert: nec scripturam 
 hanc legistis: lapidem quem reprobauerunt aedificantes, 
 hic factus est in caput anguli? quae sententia 
 secundum Lucam magis apparet loco suo dicta post illorum 
 contradictionem, qua dixerunt: absit. tantundem enim ualet, 
 sicut hoc etiam ipse ponit: quid est ergo hoc quod 
 scriptum est: lapidem, quem reprobauerunt

 

 
 
 
 aedificantes, hic factus est in caput anguli? hanc enim 
 sententiae uoluntatem intimat siue numquam legistis siue 
 nec hoc legistis siue quid est ergo hoc quod scriptum 
 est?

Restat ergo, ut intellegamus in plebe, quae audiebat, 
 quosdam respondisse quod Mattheus commemorat dicens: 
 aiunt illi: malos male perdet et uineam suam locabit 
 aliis agricolis, quosdam uero illud quod Lucas non tacuit, 
 id est absit. his ergo qui illud domino responderant illi alii 
 responderunt absit, sed illorum responsio quibus isti rettulerunt 
 absit, propterea domino tributa est et a Marco et a 
 Luca, quia, sicut dixi, per eos ueritas ipsa locuta est, siue 
 per nescientes, si mali erant, sicut per Caifan. qui nesciens. 
 quid dixerit, cum esset pontifex., prophetauit, siue per scientes 
 ac iam intellegentes adque credentes. ibi enim erat etiam illa 
 multitudo, per quam iam erat impleta prophetia, cum uenienti 
 magna celebritate occurrentes acclamarent: benedictus qui 
 uenit in nomine domini.

Nec moueat, quod idem Mattheus principes sacerdotum et 
 seniores populi dixit accessisse ad dominum et quaesiuisse, in 
 qua potestate haec faceret et quis ei dederit hanc potestatem, 
 quando eos de baptismo Iohannis uicissim interrogauit, unde 
 esset, de caelo an ex hominibus; quibus respondentibus, quod 
 nescirent, ait: nec ego uobis dico, in qua potestate haec 
 facio. inde enim secutus est contextim loquendo et ait: quid

 

 
 
 
 autem uobis uidetur? homo habebat duos filios, et 
 cetera sine ulla cuiusquam rei uel personae interpositione 
 secundum Mattheum sermo contexitur usque ad hoc quod de 
 locata agricolis uinea commemoratur. potest enim putari omnia 
 eum principibus sacerdotum et senioribus populi locutum 
 fuisse, a quibus fuerat de sua potestate interrogatus. qui 
 utique si temtantes et inimici quaesierant, non in eis possunt 
 intellegi qui crediderant adque illud clarum ex propheta 
 testimonium domino perhibuerant, qui etiam modo respondere 
 potuissent non nescientes, sed credentes: malos male perdet 
 et uineam locabit aliis agricolis. hoc omnino mouere 
 non debet, ut ideo putemus non fuisse credentes in illa 
 multitudine, quae tunc domini parabolas audiebat. tacuit namque 
 idem Mattheus breuitatis causa quod Lucas non tacet, parabolam 
 istam scilicet non ad eos solos dictam qui de potestate 
 interrogauerant, sed ad plebem. sic enim ait: coepit autem 
 dicere ad plebem parabolam hanc: homo plantauit 
 uineam, et cetera. in hac ergo plebe intellegei\\dum est etiam 
 illos esse potuisse qui sic eum audirent, quomodo cui 
 dixerant: benedictus qui uenit in nomine domini, et 
 ipsos uel ex ipsis fuisse qui responderunt: malos male 
 perdet et uineam locabit aliis agricolis. quorum responsionem 
 non solum propterea domino tribuerunt Marcus et 
 Lucas, quod hoc ipse dixisset, quia ueritas est, quae etiam 
 per malos adque nescientes saepe loquitur occulto quodam 
 instinctu mentem hominis mouens non sanctitatis illius merito,

 

 
 
 
 sed iure propriae potestatis, uerum etiam quia tales esse 
 potuerunt, ut non frustra in ipso corpore domini. iam sicut 
 membra deputarentur, ut merito eorum uox illi tribueretur 
 cuius membra erant, quia iam baptizauerat plures quam 
 Iohannes et habebat turbas discipulorum, sicut ipsi euangelistae 
 saepe testantur, et unde erant etiam illi quingenti fratres, 
 quibus eum apostolus Paulus post resurrectionem praesentatum 
 esse commemorat, praesertim quia et secundum eundem 
 Mattheum non ita dictum est: aiunt illi: malos male 
 perdet, ut in eo quod positum est illi pluralis numerus 
 accipiendus sit, tamquam eorum fuerit ista responsio qui eum 
 de sua potestate dolose interrogauerant, sed aiunt illi dictum 
 est, id est illi ipsi domino, singulari pronomine, non plurali, 
 quod in codicibus Graecis sine ullo scrupulo ambiguitatis 
 apparet.

Est quidam sermo domini aput euangelistam Iohannem, ubi 
 hoc quod dico facilius possit intellegi. dicebat ergo, inquit, 
 Iesus ad eos qui crediderunt ei Iudaeos: si uos manseritis 
 in sermone meo, uere discipuli mei eritis, et 
 cognoscetis ueritatem, et ueritas liberabit uos. et 
 responderunt ei: semen Abrahae sumus et nemini 
 seruiuimus umquam. quomodo tu dicis: liberi eritis? 
 respondit eis Iesus: amen amen dico uobis. quia 
 omnis qui facit peccatum seruus est peccati; seruus 
 autem non manet in domo in aeternum. filius autem 
 manet in aeternum; si ergo filius uos liberauerit, 
 uere liberi eritis. scio, quia filii Abrahae estis,

 

 

 

 
 
 
 sed quaeritis me interficere, quia sermo meus non 
 capit in uobis. non utique illis diceret: quaeritis me interficere, 
 qui in eum iam crediderant, quibus dixerat: si uos 
 manseritis in sermone meo, uere discipuli mei eritis; 
 sed quia hoc ad eos dixerat, qui iam in eum crediderant, ea 
 uero multitudo praesens erat, quae plures habebat inimicos, 
 etiam non exprimente euangelista, qui essent qui responderunt. 
 ex hoc ipso, quod responderunt et quod deinde ab illo audire 
 meruerunt, satis apparet, quae uerba quibus sint tribuenda 
 personis. sicut ergo in hac multitudine secundum Iohannem 
 erant qui iam crediderant in legum, erant etiam qui eum 
 occidere quaerebant, sic in illa, de qua nunc loquimur, erant 
 qui dolose dominum interrogauerant, in qua potestate illa 
 faceret, erant etiam qui non dolose, sed fideliter adclamauerant: 
 benedictus qui uenit in nomine domini. ac per hoc erant 
 qui dicerent: perdet illos et uineam suam locabit aliis. 
 quae uox recte etiam ipsius domini fuisse intellegitur siue 
 propter ueritatem siue propter membrorum eius cum suo 
 capite unitatem. erant etiam qui talia respondentibus dicerent: 
 absit, quia intellegebant in se ipsos esse parabolam dictam.

LXXI. Sequitur Mattheus: et cum audissent principes 
 sacerdotum et Pharisaei parabolas eius, cognouerunt 
 quod de ipsis diceret et quaerentes eum tenere 
 timuerunt turbas, quoniam sicut prophetam eum

 

 
 
 
 habebant. et respondens Iesus dixit iterum in parabolis 
 eis dicens: simile factum est regnum caelorum 
 homini regi, qui fecit nuptias filio suo et misit 
 seruos suos uocare inuitatos ad nuptias, et nolebant 
 uenire, et cetera usque ad illud ubi ait: multi enim sunt 
 uocati, pauci uero electi. parabolam istam de inuitatis ad 
 nuptias solus Mattheus narrat. simile quiddam etiam Lucas 
 commemorat; sed non est hoc, sicut et ordo ipse indicat, 
 quamuis et illud nonnullam similitudinem gerat. quod uero 
 post illam parabolam de uinea et occiso filio patris familias 
 subnectit Mattheus, cognouisse Iudaeos, quod in eos totum 
 dictum fuerit, et insidias coepisse moliri, hoc etiam Marcus 
 Lucasque testantur eundem ordinem retinentes; sed inde ipsi 
 pergunt in aliud ex hoc subiungentes quod et Mattheus post 
 istam quam solus interposuit de nuptiis parabolam ex ordine 
 inseruit.

Sequitur ergo Mattheus: tunc abeuntes Pharisaei 
 consilium inierunt, ut caperent eum in sermone. 
 et mittunt ei discipulos suos cum Herodianis dicentes: 
 magister, scimus, quia uerax es et uiam dei in 
 ueritate doces, et non est tibi cura de aliquo; non 
 enim respicis personam hominum: dic ergo nobis, 
 quid tibi uidetur, licet censum dari Caesari 
 an non? et cetera usque ad illud ubi ait: et audientes 
 turbae mirabantur in doctrina eius. haec duo domini 
 responsa, unum de nummo propter tributum reddendum 
 Caesari, alterum de resurrectione propter illam mulierem, quae

 

 

 
 
 
 septem sibimet succedentibus fratribus nupserat, Marcus et 
 Lucas similiter narrant nec in ordine aliquid discrepant. post 
 parabolam quippe illam de conductoribus uineae et de Iudaeis, 
 in quos dicta est, insidias praeparantibus, quae omnes tres 
 commemorauerunt, praetermittunt hi duo Marcus et Lucas 
 parabolam de inuitatis ad nuptias, quam solus Mattheus interposuit, 
 et cum illo iam sequuntur narrantes haec duo, de 
 tributo Caesaris et de muliere septem singillatim uirorum, 
 eodem prorsus ordine sine aliqua repugnantiae quaestione.

LXXIII. Sequitur ergo Mattheus et dicit: Pharisaei 
 autem audientes, quod silentium inposuisset Sadducaeis, 
 conuenerunt in unum, et interrogauit eum unus 
 ex eis legis doctor temtans eum: magister, quod est 
 mandatum magnum in lege? ait illi Iesus: diliges 
 dominum deum tuum ex toto corde tuo et in tota 
 anima tua et in tota mente tua. hoc est maximum 
 et primum mandatum. secundum autem simile est 
 huic: diliges proximum tuum sicut te ipsum. in his 
 duobus mandatis uniuersa lex pendet et prophetae. 
 hoc et Marcus commemorat eundem ordinem seruans. nec 
 moueat, quod Mattheus dicit temtantem fuisse illum, a quo 
 dominus interrogatus est, Marcus autem hoc tacet et in fine 
 ita concludit, quod ei dominus sapienter respondenti dixerit: 
 non longe es a regno dei. fieri enim potest, ut, quamuis 
 temtans accesserit, domini tamen responsione correctus sit.

 

 
 
 
 aut certe ipsam temtationem non accipiamus malam tamquam 
 decipere uolentis inimicum, sed cautam potius tamquam experiri 
 amplius uolentis ignotum. neque enim frustra scriptum 
 est: qui facile credit leuis corde minorabitur.

Lucas autem non hoc ordine, sed longe alibi tale aliquid 
 interponit. utrum autem hoc recordetur, an alius ille sit, cum 
 quo similiter de duobus istis praeceptis dominus egerit, prorsus 
 incertum est. hinc autem etiam recte uidetur alius esse, non 
 solum propter ordinis multam differentiam, sed quia etiam 
 ipse dicitur respondisse domino interroganti et in sua responsione 
 commemorasse duo ista praecepta; et cum ei dixisset 
 dominus: hoc fac, et uiues, ut illud faceret quod magnum 
 esse in lege ipse responderat, secutus euangelista ait: ille 
 autem uolens se iustificare dixit: et quis est mihi 
 proximus? tunc dominus nan-auit de illo qui descendebat ab 
 Hierusalem in Hierichum et incidit in latrones. unde quia et 
 temtans praedictus est et duo praecepta ipse respondit et post 
 admonitionem domini dicentis: hoc fac, et uiues, non bonus 
 commendatur, cum dicitur de eo: ille autem uolens se 
 iustificare, iste autem quem pari ordine Mattheus Marcusque 
 commemorant tam bene commendatus est, ut ei diceret dominus: 
 non longe es a regno dei, probabilius creditur hunc 
 alium esse, non illum.

Sequitur Mattheus: congregatis autem Pharisaeis 
 interrogauit eos Iesus dicens: quid uobis uidetur 
 de Christo? cuius filius est? dicunt ei: Dauid. ait illis: 
 quomodo ergo Dauid in spiritu uocat eum dominum

 

 
 
 
 dicens: dixit dominus domino meo, sede a dextris 
 meis, donec ponam inimicos tuos scabellum pedum 
 tuorum? si ergo Dauid uocat eum dominum, quomodo 
 filius eius est? et nemo poterat respondere 
 ei uerbum, neque ausus fuit quisquam ex illa die 
 eum amplius interrogare. hoc consequenter et eodem 
 ordine Marcus quoque commemorat. Lucas etiam tantum modo 
 de illo tacet qui interrogauit dominum, quod esset mandatum 
 primum in lege; hoc autem praetermisso eundem etiam ipse 
 ordinem seruat, et hoc de Christo, quomodo sit filius Dauid, 
 quaesisse a Iudaeis dominum pariter narrat. nec interest ad 
 sententiam, quod secundum Mattheum, cum interrogasset Iesus, 
 quid eis uideatur de Christo, cuius esset filius, illi responderunt: 
 Dauid, tum demum intulit, quomodo eum Dauid diceret 
 dominum; secundum illos autem duos, Marcum et Lucam, 
 nec interrogati esse nec respondisse inueniuntur. intellegere 
 enim debemus post eorum responsionem sententiam ipsius 
 domini a duobus euangelistis insinuatam, quomodo ab illo 
 dicta sit, his audientibus quos uolebat suo magisterio utiliter 
 informare et ab scribarum alienare doctrina, qui de Christo 
 illud solum sapiebant, quod secundum carnem factus erat ex 
 semine Dauid, non eum autem intellegebant deum, propter 
 quod erat dominus ipsius Dauid. ideo tamquam de illis errantibus 
 dominus ad istos sermonem faciens quos uolebat ab 
 illorum errore liberari secundum hos duos euangelistas commemoratur, 
 ut quod illis dictum est: quomodo dicitis, sicut

 

 
 
 
 Mattheus narrat, sic accipiatur, non tamquam ad illos, sed 
 tamquam de illis ad eos potius dictum sit, quos uolebat 
 instruere.

Sequitur Mattheus ita narrationis ordinem tenens: 
 tunc Iesus locutus est ad turbas et discipulos suos 
 dicens: super cathedram Moysi sederunt scribae et 
 Pharisaei; omnia. ergo quaecumque dixerint uobis 
 seruate et facite; secundum opera uero eorum nolite 
 facere. dicunt enim et non faciunt, et cetera usque ad 
 illud ubi ait: non me uidebitis amodo, donec dicatis: 
 benedictus qui uenit in nomine domini. similem sermonem 
 habuisse dominum aduersus Pharisaeos et scribas legisque 
 doctores Lucas quoque commemorat, sed in domo cuiusdam 
 Pharisaei, qui eum uocauerat ad conuiuium. quod ut narraret, 
 digressus erat a Mattheo circa illum locum, ubi ambo commemorauerant 
 quod dictum est a domino de signo Ionae trium 
 dierum et noctium et de regina Austri et de Nineuitis et de 
 spiritu inmundo, qui redit et inuenit mundatam domum. post 
 quem sermonem dicit Mattheus: adhuc eo loquente ad 
 turbas ecce mater eius et fratres stabant foris quaerentes 
 loqui ei. Lucas autem in eo sermone domini commemoratis 
 etiam quibusdam quae Mattheus dixisse dominum 
 praetermisit ab ordine, quem cum Mattheo tenuerat, ita 
 digreditur: cum loqueretur, inquit, rogauit illum

 

 
 
 
 quidam Pharisaeus, ut pranderet aput se, et ingressus 
 recubuit. Pharisaeus autem coepit intra se reputans 
 dicere, quare non baptizatus esset ante prandium. et 
 ait dominus ad illum: nunc uos Pharisaei quod de 
 foris est calicis et catini mundatis. adque hinc iam 
 cetera in eosdem Pharisaeos et scribas et legis doctores talia 
 dicit qualia Mattheus hoc loco, quem nunc considerandum 
 suscepimus. quamquam ergo ita ista Mattheus commemoret, 
 ut, quamuis domum illius Pharisaei non nominet, non tamen 
 locum exprimat, ubi dicta sint, quo repugnet aliquid illi 
 domui, tamen quia iam uenerat dominus in Hierusalem a Galilaea 
 et post eius aduentum ita superiora usque ad hunc sermonem 
 contexuntur. ut probabiliter accipiantur in Hierusalem gesta, 
 Lucas autem illud narrat, cum adhuc dominus iter ageret in 
 Hierusalem, uidentur mihi similes duo esse sermones, quorum 
 ille alterum. alterum iste narrauit.

Sane considerandum est, quomodo hic dictum sit: non me 
 uidebitis amodo, donec dicatis: benedictus qui uenit 
 in nomine domini, cum secundum eundem Mattheum iam 
 hoc dixerint. et Lucas enim dicit hoc esse responsum a domino 
 illis qui eum monuerant, ut iret inde, quoniam uellet eum 
 Herodes occidere. ibi etiam aduersus ipsam Hierusalem ea 
 prorsus uerba ab illo esse dicta commemorat, quae hic Mattheus. 
 sic enim narratur secundum Lucam: in ipsa die

 

 
 
 
 accesserunt quidam Pharisaeorum dicentes illi: exi 
 et uade hinc, quia Herodes uult te occidere. et ait 
 illis: ite, dicite uulpi illi: ecce eicio demonia et 
 sanitates perficio hodie et cras, et tertia consummor. 
 uerum tamen oportet me hodie et cras et sequenti 
 ambulare, quia non capit prophetam perire extra 
 Hierusalem. Hierusalem Hierusalem, quae occidis 
 prophetas et lapidas eos qui mittuntur ad te, quotiens 
 uolui congregare filios tuos quemadmodum au.is 
 nidum suum sub pinnis, et noluisti! ecce relinquetur 
 uobis domus uestra. dico autem uobis, quia 
 non uidebitis me, donec ueniat, cum dicetis: benedictus 
 qui uenit in nomine domini. narrationi quidem 
 huic Lucae non uidetur aduersari, quod turbae dixerunt domino 
 uenienti ad Hierusalem: benedictus qui uenit in nomine 
 domini; secundum quippe Lucae ordinem nondum illuc 
 uenerat et nondum dictum erat. sed quia non dicit, quod inde 
 tunc abscesserit, ut non ueniret nisi eo tempore, quo iam 
 illud diceretur â€” perseuerat quippe in itinere suo, donec 
 ueniat Hierusalem â€” adque illud quod ait:ecce eicio demonia 
 et sanitates perficio hodie et cras et tertia consummor, 
 mystice ab illo et figurate dicta intelleguntur â€” neque

 

 
 
 
 enim eo die passus est, qui est ab hoc die tertius, cum continuo 
 dicat: oportet me hodie et cras et sequenti ambulare 
 â€”, cogit profecto etiam illud mystice intellegi quod 
 ait: non uidebitis me, donec ueniat, cum dicetis: 
 benedictus qui uenit in nomine domini, de illo suo 
 aduentu, quo in claritate uenturus est, hoc significans, ut illud 
 quod ait: eicio demonia et sanitates perficio hodie et 
 cras et tertia consummor, referatur ad corpus eius, quod 
 est ecclesia. expelluntur enim demonia, cum relictis paternis 
 superstitionibus credunt in eum gentes, et perficiuntur sanitates, 
 cum secundum eius praecepta uiuitur, posteaquam fuerit 
 diabolo et huic saeculo renuntiatum, usque in finem resurrectionis, 
 qua tamquam tertia consummabitur, hoc est ad 
 plenitudinem angelicam per corporis etiam inmortalitatem 
 perficietur ecclesia. quapropter ordo iste Matthei nequaquam 
 putandus est in aliud aliquid esse digressus; sed Lucas magis 
 intellegendus est uel praeoccupasse quae gesta sunt in Hierusalem 
 et recordando interposuisse, antequam eius narratio 
 dominum perduceret Hierusalem, aut eidem ciuitati iam 
 propinquantem talia respondisse monentibus ut caueret Herodem, 
 qualia Mattheus eum dicit etiam turbis locutum, cum iam 
 peruenisset in Hierusalem adque illa omnia peracta essent 
 quae supra narrata sunt.

LXXVI. Sequitur Mattheus et dicit: et egressus Iesus 
 de templo ibat. et accesserunt discipuli eius, ut 
 ostenderent ei aedificationes templi. ipse autem 
 respondens dixit illis: uidetis haec omnia? amen dico

 

 
 
 
 uobis, non relinquetur hic lapis super lapidem, qui 
 non destruatur. Marcus etiam commemorat hoc eodem 
 paene ordine post Â£ t aliquantam digressionem ad hoc factam, ut 
 commemoraret de uidua, quae misit duo minuta in gazophylacio, 
 quod cum eo Lucas solus commemorat. nam etiam secundum 
 Marcum, posteaquam illud dominus egit cum Iudaeis, quomodo 
 acciperent Christum filium Dauid, ea narrantur quae dicit de 
 cauendis Pharisaeis et ypocrisi eorum. quem locum Mattheus 
 latissime persecutus est et plura ibi dicta narrauit. adque 
 ideo post eundem locum, quem breuiter perstrinxit Marcus et 
 copiose digessit Mattheus, nihil amplius Marcus intulit, sicut 
 dixi, quam de illa uidua pauperrima et uberrima ac deinde 
 subiunxit ea quibus Mattheo iterum cohaereret dicens de 
 templi futura euersione., Lucas quoque post illud de Christo, 
 quomodo esset filius Dauid, pauca de cauenda ypocrisi. 
 Pharisaeorum commemorat. inde sicut Marcus pergit ad uiduam, 
 quae duo minuta in gazophylacium misit. deinde subiungit 
 de templi futura euersione quod Mattheus et Marcus.

Sequitur Mattheus dicens: sedente autem eo 
 super montem oliueti accesserunt ad eum discipuli

 

 
 
 
 secreto dicentes: dic nobis, quando haec erunt et 
 quod signum aduentus tui et consummationis saeculi? 
 et respondens Iesus dixit eis: uidete, ne quis uos 
 seducat. multi enim uenient in nomine meo dicentes: 
 ego sum Christus, et multos seducent, et cetera usque 
 ad illud ubi ait: et ibunt hi in supplicium aeternum. 
 iusti autem in uitam aeternam. nunc iam istum prolixum 
 sermonem domini secundum tres euangelistas Mattheum. 
 Marcum et Lucam consideremus. eundem quippe tenentes 
 ordinem pariter ista contexunt. dicunt quidem hic aliqua etiam 
 singuli propria, in quibus nulla est repugnantiae metuenda 
 suspicio; de his autem quae, pariter dicunt necubi sibimet 
 aduersari putentur, uidendum est. neque enim dici potest, si 
 aliquid tale occurrerit, aliud esse adque alibi a domino similiter 
 dictum, quando eodem loco rerum ac temporum omnium 
 trium uersatur narratio. sane quod earundem sententiarum a 
 domino dictarum non eundem omnes ordinem seruant, nihil 
 ad rem pertinet uel intellegendam uel insinuandam, dum ea 
 quae ab illo dicta referuntur non sibimet aduersentur.

Quod ergo Mattheus ait: et praedicabitur hoc euangelium 
 regni in uniuerso orbe in testimonium omnibus 
 gentibus, et tunc ueniet consummatio, etiam Marcus 
 eodem ordine ita commemorat: in omnes gentes primum 
 oportet praedicari euangelium. non dixit: et tunc ueniet 
 consummatio, sed hoc significat quod ait primum, id est 
 et in omnes gentes primum oportet praedicari euangelium, 
 quia illi de fine interrogauerant. cum ergo dicit

 

 
 
 
 primum in omnes gentes oportet praedicari euangelium, 
 significat utique primum \'antequam ueniat consummatio.\'

Item quod Mattheus ait: cum ergo uideritis abominationem 
 desolationis, quae dicta est a Danihele 
 propheta, stantem in loco sancto, qui legit intellegat, 
 hoc Marcus ita dicit: cum autem uideritis abominationem 
 desolationis stantem ubi non debet qui legit 
 intellegat. in qua mutatione uerbi exposuit eandem sententiam; 
 ideo quippe ubi non debet, quia in loco sancto non 
 debet. Lucas autem non ait: cum uideritis abominationem 
 desolationis stantem in loco sancto, aut: ubi non 
 debet, sed ait: cum autem uideritis circumdari ab exercitu 
 Hierusalem, tunc scitote, quia adpropinquauit 
 desolatio eius. tunc ergo erit abominatio desolationis in 
 loco sancto.

Quod autem ait Mattheus: tunc qui in Iudaea sunt 
 fugiant in montes, et qui in tecto, non descendat 
 tollere aliquid de domo sua, et qui in agro, non 
 reuertatur tollere tunicam suam, totidem paene uerbis 
 hoc etiam Marcus commemorat. Lucas autem: tunc qui in 
 Iudaea sunt, inquit, fugiant in montes. hoc sicut illi duo, 
 cetera uero aliter. sequitur enim et dicit: qui in medio eius, 
 discedant, et qui in regionibus, non intrent in eam, 
 quia dies ultionis hi sunt, ut impleantur omnia quae

 

 
 
 
 scripta sunt. satis diuersum uidetur quod illi dixerunt: et 
 qui super tectum, non descendat tollere aliquid de 
 domo, et quod iste dicit: et qui in medio eius, discedant, 
 nisi forte quia perturbatio magna erit tam magno instante 
 periculo, illi quos inclusisset obsidio, quod significat dicendo: 
 qui in medio eius, in tecto erunt adtoniti et uolentes uidere. 
 quid inpendeat uel qua euadendum sit. sed quomodo ait: 
 discedant, quando supra dixit: cum autem uideritis 
 circumdari ab exercitu Hierusalem? nam illud quod 
 sequitur: qui in regionibus, non intrent in eam, uidetur 
 ad congruam pertinere admonitionem, et potest obseruari, ut 
 qui extra sunt non in eam intrent, qui autem in medio sunt. 
 quomodo discedant ab exercitu iam ciuitate circumdata? an 
 hoc est esse in medio eius, quando iam ita periculum 
 urguebit, ut temporaliter ad praesentem uitam tuendam non 
 possit euadi, et quoniam tunc parata debet esse anima ac 
 libera nec carnalibus desideriis occupata et oppressa, hoc significat 
 quod ab aliis duobus dictum est in tecto uel super 
 tectum, ut quod iste ait discedant, id est non iam huius 
 uitae desiderio capiantur, sed in aliam uitam migrare parati 
 sint, hoc illi duo dixerint: non descendat tollere aliquid 
 de domo, id est nullo affectu inclinetur in carnem tamquam 
 aliquid inde commodi percepturus, et quod iste ait: qui in 
 s

 

 
 
 
 regionibus, non intrent in eam, id est qui iam bono cordis 
 proposito extra illam facti sunt non eam rursus carnali cupiditate 
 desiderent, hoc illi dixerint: et qui in agro est non reuertatur 
 retro tollere uestimentum suum, tamquam iterum 
 inuolui curis, quibus erat exutus?

Quod uero ait Mattheus: IOorate autem, ut non fiat 
 fuga uestra hieme uel sabbato, hinc Marcus partem dixit, 
 partem tacuit: orate uero, inquit, ut hieme non fiant. 
 Lucas hoc non dixit, sed tamen dixit aliquid solus, quo mihi 
 uideatur hanc ipsam, quae ab istis obscure posita est, 
 inlustrasse sententiam. ait enim: attendite autem uobis, 
 ne forte grauentur corda uestra in crapula et ebrietate 
 et curis huius uitae, et superueniat in uos 
 repentina dies illa. tamquam laqueus enim superueniet 
 in omnes qui sedent super faciem orbis terrae. 
 uigilate itaque in omni tempore orantes, ut digni 
 habeamini fugere ista omnia quae futura sunt. haec 
 intellegitur fuga, quam Mattheus commemorat, quae non debet 
 fieri hieme uel sabbato. ad hiemem autem pertinent curae 
 huius uitae, quas Lucas aperte posuit, ad sabbatum uero 
 crapula et ebrietas. curae quippe tristes sunt uelut hiems, 
 crapula uero et ebrietas carnali laetitia luxuriaque cor submergit 
 adque obruit, quod malum sabbati nomine propterea 
 significatum est, quia haec erat iam, sicuti et nunc est, Iudaeorum 
 pessima consuetudo illo die deliciis afluere, dum

 

 
 
 
 spiritale sabbatum ignorant; aut si aliquid aliud in illis 
 secundum Mattheum et Marcum uerbis intellegendum est, 
 aliquid aliud etiam Lucas dixerit, dum tamen nulla repugnantiae 
 quaestio moueatur. neque enim nunc euangelia exponenda 
 suscepimus, sed a falsitatis uel fallaciae calumniis defendenda. 
 alia uero quae in hoc sermone Mattheus posuit communia 
 cum Marco nihil habent quaestionis, quae autem cum Luca, 
 non in hoc sermone Lucas ea posuit, cuius huic ordo concordat, 
 sed alibi talia uel recordatur adque inserit praeoccupando, 
 ut prius commemoret quae post a domino dicta sunt, 
 uel bis a domino dicta facit intellegi, et nunc secundum 
 Mattheum et tunc secundum ipsum.

LXXVIII. Sequitur Mattheus: xet factum est, cum consummasset 
 Iesus sermones hos omnes, dixit discipulis 
 suis: scitis quia post biduum pascha fiet et filius 
 hominis tradetur, ut crucifigatur. huic adtestantur alii 
 duo Marcus et Lucas ab eodem ordine non recedentes. neque 
 hoc tamquam a domino dictum insinuant; hoc enim intimare 
 praetermiserunt. ex sua tamen persona et Marcus dicit: erat 
 autem pascha et azyma post biduum, et Lucas: adpropinquabat 
 autem dies festus azymorum qui dicitur 
 pascha. sic ergo adpropinquabat, ut esset post biduum, sicut 
 alii duo apertius consonant. Iohannes uero tribus quidem locis 
 commemorauit eiusdem diei festi propinquitatem, cum alia 
 quaedam duobus superioribus locis narraret, tertio autem loco 
 apparet eius narratio circa ipsa uersari tempora, ubi hoc etiam 
 illi tres intimant, id est inpendentis iam dominicae passionis.

Sed hoc uideri potest parum diligenter intuentibus esse 
 contrarium, quod Mattheus et Marcus posteaquam dixerunt 
 pascha post biduum futurum, deinde commemorauerunt, quod 
 erat Iesus in Bethania, ubi de unguento illo pretioso dicitur, 
 Iohannes autem ante sex dies paschae dicit Iesum uenisse in 
 Bethaniam de unguento eadem narraturus. quomodo ergo 
 secundum illos duos post biduum futurum erat pascha, cum 
 posteaquam id dixerunt inueniantur cum Iohanne in Bethania 
 illud de unguento quod ipse narrantes, tunc autem ipse dicat 
 post sex dies futurum pascha? sed qui ita mouentur non 
 intellegunt Mattheum et Marcum illud quod in Bethania de 
 unguento factum erat recapitulando posuisse non post illam 
 de biduo praedicationem suam, sed ante iam factum, cum 
 adhuc sex dies essent ad pascha. non enim quisquam eorum, 
 cum dixisset post biduum futurum pascha. sic adiunxit de 
 illo facto in Bethania, ut diceret \'post haec cum esset 
 Bethaniae\', sed Mattheus quidem: cum autem esset, inquit, 
 Iesus in Bethania, Marcus autem: cum esset Bethaniae. 
 quod utique intellegitur et antequam illa dicerentur quae 
 ante biduum paschae dicta sunt. sicut ergo ex Iohannis 
 narratione colligitur, ante sex dies paschae uenit in Bethaniam, 
 ibi factum est illud conuiuium, ubi de unguento pretioso fit 
 commemoratio, inde uenit Hierosolymam sedens super asellum. 
 deinde postea geruntur ea quae narrant post hunc aduentum 
 eius Hierosolymis gesta. ex illo ergo die, quo uenit in Bethaniam 
 adque illud de unguento factum est, usque ad diem, quo ista 
 omnia gesta adque dicta sunt, intellegimus etiam euangelistis 
 non commemorantibus consumtum fuisse quadriduum, ut

 

 

 

 
 
 
 occurreret dies, quem ante biduum paschae duo definierunt. 
 Lucas autem cum ait: adpropinquabat dies festus azymorum, 
 non expressit biduum, sed hanc propinquitatem, quam 
 commemorauit, in ipso interuallo bidui debemus accipere. 
 Iohannesuero cum dicit: proximum erat pascha Iudaeorum, 
 non hoc biduum uult intellegi, sed sex dies ante pascha. 
 proinde, cum quaedam post hoc dictum commemorasset, tunc 
 iam uolens ostendere quam proximum fuisse pascha dixisset: 
 Iesus ergo ante sex dies, inquit, paschae uenit in 
 Bethaniam, ubi fuerat Lazarus mortuus, quem suscitauit 
 Iesus. fecerunt autem ei cenam ibi. hoc est 
 illud quod commemorant recapitulantes Mattheus et Marcus, 
 cum iam dixissent post biduum futurum pascha. recapitulando 
 ergo ad illum diem redeunt in Bethania, qui erat ante sex 
 dies paschae, et narrant quod Iohannes de cena et unguento, 
 unde uenturus erat Hierosolymam et peractis illic quae narrata 
 sunt peruenturus ad diem, qui erat ante biduum paschae. 
 unde isti digressi sunt, ut recapitulando commemorarent quod 
 ante in Bethania de unguento gestum est, cuius rei peracta 
 narratione illuc iterum redeunt, unde digressi fuerant, id est 
 ut iam sermo domini narretur, quem habuit ante biduum 
 paschae. nam si tollamus de medio quod gestum in Bethania 
 digredientes ab ordine recolendo et recapitulando narrarunt 
 et ipsum ordinem contexamus, ita sermo dirigitur secundum 
 Mattheum dicente domino: scitis, quia post biduum 
 pascha fiet et filius hominis tradetur, ut crucifigatur.

 

 
 
 
 tunc congregati sunt principes sacerdotum et seniores 
 populi in atrium principis sacerdotum, qui dicebatur 
 Caifas, et consilium fecerunt, ut Iesum dolo tenerent 
 et occiderent. dicebant autem: non in die festo, ne 
 forte tumultus fieret in populo. tunc abiit unus de 
 duodecim, qui dicitur ludas Scarioth, ad principes 
 sacerdotum, et cetera. inter illud enim quod dictum est: ne 
 tumultus fieret in populo, et illud quod dictum est: tunc 
 abiit unus de duodecim, qui dicitur ludas, interpositum 
 est illud de Bethania quod recapitulando dixerunt, quo nos 
 praetermisso contexuimus narrationem, ut insinuaremus non 
 repugnare ordinem temporum. secundum Marcum autem eodem 
 Bethaniae conuiuio, quod recapitulando et ipse interposuit, similiter 
 praetermisso ita se ordo narrationis tenet: erat autem 
 pascha et azyma post biduum, et quaerebant summi 
 sacerdotes et scribae, quomodo eum dolo tenerent et 
 occiderent. dicebant enim: non in die festo, ne forte 
 tumultus fieret populi. et ludas Scarioth, unus ex 
 duodecim, abiit ad summos sacerdotes, ut proderet 
 eum, et cetera. etiam hic inter illud quod dictum est: ne 
 forte tumultus fieret populi, et illud quod adiunximus: et 
 ludas Scariothes unus ex duodecim, positum est illud de 
 Bethania quod recapitulando dixerunt. Lucas sane ipsam rem 
 gestam in Bethania praetermisit. haec diximus propter sex

 

 

 
 
 
 dies ante pascha, quod dixit Iohannes, cum in Bethania rem 
 gestam narraret, et biduum ante pascha, quod Mattheus 
 Marcusque dixerunt, cum post hoc a se dictum illud ipsum 
 in Bethania, quod Iohannes, commemorarent.

LXXVIIII. Sequitur Mattheus ab eo loco, ubi finem feceramus 
 considerandae narrationis, et dicit: tunc congregati sunt 
 principes sacerdotum et seniores populi in atrium 
 principis sacerdotum, qui dicebatur Caifas, et consilium 
 fecerunt, ut Iesum dolo tenerent et occiderent. 
 dicebant autem: non in die festo, ne forte tumultus 
 fieret in populo. cum autem esset Iesus in Bethania 
 in domo Simonis leprosi, accessit ad eum mulier 
 habens alabastrum unguenti pretiosi et effudit super 
 caput ipsius recumbentis, et cetera usque ad illud ubi 
 ait: dicetur et quod haec fecit in memoriam eius. 
 nunc iam de muliere adque unguento pretioso quod in Bethania 
 gestum est consideremus. Lucas enim quamuis simile factum 
 commemoret nomenque conueniat eius, aput quem conuiuabatur 
 dominus â€” nam et ipsum Simonem dicit â€”, tamen, 
 quia non est contra naturam uel contra morem hominum, ut, 
 si potest unus homo habere nomina duo, multo magis possint 
 et unum nomen habere homines duo, potius credibile est 
 alium fuisse illum Simonem, non leprosum, in cuius domo

 

 
 
 
 hoc in Bethania gerebatur. nam nec Lucas in Bethania rem 
 gestam dicit, quam narrat, et quamuis non commemoret ciuitatem 
 aut castellum, ubi factum sit, tamen non uidetur in 
 eodem loco uersari eius narratio. nihil itaque aliud intellegendum 
 arbitror nisi non quidem aliam fuisse tunc mulierem, 
 quae peccatrix accessit ad pedes Iesu et osculata est et lauit 
 lacrimis et tersit capillis et unxit unguento, cui dominus adhibita 
 similitudine de duobus debitoribus ait dimissa esse 
 peccata multa, quoniam dilexit multum, sed eandem Mariam 
 bis hoc fecisse, semel scilicet, quod Lucas narrauit, cum primo 
 accedens cum illa humilitate et lacrimis meruit peccatorum 
 remissionem. nam hoc et Iohannes, quamuis non sicut Lucas 
 quemadmodum factum esset narrauerit, tamen ipsam Mariam 
 commendans commemorauit, cum iam de Lazaro resuscitando 
 coepisset loqui, antequam ueniret in Bethaniam. quod ita ibi 
 narrat: erat autem quidam, inquit, languens Lazarus 
 a Bethania de castello Mariae et Marthae sororis 
 eius. Maria autem erat, quae unxit dominum unguento 
 et extersit pedes eius capillis suis, cuius 
 frater Lazarus infirmabatur. hoc dicens Iohannes adtestatur 
 Lucae, qui hoc in domo Pharisaei cuiusdam Simonis 
 factum esse narrauit â€” iam itaque hoc Maria fecerat â€”, quod 
 autem in Bethania rursus fecit, aliud est, quod ad Lucae 
 narrationem non pertinet, sed pariter narratur a tribus, Iohanne 
 scilicet, Mattheo et Marco.

Inter istos igitur tres, Mattheum, Marcum et Iohannem, 
 quemadmodum hoc conueniat adtendamus, de quibus non est 
 dubium, quod eandem rem narrent gestam in Bethania, ubi 
 etiam discipuli, quod omnes tres commemorant, murmurauerunt 
 aduersus mulierem tamquam de perditione pretiosissimi 
 unguenti. quod ergo Mattheus et Marcus caput domini unguento 
 illo perfusum dicunt, Iohannes autem pedes, regula 
 illa ostenditur non esse contrarium, quam demonstrauimus, 
 cum de quinque panibus pasceret turbas. ibi enim, quia non 
 defuit qui et quinquagenos et centenos discubuisse commemoraret, 
 cum alius quinquagenos dixerit, non potuit uideri contrarium, 
 potuisset autem, si alius centenos tantum posuisset, 
 sicut alius quinquagenos, et tamen debuit inueniri utrumque 
 factum esse. quo exemplo informari nos oportuit, sicut illic 
 admonui, etiam ubi singula euangelistae commemorant, utrumque 
 factum intellegere. proinde et hic non solum caput, sed 
 et pedes domini accipiamus perfudisse mulierem. nisi forte, 
 quoniam Marcus fracto alabastro perfusum caput commemorat, 
 tam quisque absurdus et calumniosus est, ut aliquid in uase 
 fracto neget remanere potuisse, unde etiam pedes perfunderet. 
 sed cum iste contenderit sic esse fractum, ut nihil ibi residui 
 fieret, nitens aduersus ueritatem euangelii, quanto melius et

 

 
 
 
 religiosius contendet alius non esse ita fractum, ut totum 
 effunderet, nitens pro ueritate euangelii! ille autem calumniator 
 si tam pertinaciter caecus est, ut euangelistarum concordiam 
 de alabastro fracto frangere conetur, prius accipiat perfusos 
 pedes, antequam illud fractum esset, ut in integro remaneret, 
 unde etiam caput perfunderetur, ubi fractura illa totum 
 , effunderet. a capite quippe nobis ordinate consuli agnoscimus, 
 sed ordinate etiam nos a pedibus ad caput ascendimus.

Cetera facti huius nullam mihi uidentur habere quaestionemquod 
 enim alii dicunt discipulos murmurasse de unguenti 
 effusione pretiosi. fohannes autem ludam commemorat et ideo, 
 quia fur erat, manifestum puto esse discipulorum nomine 
 eundem ludam significatum locutione illa, quam de Philippo 
 in quinque panibus insinuauimus, plurali numero pro singulari 
 usurpato. potest etiam intellegi, quod et alii discipuli aut 
 senserint hoc aut dixerint aut eis Iuda dicente persuasum sit 
 adque omnium uoluntatem Mattheus et Marcus etiam uerbis 
 expresserint, sed ludas propterea dixerit, quia fur erat, ceteri 
 uero propter pauperum curam, Iohannem autem de solo illo 
 id commemorare uoluisse, cuius ex hac occasione furandi 
 consuetudinem credidit intimandam.

Sequitur Mattheus: tunc abiit unus de 

 

 
 
 
 duodecim, qui dicitur ludas Scarioth, ad principes sacerdotum 
 et ait illis: quid uultis mihi dare et ego uobis 
 eum tradam? at illi constituerunt ei triginta argenteos, 
 usque ad illud ubi ait: et fecerunt discipuli sicut 
 constituit illis Iesus et parauerunt pascha. nihil in hoc 
 capitulo contrarium putari potest Marco et Lucae, qui hoc 
 idem similiter narrant. quod enim dicit Mattheus: ite in 
 ciuitatem ad quendam et dicite ei: magister dicit: 
 tempus meum prope est, aput te facio pascha cum 
 discipulis meis, eum significat quem Marcus et Lucas 
 dicunt patrem familias uel dominum domus, in qua eis cenaculum 
 demonstratum est, ubi pararent pascha.. quod ergo 
 interposuit Mattheus ad quendam tamquam ex persona sua 
 studio breuitatis illum conpendio uoluit insinuare. si enim 
 diceret dixisse dominum (ite in ciuitatem et dicite ei: magister 
 dicit: tempus meum prope est, aput te facio pascha\', tamquam 
 ciuitati dicendum esset, acciperetur. ac per hoc non ex domini, 
 cuius mandatum narrabat, sed ex sua persona interposuit ad 
 quendam iussisse dominum ut irent, ne haberet necesse totum 
 dicere, cum hoc illi ad insinuandam iubentis sententiam sufficere 
 uideretur. nam neminem sic loqui, ut dicat cite ad quendam\\ 
 quis nesciat? si enim diceret cite ad quemcumque\' aut \'quemlibet\', 
 posset esse integra locutio, sed non esset certus homo. 
 ad quem mitterentur, cum eum certum ostendant quamuis 
 tacito eius nomine Marcus et Lucas. sciebat quippe dominus. 
 ad quem mitteret. et ut eum etiam illi quos mittebat inuenire

 

 
 
 
 possent, praemonuit, quod indicium sequerentur, de homine 
 gestante aquae laguenam uel amphoram, ut eum secuti ad 
 domum, quam uolebat, uenirent. cum itaque non hic posset 
 dici dici ad quemlibet\', quod integritas quidem locutionis admittit, 
 sed hoc loco rei huius, quae insinuabatur, ueritas non 
 admittit, quanto minus hic dici potuit cite ad quendam-, quod 
 omnino numquam recta locutione dici potest! sed plane discipulos 
 a domino non ad quemlibet, sed ad quendam hominem, 
 id est ad certum aliquem missos esse manifestum est. quod 
 nobis ex persona sua recte potuit euangelista narrare, ut 
 diceret \'misit eos ad quendam, ut dicerent ei: aput te facio 
 pascha). potuit etiam sic \'misit eos ad quendam dicens: ite, 
 dicite ei: aput te facio pascha\'. ac per hoc cum uerba domini 
 posuisset dicentis: ite in ciuitatem, interposuit ipse: ad 
 quendam, non quia hoc dominus dixerit. sed ut ipse nobis 
 insinuaret tacito nomine fuisse quendam in ciuitate, ad quem 
 domini discipuli mittebantur, ut praepararent pascha. ac sic 
 post hanc ex persona sua interpositionem duorum uerborum 
 sequitur ordinem uerborum domini dicentis: et dicite ei: 
 magister dicit. iam enim si quaeras: cui? recte respondetur: 
 illi cuidam homini, ad quem misisse insinuauit euangelista, 
 cum ex persona sua interposuisset: ad quendam. minus 
 quidem usitata locutio, sed tamen sic intellecta integerrima 
 est; aut si habet aliquid proprietatis Hebraea lingua, qua 
 perhibetur scripsisse Mattheus, ut etiam totum ex persona 
 domini dictum locutionis integritate non careat, uiderint qui

 

 
 
 
 nouerunt. sane ita posset etiam Latine dici, si diceretur ite 
 in ciuitatem ad quendam, quem uobis demonstrauerit homo, 
 qui uobis occurrerit laguenam aquae portans\'. hoc modo 
 iubenti sine ambiguitate posset optemperari, uelut etiam, si 
 diceret <ite in ciuitatem ad quendam qui manet illo aut illo 
 loco, in tali uel tali domo\' cum expressione loci et designatione 
 domus posset intellegi, posset fieri. his autem adque 
 huiusmodi ceteris tacitis indiciis qui dicit ite ad quendam et 
 dicite ei* ideo non potest audiri, quia certum aliquem uult 
 intellegi, cum dicit (ad quendam\' et non exprimit, quomodo 
 dinoscatur. quod si ex persona dictum euangelistae illud interpositum 
 acceperimus, erit quidem necessitate breuitatis subobscura 
 locutio, sed tamen integra. quod uero Marcus laguenam 
 dicit, quam Lucas amphoram, ille uasis genus, ille modum 
 significauit, uterque ueritatem sententiae custodiuit.

Sequitur Mattheus: uespere autem facto discumbebat 
 cum duodecim discipulis et edentibus illis dixit: 
 amen dico uobis. quia unus uestrum me traditurus 
 est. et contristati ualde, coeperunt singuli dicere: 
 numquid ego sum, domine? et cetera usque ad illud ubi 
 ait: respondens autem ludas, qui tradidit eum, dixit: 
 numquid ego sum, rabbi? ait illi: tu dixisti. in his

 

 
 
 
 quae consideranda nunc proposuimus nihil adferunt quaestionis 
 etiam ceteri euangelistae, qui talia commemorant.

Iam quoniam omnium quattuor narratio in eo uersatur loco, 
 in quo necesse est eos usque in finem pariter ambulare nec 
 multum digredi ab inuicem, sicubi forte alius aliud commemorat 
 quod alius praetermittit, uidetur mihi expeditius nos demonstrare 
 posse omnium euangelistarum conuenientiam, si ab hoc iam 
 loco omnium omnia contexamus et in unam narrationem 
 faciemque digeramus. sic ergo arbitror commodius faciliusque 
 id quod suscepimus explicari, ut adgrediamur narrationem 
 omnia commemorantes cum eorum adtestatione euangelistarum, 
 qui ex his omnibus quisque quod potuit aut quod uoluit 
 commemorauit, ut tamen ab omnibus haec omnia dicerentur, 
 quae demonstrandum est in nullo sibi esse contraria.

Hinc igitur incipiamus secundum Mattheum: 2Â®cenantibus 
 eis accepit Iesus panem et benedixit ac fregit 
 deditque discipulis suis et ait: accipite et comedite, 
 hoc est corpus meum. hoc et Marcus Lucasque commemorant. 
 quod enim Lucas de calice bis commemorauit, prius, 
 antequam panem daret, deinde, posteaquam panem dedit, illud 
 quod superius dixit praeoccupauit, ut solet, illud uero quod

 

 
 
 
 ordine suo posuit non commemorauerat superius; utrumque 
 autem coniunctum hanc sententiam facit, quae et illorum est. 
 Iohannes autem de corpore et sanguine domini hoc loco nihil 
 dixit, sed plane alibi multo uberius hinc dominum locutum 
 esse testatur. nunc uero cum dominum a cena surrexisse et 
 pedes discipulorum lauisse commemorasset reddita etiam 
 ratione, cur eis hoc fecerit, in qua dominus adhuc clause 
 significauerat per testimonium scripturae ab eo se tradi qui 
 manducaret eius panem, uenit ad hunc locum, quem tres ceteri 
 pariter insinuant: cum haec dixisset, inquit, Iesus, 
 turbatus est spiritu et protestatus est et dixit: amen, 
 amen dico uobis, quia unus ex uobis tradet me. 
 aspiciebant ergo, sicut idem ipse Iohannes subnectit, ad 
 inuicem discipuli haesitantes, de quo diceret. et 
 contristati, sicut Mattheus et Marcus dicunt. coeperunt 
 ei singillatim dicere: numquid ego? at ipse respondens 
 ait, sicut Mattheus sequitur, qui intingit mecum 
 manum in parapside, hic me tradet. et sequitur idem 
 Mattheus ita subnectens: filius quidem hominis uadit, 
 sicut scriptum est de illo: uae autem homini illi, per 
 quem filius hominis tradetur! bonum erat ei, si natus 
 non fuisset homo ille. in his et Marcus hoc etiam ordine 
 consonat. deinde Mattheus subiungit: respondens autem

 

 
 
 
 ludas, qui tradidit eum, dixit: numquid ego sum, 
 rabbi? ait illi: tu dixisti. etiam hic non expressum est, 
 utrum ipse esset. potest enim adhuc intellegi tamquam \'non 
 ego dixi\', potuit etiam hoc sic dici a Iuda et a domino responderi, 
 ut non omnes aduerterent.

Deinde sequitur Mattheus et inserit mjsterium corporis et 
 sanguinis a domino discipulis datum sicut et Marcus et Lucas. 
 sed cum tradidisset calicem, rursus de traditore suo locutus 
 est, quod Lucas persequitur dicens: uerum tamen ecce 
 manus tradentis me mecum est in mensa. et quidem 
 filius hominis secundum quod definitum est uadit, 
 uerum tamen uae illi homini, per quem tradetur! hic 
 iam intellegendum est illud consequi, quod Iohannes narrat, 
 isti autem praetermiserunt, sicut Iohannes quaedam praetermisit 
 quae illi dixerunt. cum ergo post traditum calicem dixisset 
 dominus quod a Luca positum est: uerum tamen ecce 
 manus tradentis me mecum est in mensa, et cetera, coniungitur 
 illud secundum Iohannem: erat ergo recumbens 
 unus ex discipulis eius in sinu Iesu, quem diligebat 
 Iesus: innuit ergo huic Simon Petrus et dicit ei: 
 quis est de quo dicit? itaque cum recubuisset ille 
 supra pectus Iesu, dicit ei: domine, quis est? respondit 
 Iesus: ille cui ego intinctum panem porrexero. et 
 cum intinxisset panem, dedit Iudae Simonis Scarioth. 
 et post buccellam tunc introiuit in illum satanas.

Hic uidendum est, ne non solum Lucae, qui iam dixerat 
 intrasse satanan in cor Iudae, quando pactus est tunc cum 
 Iudaeis, ut eum accepta pecunia traderet, sed etiam sibi ipsi 
 Iohannes repugnare uideatur, quia iam dixerat superius, antequam 
 istam buccellam acciperet: et cena facta, cum di abolus 
 inmisisset in cor, ut traderet eum ludas. quomodo enim 
 intrat in cor, nisi inmittendo iniquas persuasiones cogitationibus 
 iniquorum? sed nunc intellegere debemus a diabolo 
 ludam plenius esse possessum, sicut contra in bono illi qui 
 iam acceperant spiritum sanctum, quando eis post resurrectionem 
 insuflauit dicens: accipite spiritum sanctum, postea 
 eum, cum desuper missus esset die pentecostes, utique plenius 
 acceperunt. post buccellam ergo tunc introiit in eum satanas. 
 et, sicut contextim Iohannes ipse commemorat: dicit ei 
 Iesus: quod facis, fac citius. hoc autem nemo sciuit 
 discumbentium ad quid dixerit ei. quidam enim 
 putabant, quia loculos habebat ludas, quia dicit ei 
 Iesus: eme ea quae opus sunt nobis ad diem festum, 
 aut egenis ut aliquid daret. cum ergo accepisset 
 ille buccellam, exiit continuo. erat autem nox. cum 
 ergo dixisset, dicit Iesus: nunc clarificatus est filius

 

 
 
 
 hominis et deus clarificatus est in eo. et deus clarificabit 
 eum in semet ipso et continuo clarificabit eum.

II. Filioli, adhuc modicum uobiscum sum. quaeritis 
 me, et. sicut dixi ludaeis, quo ego uado, non potestis 
 uenire, et uobis dico modo. mandatum nouum do 
 uobis, ut diligatis inuicem, sicut dilexi uos, et uos 
 diligatis inuicem. in hoc cognoscent omnes, quia mei 
 discipuli estis, si dilectionem habueritis ad inuicem. 
 dicit ei Simon Petrus: domine, quo uadis? respondit 
 Iesus: quo ego uado, non potes me modo sequi; 
 sequeris autem postea. dicit ei Petrus: quare non 
 possum sequi te modo? animam meam pro te ponam. 
 respondit Iesus: animam tuam pro me ponis? amen, 
 amen dico tibi, non cantabit gallus, donec me ter 
 neges. hoc de praedicta negatione sua Petro non solus 
 Iohannes, ex cuius euangelio modo ista interposui, sed et 
 ceteri tres commemorant. non sane omnes ex una eademque 
 occasione sermonis ad eam commemorandam ueniunt. nam 
 Mattheus et Marcus pari prorsus ordine et eodem narrationis 
 suae loco eam subnectunt ambo, posteaquam dominus egressus 
 est ex illa domo, ubi manducauerant pascha, Lucas uero et 
 Iohannes, antequam inde esset egressus. sed facile possemus

 

 
 
 
 intellegere aut illos duos eam recapitulando posuisse aut istos 
 praeoccupando, nisi magis moueret, quod tam diuersa non 
 tantum uerba sed etiam sententias domini praemittunt, quibus 
 permotus Petrus illam praesumtionem proferret uel cum domino 
 uel pro domino moriendi, ut magis cogant intellegi ter eum 
 expressisse praesumtionem suam diuersis locis sermonis Christi 
 et ter illi a domino responsum, quod eum esset ante galli 
 cantum ter negaturus.

Neque enim incredibile est aliquantum disiunctis interuallis 
 temporis Petrum commotum esse ad praesumendum sicut ad 
 negandum uel ei dominum aliquid ter similiter respondisse, 
 quando quidem etiam contextim nullis aliis interpositis rebus 
 aut uerbis post resurrectionem ter illum interrogat, utrum 
 eum amet, et ei ter hoc idem respondenti etiam ipse mandatum 
 de pascendis ouibus suis unum idemque ter praecipit. 
 hoc autem esse credibilius, quod ter ostenderit praesumtionem 
 suam Petrus et de trina sua negatione ter a domino audierit, 
 ex ipsis euangelistarum uerbis, quae a domino dicta diuerse 
 ac diuersa commemorant, sic probatur. ecce meminerimus 
 quod nunc interposui ex euangelio Iohannis. hoc certe dixerat: 
 filioli, adhuc modicum uobiscum sum. quaeritis me, 
 et, sicut dixi Iudaeis, quo ego uado, non potestis 
 uenire, et uobis dico modo. mandatum nouum do 
 uobis, ut diligatis inuicem, sicut dilexi uos, et uos 
 diligatis inuicem. in hoc cognoscent omnes, quia

 

 

 

 
 
 
 mei discipuli estis, si dilectionem habueritis ad 
 inuicem. dicit ei Simon Petrus: domine, quo uadis? 
 nempe hic manifestum est ex illis uerbis motum esse Petrum, 
 ut diceret: domine, quo uadis? quia dicentem audierat: 
 quo ego uado, non potestis uenire. respondit Iesus eidem 
 Petro: quo ego uado, non potes me modo sequi; sequeris 
 autem postea. tunc ille: quare non possum, inquit, 
 sequi te modo? animam meam pro te ponam. huic 
 praesumtioni respondit dominus futuram eius negationem. 
 Lucas autem cum commemorasset dixisse dominum: Simon, 
 ecce satanas expetiuit uos, ut cribraret sicut triticum: 
 ego autem rogaui pro te, ut non deficiat fides tua, 
 et tu aliquando conuersus confirma fratres tuos, tunc 
 subiecit Petrum respondisse: domine, tecum paratus sum 
 et in carcerem et in mortem ire. et ille dixit: dico 
 tibi, Petre, non cantabit hodie gallus, donec ter neges 
 nosse me. quam hoc aliud sit, aliud illud unde Petrus ad 
 praesumendum permotus sit, quis non uideat? at uero Mattheus: 
 et ymno dicto, inquit, exierunt in montem oliueti. 
 tunc dicit illis Iesus: omnes uos scandalum patiemini 
 in me in ista nocte. scriptum est enim: percutiam

 

 
 
 
 pastorem et dispargentur oues gregis. postquam 
 autem resurrexero, praecedam uos in Galilaeam. sic 
 prorsus et Marcus. quid habent etiam haec uerba uel sententiae 
 simile illis, uel quibus secundum Iohannem uel quibus secundum 
 Lucam Petrus rettulit praesumtionem suam? et hic ergo 
 ita sequitur: respondens autem Petrus ait illi: etsi 
 omnes scandalizati fuerint in te, ego numquam scandalizabor. 
 ait illi Iesus: amen dico tibi, quia in hac 
 nocte, antequam gallus cantet, ter me negabis. ait 
 illi Petrus: etiamsi oportuerit me mori tecum, non 
 te negabo. similiter et omnes discipuli dixerunt.

Haec paene ipsis uerbis etiam Marcus commemorat, nisi 
 quod non generaliter, sed distinctius, quemadmodum futurum 
 esset, expressit dictum a domino: amen dico tibi, quia tu 
 hodie in nocte hac, priusquam bis gallus uocem 
 dederit, ter me es negaturus. cum itaque omnes dicant 
 praedixisse dominum, quod eum Petrus esset negaturus, antequam 
 gallus cantaret, non autem omnes dicant, quotiens gallus 
 cantaret, Marcus hoc solus narrauit expressius. unde nonnullis 
 uidetur non congruere ceteris, quia parum adtendunt et maxime 
 eorum obnubilatur intentio, cum aduersus euangelium animo 
 induuntur hostili. tota enim Petri negatio trina negatio est. 
 in eadem namque permansit trepidatione animi propositoque 
 mendacii, donec admonitus, quid ei praedictum sit, amaro 
 fletu et cordis dolore sanaretur. haec autem tota, id est trina 
 negatio, si post primum galli cantum inciperet, falsum dixisse

 

 

 
 
 
 uiderentur tres, quorum Mattheus dixit: amen dico tibi, 
 quia hac nocte, antequam gallus cantet, ter me negabis, 
 Lucas autem: dico tibi, Petre, non cantabit hodie gallus, 
 donec ter neges nosse me. Iohannes autem: amen amen 
 dico tibi, non cantabit gallus, donec me ter neges diuersis enim uerbis et uerborum ordine eandem explicauerunt 
 sententiam dixisse dominum, quod, antequam gallus cantaret, 
 eum Petrus esset negaturus. rursus si totam trinam negationem 
 ante peregisset, quam cantare gallus inciperet, superfluo 
 dixisse Marcus deprehenderetur ex persona domini: amen 
 dico tibi, quia tu hodie in nocte hac, priusquam 
 gallus bis uocem dederit, ter me negaturus es. quid 
 enim adtinebat dicere priusquam bis, quando, si ante primum 
 galli cantum tota illa trina negatio conpleretur, simul et ante 
 secundum et ante tertium et ante omnes galli cantus eiusdem 
 noctis conpleta inueniretur, quae ante ipsum primum 
 conpleta probaretur? sed quia ante primum galli cantum 
 coepta est illa trina negatio, adtenderunt illi tres, non quando 
 eam conpleturus esset Petrus, sed quanta futura esset et 
 quando coeptura, id est quia trina et quia ante galli cantum, 
 quamquam in animo eius et ante primum galli cantum tota 
 \'possit intellegi. quamuis enim uerbis negantis ante primum 
 coepta, ante secundum autem galli cantum peracta sit tota

 

 
 
 
 illa trina negatio, tamen affectione animi et timore Petri ante 
 primum tota concepta est. nec interest, quantis morarum 
 interuallis trina uoce enuntiata sit, cum cor eius etiam ante 
 primum galli cantum tota possederit, tam magna scilicet 
 formidine inbibita, ut posset dominum non solum semel, sed 
 iterum et tertio interrogatus negare, ut rectius diligentiusque 
 adtendentibus, quomodo iam mulierem moechatus est in corde 
 suo qui eam uiderit ad concupiscendum. sic Petrus quandocumque 
 uerbis ederet timorem, quem tam uehementem animo 
 conceperat, ut perdurare posset usque ad tertiam domini 
 negationem, tota trina negatio ei tempori deputanda est, 
 quando eum trinae negationi sufficiens timor inuasit. ex quo 
 etiam si post primum galli cantum inciperent pulsato interrogationibus 
 pectore uerba illa negationis erumpere, nec sic 
 absurde adque mendaciter ante galli cantum ter negasse diceretur, 
 quando ante galli cantum tantus timor obsederat mentem, 
 qui eam posset usque ad tertiam negationem perducere. multo 
 minus igitur mouere debet, quia trina negatio etiam trinis 
 negantis uocibus ante galli cantum coepta, etsi non ante 
 primum galli cantum peracta est. tamquam si alicui diceretur

 

 
 
 
 hac nocte, antequam gallus cantet, ad me scribes epistulam, 
 in qua mihi ter conuiciaberis, non utique, si eam ante omnem 
 galli cantum scribere inciperet et post primum galli cantum 
 finiret, ideo dicendum erat falsum fuisse praedictum. Marcus 
 ergo de ipsarum uocum interuallis planius elocutus est, qui 
 dixit ex persona domini: priusquam bis gallus uocem 
 dederit, ter me es negaturus. ita gestum esse apparebit, 
 cum ad eundem locum narrationis euangelicae uenerimus, ut 
 etiam illic ostendatur euangelistas sibi congruere.

Si autem quaeruntur ipsa omnino uerba, quae Petro dominus 
 dixerit, neque inueniri possunt et superfluo quaeruntur, cum 
 sententia eius, propter quam cognoscendam uerba proferuntur, 
 etiam in diuersis euangelistarum uerbis possit esse notissima. 
 siue ergo diuersis sermonum domini locis commotus Petrus 
 singillatim ter enuntiauerit praesumtionem suam et ter ei 
 dominus suam negationem praedixerit, sicut probabilius indagatur, 
 siue aliquo narrandi ordine possint omnium euangelistarum 
 commemorationes in unum redigi, quibus demonstretur 
 semel dominum praedixisse Petro praesumenti, quod eum 
 negaturus esset, nulla hic euangelistarum repugnantia deprehendi 
 poterit, sicut nulla est.

III. Nunc ergo quantum possumus ipsum ex omnibus 
 ordinem iam sequamur. cum itaque secundum Iohannem hoc 
 Petro praedictum esset, sequitur idem Iohannes et conserit

 

 
 
 
 domini sermonem dicentis: non turbetur cor uestrum. 
 creditis in deum, et in me credite. in domo patris 
 mei mansiones multae sunt, et cetera sermonis eius praeclara 
 maximeque sublimia diu narrat, donec contextim ueniat 
 ad illum locum, ubi ait dominus: pater iuste, et mundus 
 te non cognouit, ego autem te cognoui, et hi cognouerunt, 
 quia tu me misisti, et notum eis feci nomen 
 tuum et notum faciam, ut dilectio, qua dilexisti me, 
 in ipsis sit et ego in ipsis. cum autem facta esset 
 contentio inter eos, quis eorum uideretur esse maior, 
 sicut Lucas commemorat, dixit eis: reges gentium dominantur 
 eorum, et qui potestatem habent super eos 
 benefici uocantur. uos autem non sic, sed qui maior 
 est in uobis fiat sicut iunior et qui praecessor est 
 sicut ministrator. nam quis maior est, qui recumbit 
 an qui ministrat? nonne qui recumbit? ego autem in 
 medio uestrum sum sicut qui ministrat. uos autem 
 estis qui permansistis mecum in temtationibus meis. 
 et ego dispono uobis, sicut disposuit mihi pater 
 meus regnum, ut edatis et bibatis super mensam 
 meam in regno, et sedeatis super thronos iudicantes 
 duodecim tribus Israhel. ait autem dominus Simoni, 
 sicut Lucas ipse subiungit: ecce satanas expetiuit uos, ut

 

 
 
 
 cribraret sicut triticum; ego autem rogaui pro te. 
 ut non deficiat fides tua, et tu aliquando conuersus 
 confirma fratres tuos. qui dixit ei: domine, tecum 
 paratus sum et in carcerem et in mortem ire. 34 et ille 
 dixit: dico tibi, Petre, non cantabit hodie gallus, donec 
 ter. abneges nosse me. et dixit eis: quando misi uos 
 sine sacculo et pera et calciamentis, numquid aliquid 
 defuit uobis? at illi dixerunt: nihil. dixit ergo eis: 
 sed nunc qui habet sacculum tollat, similiter et peram. 
 et qui non habet uendat tunicam suam et emat gladium. 
 dico enim uobis, quoniam adhuc hoc quod scriptum 
 est oportet impleri in me: et quod cum iniustis deputatus 
 est. etenim ea quae sunt de me finem habent. 
 at illi dixerunt: domine, ecce gladii duo hic. at ille 
 dixit eis: satis est. et ymno dicto, sicut Mattheus 
 Marcusque commemorant, exierunt in montem oliueti. 
 tunc dicit illis Iesus: omnes uos scandalum patiemini 
 in me in ista nocte. scriptum est enim: percutiam 
 pastorem et dispargentur oues gregis. postquam 
 autem resurrexero, praecedam uos in Galilaeam 
 respondens autem Petrus ait illi: etsi omnes scandalizati 
 fuerint in te, ego numquam scandalizabor. 
 ait illi Iesus: amen dico tibi, quia in hac nocte, 
 antequam gallus cantet, ter me negabis. ait illi 
 Petrus: etiamsi oportuerit me mori tecum, non te 
 negabo. similiter et omnes discipuli dixerunt. haec 
 secundum Mattheum inseruimus; sed et Marci paene ipsa et

 

 
 
 
 totidem uerba sunt, nisi quia distat illud quod de galli cantu 
 iam supra enodauimus.

Contexit ergo narrationem Mattheus et dicit: tunc 
 uenit Iesus cum illis in uillam, quae dicitur Gethsamani. 
 hoc dicit et Marcus, hoc et Lucas non expresse nominato 
 praedio, cum ait: et egressus ibat secundum consuetudinem 
 in montem oliuarum. secuti sunt autem 
 illum et discipuli. et cum peruenisset ad locum dixit 
 illis: orate, ne intretis in temtationem. iste locus 
 est, cuius nomen illi dixerunt Gethsamani. ibi fuisse intellegimus 
 hortum, quem commemorat Iohannes ita narrans: haec 
 cum dixisset Iesus, egressus est cum discipulis suis . 
 trans torrentem Cedron, ubi erat hortus, in quem 
 introiuit ipse et discipuli eius. deinde secundum Mattheum 
 dixit discipulis: sedete hic, donec uadam illuc et 
 orem. et adsumto Petro et duobus filiis Zebedaei 
 coepit contristari et maestus esse. tunc ait illis: 
 tristis est anima mea usque ad mortem; sustinete 
 hic et uigilate mecum. et progressus pusillum procidit 
 in faciem suam orans et dicens: mi pater, si 
 possibile est, transeat a me calix iste; uerum tamen 
 non sicut ego uolo, sed sicut tu. et uenit ad discipulos 
 et inuenit eos dormientes, et dicit Petro: sic

 

 
 
 
 non potuistis una hora uigilare mecum? uigilate et 
 orate, ut non intretis in temtationem. spiritus quidem 
 promtus est, caro autem infirma. iterum secundo 
 abiit et orauit dicens: pater mi, si non potest hic 
 calix transire, nisi bibam illum, fiat uoluntas tua. et 
 uenit iterum et inuenit eos dormientes; erant enim 
 oculi eorum grauati. et relictis illis iterum abiit et 
 orauit tertio eundem sermonem dicens. tunc uenit 
 ad discipulos suos et dicit illis: dormite iam et 
 requiescite; ecce adpropinquauit hora et filius hominis 
 tradetur in manus peccatorum. surgite, eamus; ecce 
 adpropinquauit qui me tradet.

Haec etiam Marcus eoque prorsus modo adque ordine 
 conserit aliquanto breuius quasdam constringens sententias et 
 aliquid magis aperiens. nam uidetur hic sermo secundum 
 Mattheum tamquam sibi ipsi contrarius, quod post tertiam 
 orationem uenit ad discipulos suos et dicit illis: dormite 
 iam et requiescite; ecce adpropinquauit hora et 
 filius hominis tradetur in manus peccatorum. surgite, 
 eamus; ecce adpropinquauit qui me tradet. quomodo 
 enim supra dormite iam et requiescite, cum conectat: 
 ecce adpropinquauit hora, et ideo dicat: surgite, eamus? 
 qua uelut repugnantia commoti qui legunt conantur ita pronuntiare 
 quod dictum est: dormite iam et requiescite,

 
 
 
 tamquam ab exprobrante, non a permittente sit dictum. quod 
 recte fieret, si esset necesse. cum uero Marcus ita hoc 
 commemorauerit, ut, cum dixisset: dormite iam et requiescite, 
 adiungeret sufficit et deinde inferret uenit hora, ecce 
 tradetur filius hominis, utique intellegitur post illud quod 
 eis dictum est: dormite et requiescite, siluisse dominum 
 aliquantum, ut hoc fieret quod permiserat, et tunc intulisse: 
 ecce adpropinquauit hora. ideo post illa uerba secundum 
 Marcum positum est sufficit, id est (quod requieuistis iam 
 sufficit). sed quia commemorata non est ipsa interpositio silentii 
 domini, propterea coartat intellectum, ut in illis uerbis alia 
 pronuntiatio requiratur.

Lucas autem praemisit, quotiens orauerit; dixit sane, quod 
 isti tacuerunt, et orantem ab angelo confortatum et prolixius 
 orantis sudorem fuisse sanguineum et guttas decurrentes in 
 terram. cum ergo dicit: et cum surrexisset ab oratione 
 etuenisset ad discipulos suos, non expressit quota oratione; 
 nihilo tamen illis duobus repugnat. Iohannes uero, posteaquam 
 in hortum ingressum dicit cum discipulis suis, non comme* 
 morat, quid illic egerit, donec eius traditor cum Iudaeis ad 
 eum conprehendendum ueniret

Tres igitur isti eandem rem ita narrauerunt, sicut etiam 
 unus homo ter posset cum aliquanta uarietate, nulla tamen

 

 
 
 
 aduersitate. Lucas autem, quantum ab eis progressus, id est 
 auulsus fuerit, ut oraret, manifestius aperuit dicens: quantum 
 iactus est lapidis. porro autem Marcus primo ex uerbis 
 suis idem narrauit rogasse dominum: ut, si fieri posset. 
 transiret ab eo illa hora, id est passionis, quam calicis 
 nomine mox significauit. deinde uerba ipsa domini sic enuntiauit: 
 abba pater, omnia tibi possibilia sunt, transfer 
 calicem hunc a me. quibus uerbis si adiungas quod illi duo 
 dixerunt et quod ipse etiam Marcus ex persona sua pariter 
 supra posuit, ita sententia manifestatur: pater, si fieri 
 potest, omnia enim tibi possibilia sunt, transfer calicem 
 istum a me, ne quis eum putaret patris minuisse 
 \'potestatem, cum ait: si fieri potest; non enim dixit (si facere 
 potes\', sed: si fieri potest; fieri autem potest quod ille 
 uoluerit. sic itaque dictum est si fieri potest, ac si diceretur 
 si uis. manifestauit enim Marcus, quo intellectu accipiendum 
 sit si fieri potest, quando ait: omnia tibi possibilia sunt. 
 et quod commemorauerunt eum dixisse: uerum non quod 
 ego uolo, sed quod tu â€” quod tantundem ualet, quantum 
 si et ita dicatur: uerum tamen non mea uoluntas, sed 
 tua fiat â€” satis ostendit non ex possibilitate, sed ex uoluntate 
 patris dictum esse si fieri potest, praesertim quia Lucas 
 et hoc ipsum planius intimauit; non enim ait: si fiori potest, 
 sed: si uis. cui apertiori sententiae apertius iungitur quod 
 Marcus posuit, ut ita dicatur: si uis, omnia enim tibi 
 possibilia sunt, transfer a me calicem istum.

. Quod autem ipse Marcns non solum pater sed abba pater 
 eum dixisse commemorat, hoc est abba Hebraeice, quod est 
 Latine pater. et fortasse dominus propter aliquod sacramentum 
 utrumque dixerit uolens ostendere illam se tristitiam in 
 persona sui corporis, id est ecclesiae suscepisse, cui factus 
 est angularis lapis, uenienti ad eum partim ex Hebraeis, ad 
 quos pertinet quod ait abba, partim ex gentibus, ad quas 
 pertinet quod ait pater. etiam Paulus apostolus non praetermittens 
 hoc sacramentum: in quo clamamus, inquit, abba 
 pater, et iterum ait: misit deus spiritum suum in corda 
 nostra clamantem abba pater. oportuit enim ut bonus magister 
 et uerus saluator infirmioribus conpatiens in se ipso demonstraret 
 non debere suos martyres desperare, si qua forte 
 cordibus eorum inreperet sub tempus passionis ex humana 
 fragilitate tristitia, cum eam uincerent uoluntati suae praeponendo 
 uoluntatem dei, quia ille scit, quid expediat quibus 
 consulit. de qua tota re non nunc tempus est, ut uberius 
 disseratur; agitur enim modo de conuenientia euangelistarum, 
 in quorum diuersitate uerborum salubriter discimus non aliud 
 in uerbis ad audiendam ueritatem quam sententiam loquentis 
 esse requirendam. hoc est enim pater quod abba pater, sed 
 ad sacramentum intimandum planius est abba pater, ad 
 unitatem significandam sufficit pater. et dominum quidem 
 abba pater dixisse credendum est; sed tamen non eluceret 
 sententia, nisi aliis dicentibus pater demonstraretur sic esse

 

 
 
 
 illas duas ecclesias ex Iudaeis et Graecis. ut etiam una sit. 
 ei illo ergo intellectu dictum est abba pater, quo idem 
 dominus alibi ait: habeo alias oues, quae non sunt ex 
 hoc ouili, gentes utique significans, cum haberet oues etiam 
 in populo Israhel. sed quia secutus adiecit: oportet me et 
 eas adducere, ut sit unus grex et unus pastor, quantum 
 ualet ad Israhelitas et gentes abba pater, tantum ad unum 
 gregem solum pater.

V. Adhuc ergo ipso loquente, sicut dicit Mattheus et 
 Marcus, ecce ludas unus de duodecim uenit et cum 
 eo turba multa cum gladiis et fustibus a principibus 
 sacerdotum et senioribus populi. qui autem tradidit 
 eum dedit illis signum dicens: quemcumque osculatus 
 fuero, ipse est, tenete eum. et confestim accedens 
 ad legum dixit: haue, rabbi, et osculatus est eum. 
 dixitque illi primo quod ait Lucas: Iuda, osculo filium 
 hominis tradis? deinde quod Mattheus: ad quod uenisti. 
 amice? deinde dixit quod Iohannes commemorat: quid 
 quaeritis? responderunt ei: Iesum Nazorenum. dicit 
 eis Iesus: ego sum. stabat autem et Iudas. qui tradebat 
 eum, cum ipsis. ut ergo dixit eis: ego sum. 
 abierunt retrorsum et ceciderunt in terram. iterum 
 ,

 

 
 
 
 ergo eos interrogauit: quem quaeritis? illi autem 
 dixerunt: legum Nazoreum. respondit Iesus: dixi 
 uobis, quia ego sum. si ergo me quaeritis, sinite hos 
 abire. ut impleretur sermo, quem dixit: quia quos 
 dedisti mihi, non perdidi ex ipsis quemquam.

Videntes autem, sicut Lucas dicit, hi qui circa 
 ipsum erant quod futurum erat dixerunt ei: domine, 
 si percutimus in gladio? et percussit unus ex ipsis, 
 quod omnes quattuor dicunt, seruum principis sacerdotum 
 et amputauit auriculam eius, sicut Lucas et Iohannes 
 dicunt, dextram. qui autem percussit secundum Iohannem 
 Petrus erat, quem percussit autem Malchus uocabatur. deinde 
 quod Lucas dicit: respondens Iesus ait: sinite usque 
 huc, et adiunxit quod Mattheus commemorat: conuerte 
 gladium tuum in locum suum. omnes enim qui acceperint 
 gladium gladio peribunt. an putas, quia non 
 possum rogare patrem meum et exhibebit mihi modo 
 plus quam duodecim milia legiones angelorum? quomodo 
 ergo implebuntur scripturae, quia sic oportet 
 fieri? his uerbis adiungi potest quod illum eo loco Iohannes 
 dixisse commemorat: calicem, quem dedit mihi pater: non

 

 
 
 
 bibam illum? tunc, sicut dicit Lucas, tetigit auriculam illius 
 qui percussus erat et sanauit eum.

Nec moueat, quasi contrarium sit quod Lucas dixit interrogantibus 
 discipulis, si percuterent in gladio, dominum 
 respondisse: sinite usque huc, quasi post illam percussionem 
 ita dictum fuerit, ut placuerit ei usque huc factum, sed 
 amplius fieri noluerit, cum in uerbis, quae Mattheus posuit, 
 intellegatur potius totum factum, quo usus est Petrus gladio, 
 domino displicuisse. illud enim uerius est, quod cum eum 
 interrogassent dicentes: domine, si percutimus in gladio? 
 tunc respondit: sinite usque huc, id est non uos moueat 
 quod futurum est; permittendi sunt huc usque progredi. id 
 est ut me adprehendant et impleantur quae de me scripta 
 sunt. sed inter moras uerborum interrogantium dominum et 
 illius respondentis Petrus defensionis auiditate et maiore pro 
 domino commotione percussit; sed non potuerunt etiam simul 
 dici quae simul fieri potuerunt. non enim diceret respondens 
 autem Iesus, nisi illorum interrogationi responderet, non 
 facto Petri. nam de facto Petri quid iudicauerit, Mattheus 
 solus dicit. ubi etiam non dixit Mattheus \'respondit Iesus 
 Petro: conuerte gladium tuum\', sed dixit: tunc ait illi Iesus: 
 conuerte gladium tuum, quod post factum apparet dixisse 
 dominum. illud uero quod Lucas posuit: respondens autem 
 Iesus ait: sinite usque huc, illis qui interrogauerant 
 responsum esse accipiendum est; sed quia, ut diximus, inter 
 uerba interrogantium et respondentis domini facta est uno

 

 
 
 
 ictu percussio, hoc ordine iudicauit esse narrandum, ut etiam 
 inter uerba interrogationis et responsionis eam insereret. non 
 est ergo contrarium hoc ei quod dixit Mattheus: omnes enim 
 qui acceperint gladium gladio peribunt, id est qui usi 
 fuerint gladio. uideri autem posset contrarium, si dominus 
 ex illa responsione saltem usque ad unum nec ipsum letale 
 uulnus usum tamen gladii spontaneum adprobasse demonstraretur. 
 quamquam etiam Petro dictum totum congruenter 
 intellegi possit, ut sic conectatur et quod Lucas et quod 
 Mattheus rettulit, quemadmodum supra commemoraui: sinite 
 usque huc et conuerte gladium in locum suum. omnes 
 enim qui acceperint gladium gladio peribunt, et cetera. 
 quomodo autem sit intellegendum sinite usque huc, iam 
 exposti, et si aliter melius potest, ita sit, dum tamen euangelistarum 
 ueritas constet.

Postea sequitur Mattheus et commemorat eum in illa hora 
 dixisse turbis: tamquam ad latronem existis cum 
 gladiis et fustibus conprehendere me. cotidie aput 
 uos sedebam docens in templo et non me tenuistis. 
 tunc addit etiam uerba, quae Lucas ponit: sed haec est 
 hora uestra et potestas tenebrarum. hoc autem 
 totum factum est, sicut Mattheus dicit, ut implerentur 
 scripturae prophetarum. tunc discipuli omnes relicto 
 eo fugerunt, sicut et Marcus dicit. sequebatur autem 
 illum unus adulescens amictus sindone, sicut idem

 

 

 

 
 
 
 Marcus commemorat. et cum tenuissent eum, reiecta 
 sindone nudus profugit ab eis.

VI. At illi tenentes legum duxerunt ad Caifan. 
 principem sacerdotum, ubi scribae et seniores conuenerant, 
 sicut Mattheus dicit. sed primo ad Annam ductus 
 est, socerum Caifae, sicut Iohannes dicit. Marcus autem et 
 Lucas nomen non dicunt pontificis. ductus est autem ligatus, 
 cum adessent in illa turba tribunus et cohors et ministri 
 Iudaeorum, sicut Iohannes commemorat. Petrus autem 
 sequebatur eum a longe usque in atrium principis 
 sacerdotum. et ingressus intro sedebat cum ministris, 
 ut uideret finem, sicut dicit Mattheus. et calefaciebat 
 se ad ignem, sicut in eo loco narrationis dicit Marcus. hoc 
 et Lucas commemorat, quod Petrus sequebatur a longe. 
 accenso autem igne in medio atrio et circumsedentibus 
 illis erat Petrus in medio eorum. et Iohannes 
 dicit, quod sequebatur Simon Petrus et alius discipulus. 
 discipulus autem ille alius erat notus pontifici 
 et introiuit cum Iesu in atrium pontificis, sicut Iohannes 
 dicit. Petrus autem stabat ad ostium foris, secundum 
 eundem Iohannem. exiit ergo discipulus alius, qui erat 
 notus pontifici et dixit ostiariae et introduxit Petrum, 
 sicut idem Iohannes dicit. sic enim factum est, ut intus esset 
 et Petrus in atrio, sicut et alii dicunt.

 

 
 
 
 
 Principes autem sacerdotum et omne concilium.

sicut Mattheus dicit, quaerebant falsum testimonium 
 contra Iesum, ut eum morti traderent, et non inuenerunt, 
 cum multi falsi testes accessissent. conuenientia 
 enim testimonia non erant, sicut Marcus dicit, cum 
 eundem locum commemoraret. nouissime autem uenerunt 
 duo falsi testes. sicut dicit Mattheus, et dixerunt: hic 
 dixit: possum destruere templum dei et post triduum 
 aedificare illud. alios etiam Marcus commemorat dixisse: 
 nos audiuimus eum dicentem: ego dissoluam templum 
 hoc manu factum et per triduum aliud non manu 
 factum aedificabo. et ideo non erat conueniens 
 testimonium illorum, sicut idem Marcus ibidem dicit. 
 et surgens princeps sacerdotum ait illi: nihil respondes 
 ad ea quae isti aduersum te testificantur? 
 Iesus autem tacebat. et princeps sacerdotum ait 
 illi: adiuro. te per deum uiuum, ut dicas nobis, si tu 
 es Christus filius dei. dicit illi Iesus: tu dixisti. 
 haec Mattheus. Marcus autem eadem aliis uerbis dicit, nisi 
 quod tacet, quod eum adiurauerit princeps sacerdotum. sed 
 tantum ualere ostendit quod ei dicit Iesus: tu dixisti, quantulum 
 si diceret: ego sum. sequitur enim, ut ait idem Marcus:

 

 

 
 
 
 Iesus autem dixit illi: ego sum. et uidebitis filium 
 hominis a dextris sedentem uirtutis et uenientem 
 cum nubibus caeli. hoc dicit etiam Mattheus, sed non 
 dicit respondisse Iesum \'ego sum\'. tunc princeps sacerdotum 
 scidit uestimenta sua dicens: blasphemauit: 
 quid adhuc indigemus testibus? quod Mattheus commemorat 
 et sequitur: ecce nunc audistis blasphemiam. 
 quid uobis uidetur? at illi respondentes dixerunt: 
 reus est mortis. hoc etiam testatur et Marcus. et sequitur 
 Mattheus: tunc expuerunt in faciem eius, et colafis 
 eum ceciderunt. alii autem palmas in faciem ei dederunt 
 dicentes: prophetiza nobis, Christe, quis est 
 qui te percussit? hoc dicit et Marcus; commemorat etiam 
 quod ei faciem uelauerunt. de his Lucas quoque testatur.

Haec intellegitur passus dominus usque ad mane in domo 
 principis sacerdotum, quo prius adductus est, ubi etiam Petrus 
 temtatus est. sed de Petri temtatione, quae inter has domini 
 contumelias facta est, non eodem ordine omnes narrant; nam 
 ipsas primo commemorat Mattheus et Marcus, deinde Petri 
 temtationem; Lucas uero explicat prius temtationem Petri. 
 tum demum has domini contumelias; Iohannes autem incipit 
 Petri temtationem dicere et interponit quaedam de contumeliis 
 domini et adiungit, quod inde missus est ad Caifan pontificem,

 

 
 
 
 et inde recapitulat, ut explicet quam coeperat temtationem 
 Petri in domo, quo primo adductus est, et redit ad ordinem, 
 ubi ostendat, quemadmodum ductus sit dominus ad Caifan.

Sic ergo Mattheus sequitur: Petrus uero sedebat foris 
 in atrio, et accessit ad eum una ancilla dicens: et tu 
 cum Iesu Galilaeo eras. at ille negauit coram omnibus 
 dicens: nescio, quid dicis. exeunte autem illo 
 ianuam, uidit illum alia et ait his qui erant ibi: et 
 hic erat cum Iesu Nazoreno. et iterum negauit cum 
 iuramento: quia non noui hominem. et post pusillum 
 accesserunt qui stabant et dixerunt Petro: uere et tu 
 ex illis es; nam et loquella tua manifestum te facit. 
 tunc coepit detestari et iurare, quia non nouisset 
 hominem. et continuo gallus cantauit. haec dicit Mattheus. 
 intellegitur autem, quod, posteaquam exiit foras. cum iam 
 semel negasset, gallus cantauit prius, quod Mattheus tacet et. 
 Marcus dicit.

Non autem foris ante ianuam iterum negauit, sed cum 
 redisset ad focum; quando autem redierit, non opus erat 
 commemorare. Marcus ergo sic illud narrat: et exiit foras 
 ante atrium, et gallus cantauit. rursus autem cum 
 uidisset illum ancilla, coepit dicere circumstantibus: 
 quia hic ex illis est. at ille iterum negauit. haec uero 
 ancilla non eadem, sed alia est, sicut dicit Mattheus. sane 
 hoc quoque intellegitur, quia secunda negatione a duobus 
 conpellatus est, et ab ancilla scilicet, quam commemorat

 

 
 
 
 Mattheus et Marcus, et ab alio, quem commemorat Lucas. 
 sic enim hoc narrat Lucas: Petrus uero sequebatur a 
 longe. accenso autem igne in medio atrio et circumsedentibus 
 illis erat Petrus in medio illorum. quem 
 cum uidisset ancilla quaedam sedentem ad lumen et 
 cum fuisset intuita, dixit: et hic cum illo erat. at 
 ille negauit eum dicens: mulier, non noui illum. et 
 post pusillum alius uidens eum dixit: et tu de illis 
 es. hoc ergo quod Lucas ait: et post pusillum, iam egressus 
 erat Petrus ianuam et primus gallus cantauerat, iamque 
 redierat, ut, quemadmodum dicit Iohannes, ad focum stans 
 iterum negaret. Iohannes enim in prima negatione Petri non 
 solum de primo galli cantu tacet, sicut ceteri excepto Marco. 
 sed etiam, quod sedentem ad ignem cognouit ancilla, non 
 commemorat. hoc enim tantum ait: dicit ergo Petro 
 ancilla ostiaria: numquid ergo et tu de discipulis 
 es hominis istius? dicit ille: non sum. deinde interponit, 
 quae gesta sunt cum Iesu in eadem domo, quae commemoranda 
 arbitratus est, ita narrans: stabant autem serui et 
 ministri ad prunas, quia frigus erat, et calefiebant; 
 erat autem cum eis et Petrus stans et calefaciens 
 se. hic ergo intellegitur iam exisse foras Petrum et redisse; 
 primo enim sedebat ad ignem, postea iam rediens stare coeperat.

Sed forte ait aliquis: nondum exierat, surrexerat autem 
 exiturus. hoc potest dicere qui putat foris ante ianuam secundo. 
 interrogatum negasse. uideamus ergo Iohannis sequentia: 
 ll\'pontifex ergo, inquit, interrogauit legum de discipulis 
 suis et de doctrina eius. respondit ei Iesus: ego 
 palam locutus sum mundo, ego semper docui in synagoga 
 et in templo, quo omnes Iudaei conueniunt, et 
 in occulto locutus sum nihil. quid me interrogas? 
 interroga eos qui audierunt quid locutus sum ipsis. 
 ecce hi sciunt quae dixerim ego. haec autem cum 
 dixisset, unus adsistens ministrorum dedit alapam 
 Iesu dicens: sic respondes pontifici? respondit ei 
 Iesus: si male locutus sum, testimonium perhibe de 
 malo; si autem bene, quid me caedis? et misit eum 
 Annas ligatum ad Caifan pontificem. hic sane ostenditur, 
 quod Annas pontifex erat; nondum enim missus erat ad Caifan, 
 cum iam illi diceretur: sic respondes pontifici? et hos 
 duos, Annam et Caifan pontifices, commemorat etiam Lucas 
 in initio euangelii sui. his dictis Iohannes redit ad quod 
 coeperat de negatione Petri, id est ad eandem domum, ubi 
 gesta sunt quae narrauit et unde ad Caifan missus est Iesus, 
 ad quem ab initio ducebatur, sicut dixit Mattheus. commemorauit 
 autem ista Iohannes quae interposuit recapitulans de 
 Petro et ad eam narrationem rediens ita dicit, ut conpleat 
 trinam negationem: erat autem Simon Petrus stans et 
 calefaciens se. dixerunt ergo ei: numquid et tu ex

 

 
 
 
 discipulis eius es? negauit ille et dixit: non sum. hoc 
 igitur loco inuenimus et non ante ianuam, sed ad focum 
 stantem secundo negasse Petrum, quod fieri non posset, nisi 
 iam redisset, postea quam foras exierat. neque enim iam 
 exierat et foris eum uidit altera ancilla, sed cum exiret, eum 
 uidit, id est cum surgeret, ut exiret, animaduertit eum et 
 dixit his qui erant ibi, id est qui simul erant ad ignem intus 
 in atrio: et hic erat cum Iesu Nazoreno. ille autem qui 
 foras exierat hoc audito rediens iurauit illis contra nitentibus. 
 quia non nouit hominem. nam et Marcus sic ait de eadem 
 ancilla: et coepit dicere circumstantibus: quia hic ex 
 illis est. dicebat enim non illi, sed his qui illo exeunte ibi 
 remanserant, sic tamen, ut ille audiret, unde rediens et rursus 
 ad ignem stans resistebat negando uerbis eorum. deinde in eo 
 quod Iohannes ait: dixerunt: numquid et tu ex discipulis 
 eius es? quod redeunti et stanti dictum intellegimus, hoc 
 quoque confirmatur non illam tantum alteram ancillam, quam 
 commemorat in hac secunda negatione Mattheus et Marcus, 
 sed et alium, quem commemorat Lucas. cum Petro id egisse. 
 unde Iohannes dicit: dixerunt ergo ei. quapropter siue, 
 posteaquam illo exeunte dixit ancilla his qui secum erant in 
 atrio: quia hic ex illis est, hoc audito ille regressus est,

 

 
 
 
 ut se quasi purgaret negando, siue, quod est credibilius, non 
 audiuit, quid de illo dictum fuerit, cum foras exiret, et posteaquam 
 rediit, ei dixerunt ancilla et ille alius quem Lucas 
 commemorat: numquid et tu ex discipulis eius es? et 
 dixit: non sum, pertinacius insistente illo de quo Lucas ait 
 adque dicente: et tu de illis es, cui Petrus ait: o homo, non 
 sum, liquido tamen colligitur conlatis de hac re omnibus 
 euangelistarum testimoniis non ante ianuam secundo Petrum 
 negasse, sed intus in atrio ad ignem, Mattheum autem et Marcum, 
 qui commemorauerunt exisse eum foras, regressum eius breuitatis 
 causa tacuisse.

Nunc iam de tertia negatione inspiciamus eorum congruentiam, 
 quam Mattheum solum iam explicasse meminerimus. 
 sequitur ergo Marcus et dicit: et post pusillum, qui 
 adstabant, dicebant Petro: uere ex illis es, nam et 
 Galilaeus es. ille autem coepit anathematizare et 
 iurare: quia nescio hominem istum, quem dicitis. 72 et 
 statim iterum gallus cantauit. Lucas autem ita secutus 
 hoc idem narrat: et interuallo facto quasi horae unius, 
 alius quidam adfirmabat dicens: uere et hic cum illo 
 erat; nam et Galilaeus est. et ait Petrus: homo, 
 nescio, quid dicis. et continuo adhuc illo loquente 
 cantauit gallus. Iohannes secutus de tertia Petri negatione

 

 
 
 
 ita explicat: dicit unus ex seruis pontificis, cognatus 
 eius cuius abscidit Petrus auriculam: nonne ego te 
 uidi in horto cum illo? iterum ergo negauit Petrus, 
 et statim gallus cantauit quod igitur Mattheus et Marcus 
 dicunt post pusillum quantum esset hoc temporis, manifestat 
 Lucas dicendo: et interuallo facto quasi horae unius. de 
 hoc autem interuallo tacet Iohannes. item quod Mattheus et 
 Marcus non singulari, sed plurali numero enuntiant eos qui 
 cum Petro agebant, cum Lucas unum dicat, Iohannes quoque 
 unum eumque cognatum eius cuius abscidit Petrus auriculam, 
 facile est intellegere aut pluralem numerum pro singulari 
 usitata locutione usurpasse Mattheum et Marcum, aut quod 
 unus maxime tamquam sciens et qui eum uiderat adfirmabat, 
 ceteri autem secuti eius fidem Petrum simul urguebant, unde 
 duos euangelistas conpendio pluralem numerum posuisse, alios 
 autem duos eum solum significare uoluisse qui praecipuus in 
 hoc erat. iam uero illud quod Mattheus ipsi Petro dictum 
 fuisse adserit: uere et tu ex illis es et loquella tua 
 manifestum te facit, sicut Iohannes eidem Petro dictum 
 adseuerat: nonne ego te uidi in horto cum illo? Marcus 
 autem inter se illos de Petro locutos dicit: uere ex illis 
 est; nam et Galilaeus est, sicut et Lucas non Petro, sed 
 de Petro dicit: alius quidem adfirmabat dicens: uere

 

 
 
 
 et hic cum illo erat; nam et Galilaeus est, aut sententiam 
 intellegimus tenuisse eos, qui conpellatum dicunt Petrum 
 â€” tantundem enim ualuit quod de illo coram illo dicebatur, 
 quantum, si illi diceretur â€”, aut utroque modo actum, et 
 alios illum, alios alium modum commemorasse. galli autem 
 cantum post tertiam negationem secundum intellegimus, sicut 
 Marcus expressit.

Sequitur ergo Mattheus ita dicens: et recordatus est 
 Petrus uerbi Iesu quod dixerat: priusquam gallus 
 cantet, ter me negabis. et egressus foras plorauit 
 amare. Marcus autem ita dicit: recordatus est Petrus 
 uerbi quod dixerat ei Iesus: priusquam gallus cantet 
 bis, ter me negabis. et coepit flere. Lucas autem sic 
 ait: et conuersus dominus respexit Petrum. et recordatus 
 est Petrus uerbi domini, sicut dixit: quia 
 priusquam gallus cantet, ter me negabis. et egressus 
 foras Petrus fleuit amare. Iohannes de recordatione et 
 fletu Petri tacet. sane in eo quod ait Lucas, quod conuersus 
 dominus respexerit Petrum, quomodo accipiendum sit, diligentius 
 considerandum est. quamuis enim dicantur etiam interiora 
 atria, tamen in exteriore atrio fuit Petrus inter seruos, qui 
 simul se ad ignem calefaciebant. non est autem credibile, 
 quod ibi audiebatur dominus a Iudaeis, ut corporalis fieret 
 illa respectio. namque cum dixisset Mattheus: tunc

 

 
 
 
 expuerunt in faciem eius et colafis eum ceciderunt, alii 
 autem palmas in faciem ei dederunt dicentes: prophetiza 
 nobis, Christe, quis est qui te percussit? 
 secutus est dicens: Petrus uero sedebat foris in atrio, 
 quod non diceret, nisi illa cum domino intus agerentur. et, 
 quantum colligitur in narratione Marci, non solum in interioribus, 
 sed etiam in superioribus domus agebantur. nam posteaquam 
 Marcus talia narrauit, secutus ait: et cum esset Petrus 
 in atrio deorsum. sicut ergo eo quod Mattheus ait: Petrus 
 uero sedebat foris in atrio, ostendit, quod illa intus 
 agerentur, sic eo quod dixit Marcus: et cum esset Petrus 
 in atrio deorsum, ostendit non solum in interioribus, sed 
 etiam in superioribus gesta quae dixerat. quomodo ergo 
 respexit Petrum dominus facie corporali? quapropter mihi 
 uidetur illa respectio diuinitus facta, ut ei ueniret in mentem, 
 quotiens iam negasset et quid ei dominus praedixisset, adque 
 ita misericorditer domino respiciente paeniteret eum et 
 salubriter fleret. sicut cotidie dicimus \'domine, respice me\', 
 et \'repexit eum dominus qui de aliquo periculo uel labore 
 diuina misericordia liberatus est, et sicut dictum est: respice 
 et exaudi me, et: conuertere, domine, libera animam 
 meam, ita dictum arbitror: conuersus dominus respexit 
 Petrum et recordatus est Petrus uerbi domini. denique 
 cum frequentius soleant in narrationibus suis ponere Iesum 
 quam dominum, modo Lucas dominum posuit dicens: conuersus 
 dominus respexit Petrum et recordatus est

 

 
 
 
 Petrus uerbi domini, Mattheus autem et Marcus, qui de 
 ista respectione tacuerunt, non uerbi domini, sed uerbi Iesu 
 eum recordatum esse dixerunt. ut etiam ex hoc intellegamus 
 illam respectionem a Iesu non humanis oculis, sed diuinitus 
 factam.

Sequitur ergo Mattheus et dicit: Imane autem facto 
 consilium inierunt omnes principes sacerdotum et 
 seniores populi aduersus Iesum, ut eum morti traderent. 
 let uinctum adduxerunt eum et tradiderunt Pontio 
 Pilato praesidi. Marcus similiter: let confestim mane, 
 inquit, consilium facientes summi sacerdotes cum 
 senioribus et scribis et uniuerso concilio uincientes. 
 legum duxerunt et tradiderunt Pilato. Lucas autem, 
 posteaquam conpleuit narrando Petri negationem, recapitulauit 
 quae cum domino gesta sunt iam, ut apparet, circa mane adque 
 ita contexuit narrationem: et uiri, qui tenebant illum, 
 inludebant ei caedentes, et uelauerunt eum et percutiebant 
 faciem eius et interrogabant eum dicentes: 
 prophetiza nobis, quis est qui te percussit? et alia 
 multa blasphemantes dicebant in eum. et ut factus est 
 dies, conuenerunt seniores plebis et principes sacerdotum 
 et scribae, et duxerunt illum in concilium suum 
 dicentes: si tu es Christus, dic nobis. et ait illis: si 
 uobis dixero, non creditis mihi; si autem

 

 
 
 
 etinterrogauero, non respondetis mihi, neque dimittetis. ex hoc 
 autem erit filius hominis sedens a dextris uirtutis dei. 
 dixerunt autem omnes: tu ergo es filius dei? qui 
 ait: uos dicitis, quia ego sum. at illi dixerunt: quid 
 adhuc desideramus testimonium? ipsi enim audiuimus 
 de ore eius. et surgens omnis multitudo eorum duxerunt 
 illum ad Pilatum. haec omnia narrauit Lucas, ubi 
 intellegitur, quod etiam Mattheus et Marcus narrauerunt, quod 
 interrogatus sit dominus, utrum ipse esset filius dei. et quod 
 dixerit: dico uobis, amodo uidebitis filium hominis 
 sedentem a dextris uirtutis et uenientem in nubibus 
 caeli, iam lucescente die gestum, quando Lucas dicit: et ut 
 factus est dies; adque ita narrat similia, etsi quid etiam 
 ipse commemorat quod illi tacuerunt. nocte autem intellegimus 
 per falsos testes actum esse cum domino quod breuiter commemorauerunt 
 Mattheus et Marcus, Lucas tacuit, qui enarrauit 
 quae circa mane sunt gesta. nam et illi, id est Mattheus et 
 Marcus, contexuerunt narrationem in his quae cum domino 
 acta sunt usque ad mane, sed postea redierunt ad narrandam 
 Petri negationem, qua terminata redierunt ad mane, ut inde 
 cetera contexerent, quousque perducerent quae cum domino 
 acta erant, sed nondum commemorauerant quod mane factum

 

 
 
 
 esset. Iohannes quoque, cum ea quae cum domino gesta sunt, 
 ex quanta parte uisum est, et Petri negationem totam commemorasset, 
 adducunt ergo, inquit, Iesum ad Caifan in 
 praetorium. erat autem mane. ubi intellegimus aut aliquam 
 fuisse causam, quae coegerit Caifan esse in praetorio nec esse 
 praesentem, cum alii principes sacerdotum haberent de domino 
 quaestionem, aut in domo eius fuisse praetorium. tamen ad 
 ipsum ab initio ducebatur, ad quem in extremo perductus 
 est. sed quia iam tamquam conuictum reum adducebant, Caifae 
 autem iam antea uisum fuerat, ut Iesus moreretur, nulla mora 
 interposita est, quin occidendus Pilato traderetur. quae igitur* 
 per Pilatum cum domino gesta sunt, ita Mattheus narrat.

Ac primum excucurrit inde, ut commemoraret exitum Iudae 
 traditoris, quem solus narrauit, ita dicens: tunc uidens 
 Iudas, qui eum tradidit, quia damnatus est, paenitentia 
 ductus rettulit triginta argenteos principibus sacerdotum 
 et senioribus dicens: peccaui tradens sanguinem 
 iustum. at illi dixerunt: quid ad nos? tu uideris. 
 et proiectis argenteis in templo recessit, et abiens 
 laqueo se suspendit. principes autem sacerdotum

 

 
 
 
 acceptis argenteis dixerunt: non licet mittere eos in 
 corbanan, quia pretium sanguinis est. consilio autem 
 inito emerunt ex illis agrum figuli in sepulturam 
 peregrinorum. propter hoc uocatus est ager ille 
 Acheldemac, ager sanguinis, usque in hodiernum diem 
 tunc impletum est quod dictum est per Hieremiam 
 prophetam dicentem: et acceperunt triginta argenteos 
 pretium adpretiati, quem adpretiauerunt filii Israhel 
 et dederunt eos in agrum figuli, sicut constituit 
 mihi dominus.

Si quis autem mouetur, quod hoc testimonium non inuenitur 
 in scriptura Hieremiae prophetae, et ideo putat fidei euangelistae 
 aliquid derogandum, primo nouerit non omnes codices euangeliorum 
 habere, quod per Hieremiam dictum sit, sed tantummodo 
 per prophetam. possemus ergo dicere his potius codicibus 
 esse credendum, qui Hieremiae nomen non habent. dictum est 
 enim hoc per prophetam, sed Zachariam, unde putatur codices 
 esse mendosos, qui habent nomen Hieremiae, quia uel Zachariae 
 habere debuerunt uel nullius, sicut quidam, sed tamen per 
 prophetam dicentem, qui utique intellegitur Zacharias. sed 
 utatur ista defensione cui placet; mihi autem cur non placeat.

 

 
 
 
 haec causa est, quia et plures codices habent Hieremiae 
 nomen et qui diligentius in Graecis exemplaribus euangelium 
 considerauerunt in antiquioribus Graecis ita se perhibent 
 inuenisse. nulla fuit causa, cur adderetur hoc nomen, ut 
 mendositas fieret; cur autem de nonnullis codicibus tolleretur, 
 fuit utique causa, ut hoc audax imperitia faceret, cum turbaretur 
 quaestione, quod hoc testimonium aput Hieremiam non 
 inueniretur.

Quid ergo intellegendum est, nisi hoc actum esse secretiore 
 consilio prouidentiae dei, qua mentes euangelistarum sunt 
 gubernatae? potuit enim fieri, ut animo Matthei euangelium 
 conscribentis pro Zacharia Hieremias occurreret, ut fieri solet, 
 quod tamen sine ulla dubitatione emendaret saltem ab aliis 
 admonitus, qui ipso adhuc in carne uiuente hoc legere potuerunt, 
 nisi cogitaret recordationi suae, quae sancto spiritu 
 regebatur, non frustra occurrisse aliud pro alio nomen prophetae, 
 nisi quia ita dominus hoc scribi constituit. cur autem 
 ita constituerit dominus, prima illa causa utilissima debet 
 facillime cogitari etiam sic esse insinuatum ita omnes sanctos 
 prophetas uno spiritu locutos mirabili inter se consensione 
 constare, ut hoc multo amplius sit. quam si omnium omnia 
 prophetarum uno unius hominis ore dicerentur, et ideo indubi. 
 tanter accipi debere quaecumque per eos sanctus spiritus dixit

 

 

 
 
 
 et singula esse omnium et omnia singulorum. cum igitur et 
 quae dicta sunt per Hieremiam tam sint Zachariae quam 
 Hieremiae et quae dicta sunt per Zachariam tam sint Hieremiae 
 quam Zachariae, quid opus erat, ut emendaret Mattheus, cum 
 aliud pro alio sibi nomen occurrens a se scriptum relegisset 
 ac non potius sequens auctoritatem spiritus sancti, a quo 
 mentem suam regi plus nobis ille utique sentiebat, ita hoc 
 scriptum relinqueret, sicut eum admonendo constituerat ei 
 dominus, ad informandos nos tantam uerborum suorum inter 
 prophetas esse concordiam, ut non absurde, immo congruentissime 
 etiam Hieremiae deputaremus quod per Zachariam 
 dictum repperiremus? si enim hodie quisquam uolens alicuius 
 uerba indicare dicat nomen alterius, a quo dicta sint, qui tamen 
 sit amicissimus et familiaritate coniunctissimus illius, cuius 
 uerba dicere uoluit, et continuo recordatus alium pro alio se 
 dixisse ita se colligat adque corrigat, ut tamen dicat \'bene 
 dixi, quid aliud intuens nisi tantam inter ambos esse concordiam, 
 inter illum scilicet cuius uerba dicere uoluit et alium 
 cuius ei nomen pro illius nomine occurrit, ut tale sit hoc istum 
 dixisse, quale si ille dixisset, quanto magis hoc de prophetis 
 sanctis intellegendum et maxime commendandum fuit, ut 
 omnium libros tamquam unius unum librum acciperemus, in 
 quo nulla rerum discrepantia crederetur, sicut nulla inueniretur, 
 et in quo maior esset constantia ueritatis, quam si omnia illa

 
 
 
 unus homo quamlibet doctissimus loqueretur? quod ergo hinc 
 argumentum sumere conantur uel infideles uel inperiti homines 
 quasi ad ostendendam dissonantiam sanctorum euangelistarum, 
 hoc potius debent adsumere fideles et docti ad ostendendam 
 unitatem sanctorum etiam prophetarum.

Est alia causa, quae mihi uidetur alio tempore diligentius 
 pertractanda, ne amplius sermonem protendamus, quam huius 
 operis terminandi necessitas flagitat, cur hoc nomen Hieremiae 
 in testimonio Zachariae sic manere permissum uel potius 
 sancti spiritus auctoritate praeceptum sit. est aput Hieremiam, 
 quod emerit agrum a filio fratris sui et dederit ei argentum, 
 non quidem sub hoc nomine pretii, quod positum est aput 
 Zachariam, triginta argenteis, uerum tamen agri emtio non 
 est aput Zachariam; quod autem prophetiam de triginta argenteis 
 ad hoc interpretatus sit euangelista, quod modo de domino 
 conpletum est, ut hoc esset eius pretium, manifestum est; 
 sed ad hoc pertinere etiam illud de agro emto quod Hieremias 
 dicit hinc potuit mystice significari, ut non hic Zachariae 
 nomen poneretur, qui dixit triginta argenteis, sed Hieremiae, 
 qui dixit de agro emto, ut lecto euangelio adque inuento 
 nomine Hieremiae, lecto autem Hieremia et non inuento

 

 

 
 
 
 testimonio de triginta argenteis, inuento tamen agro emto, 
 admoneatur lector utrumque conferre et inde sensum enucleare 
 prophetiae, quomodo pertineat ad hoc quod in domino impletum 
 est. nam illud quod subiecit huic testimonio Mattheus, cum 
 ait: quem adpretiauerunt filii Israhel et dederunt 
 eos in agrum figuli, sicut constituit mihi dominus, 
 nec aput Zachariam nec aput Hieremiam repperitur. unde 
 magis ex persona ipsius euangelistae accipiendum est eleganter 
 et mystice insertum, quia hoc ex domini reuelatione cognouerit 
 ad hanc rem, quae de Christi pretio facta est, huius modi 
 pertinere prophetiam. liber quippe emti agri aput Hieremiam 
 iubetur mitti in uas fictile et emitur hic de pretio domini 
 ager figuli, et hoc ad sepulturam peregrinorum tamquam ad 
 permansionem quietis eorum qui in hoc saeculo peregrinantes 
 consepeliuntur Christo per baptismum. nam et illam emtionem 
 agri hoc significare Hieremiae dicit dominus, quia erit permansio 
 de captiuitate liberatorum in illa terra. haec tamquam 
 delinianda arbitratus sum, cum admonerem, quid in his propheticis 
 testimoniis in unum redactis et euangelicae narrationi 
 conlatis diligentius adtentiusque requiratur. haec interposuit 
 Mattheus de Iuda traditore.

VIII. Deinde sequitur et dicit: nIesus autem stetit ante 
 praesidem et interrogauit eum praeses dicens: tu es

 

 
 
 
 rex Iudaeorum? dicit ei Iesus: tu dicis. et cum 
 accusaretur a principibus sacerdotum et senioribus, 
 nihil respondit. tunc dicit illi Pilatus: non audis, 
 quanta aduersum te dicunt testimonia? et non respondit 
 ei ullum uerbum, ita ut miraretur praeses 
 uehementer. per diem autem sollemnem consueuerat 
 praeses dimittere populo unum uinctum, quem uoluissent. 
 habebat autem tunc uinctum insignem, qui 
 dicebatur Barabbas. congregatis ergo illis dixit 
 Pilatus: quem uultis dimittam uobis, Barabban an 
 Iesum, qui dicitur Christus? sciebat enim, quod per 
 inuidiam tradidissent eum. sedente autem illo pro 
 tribunali misit ad eum uxor eius dicens: nihil tibi et 
 iusto illi, multa enim passa sum hodie per uisum 
 propter eum. principes autem sacerdotum et seniores 
 persuaserunt populis, ut peterent Barabban, Iesum 
 uero perderent. respondens autem praeses ait illis: 
 quem uultis uobis de duobus dimitti? at illi dixerunt: 
 Barabban. dicit illis Pilatus: quid igitur faciam de 
 Iesu, qui dicitur Christus? dicunt omnes: crucifigatur. 
 ait illis praeses: quid enim mali fecit? at illi 
 magis clamabant dicentes: crucifigatur. uidens autem 
 Pilatus, quia nihil proficeret, sed magis tumultus 
 fieret, accepta aqua lauit manus coram populo dicens: 
 innocens ego sum a sanguine iusti huius; uos

 
 
 
 uideritis. et respondens uniuersus populus dixit: sanguis 
 eius super nos et super filios nostros. tunc dimisit 
 illis Barabban; legum autem flagellatum tradidit eis, 
 ut crucifigeretur. haec narrauit Mattheus per Pilatum gesta 
 de domino.

Marcus quoque paene isdem uerbis et rebus concinit. uerba 
 autem Pilati, quibus respondit populo petenti, ut sollemniter 
 unus uinctus dimitteretur, ita refert: Pilatus autem respondit 
 eis et dixit: uultis dimittam uobis regem 
 Iudaeorum ? Mattheus autem sic ait: congregatis ergo 
 illis dixit Pilatus: quem uultis dimittam uobis, 
 Barabban an Iesum, qui dicitur Christus? nulla quaestio 
 est quod tacet ipsos petisse, ut aliquis eis dimitteretur. sed 
 quaeri potest, quae uerba Pilatus dixerit, utrum quae a 
 Mattheo an quae a Marco referuntur. aliud enim uidetur esse: 
 quem uultis dimittam uobis, Barabban an Iesum, qui 
 dicitur Christus? aliud: uultis dimittam uobis regem 
 Iudaeorum? sed quia christos reges dicebant, et qui dixit 
 illum an illum, manifestum est eum quaesisse, an uellent 
 dimitti sibi regem Iudaeorum, id est Christum, nihil interest 
 sententiae, quod hic tacuit Marcus de Barabba hoc solum 
 uolens dicere quod ad dominum pertinebat, quando quidem in 
 eorum responsione satis et ipse ostendit, quem sibi dimitti

 

 
 
 
 uoluerint: pontifices, inquit, concitauerunt turbam, 
 ut magis Barabban dimitteret eis. sequitur autem et 
 dicit: Pilatus autem iterum respondens ait illis: 
 quid ergo uultis faciam regi Iudaeorum? unde iam 
 satis apparet, quod id Marcus uelit ostendere dicendo: regem 
 Iudaeorum, quod Mattheus dicendo: Christum. non enim 
 dicebantur christi reges nisi Iudaeorum: namque in eo etiam 
 loco Mattheus ait: dicit illis Pilatus: quid igitur 
 faciam de Iesu, qui dicitur Christus? ergo sequitur 
 Marcus: at illi iterum clamauerunt: crucifigeeum, 
 quod ille ait: dicunt omnes: crucifigatur. et sequitur 
 Marcus: Pilatus uero dicebat eis: quid enim mali 
 fecit? at illi magis clamabant: crucifige eum. hoc 
 Mattheus non dixit, sed quoniam dixit: uidens autem 
 Pilatus, quia nihil proficeret, sed magis tumultus 
 fieret, dixit etiam eum lauisse manus coram populo, ut 
 innocentem se a sanguine iusti significaret, quod item et 
 Marcus et alii tacent. satis ostendit etiam Mattheus egisse 
 praesidem cum populo, ut dimitteretur. quod breuiter significauit 
 Marcus in eo quod refert Pilatum dixisse: quid enim 
 mali fecit? deinde sic etiam ipse concludit quae per Pilatum 
 cum domino gesta sunt: Pilatus autem, inquit, uolens 
 populo satisfacere, dimisit illis Barabban et tradidit 
 Iesum flagellis caesum, ut crucifigeretur. 
 haec aput praesidem gesta narrauit Marcus.

Lucas aput Pilatum gesta sic narrat: 2 coeperunt autem 

 

 
 
 
 accusare illum dicentes: hunc inuenimus subuertentem 
 gentem nostram et prohibentem tributa 
 dari Caesari et dicentem se Christum regem esse. 
 hoc illi duo euangelistae non dixerunt, cum tamen dicerent, 
 quod eum accusabant. ergo iste etiam ipsa crimina, quae falsa 
 obiecerunt, aperuit. tacuit autem quod ei dixit Pilatus: non 
 respondes quicquam? uide, in quantis te accusant, 
 sed plane sequitur et dicit quod etiam illi dixerunt: Pilatus 
 autem interrogauit eum dicens: tu es rex Iudaeorum? 
 at ille respondens ait: tu dicis. hoc autem 
 Mattheus et Marcus commemorauerunt, antequam dicerent 
 conpellatum legum, quod eis accusantibus non responderet. 
 nihil autem interest ueritatis, quo ordine Lucas ista rettulerit, 
 quemadmodum nihil interest, si alius aliquid tacet quod alius 
 commemorat, quemadmodum in consequentibus dicit: ait 
 autem Pilatus ad principes sacerdotum et turbas: 
 nihil inuenio causae in hoc homine. at illi inualescebant 
 dicentes: commouet populum docens per 
 uniuersam Iudaeam et incipiens a Galilaea usque 
 huc. Pilatus autem audiens Galilaeam interrogauit, 
 si homo Galilaeus esset, et ut cognouit, quod 
 de Herodis potestate esset, remis it eum ad Herodem, 
 qui et ipse Hierosolymis erat in illis diebus. 
 Herodes autem uiso Iesu gauisus est ualde. erat 
 enim cupiens ex multo tempore uidere eum, eo

 

 
 
 
 quod audiret multa de illo, et sperabat signum 
 aliquod uidere ab eo fieri. interrogabat autem 
 illum multis sermonibus. at ipse nihil respondebat. 
 stabant etiam principes sacerdotum et scribae 
 constanter accusantes eum. spreuit autem illum 
 Herodes cum exercitu suo et inlusit indutum 
 ueste alba et remisit ad Pilatum. et facti sunt 
 amici Herodes et Pilatus in ipsa die; nam antea 
 inimici erant ad inuicem. haec omnia, id est quod a 
 Pilato ad Herodem dominus missus eat et quae ibi gesta 
 sunt, Lucas solus indicat, etiamsi aliquid ibi ait simile quod 
 in aliis narrationum locis aput alios possit inueniri, ceteri 
 autem ea tantum dicere uoluerunt quae aput Pilatum gesta 
 sunt, quousque dominus crucifigendus traderetur. rediens ergo 
 Lucas ad ea quae aput praesidem gerebantur, unde digressus 
 erat, ut narraret quod aput Herodem actum est, ita sequitur: 
 13 Pilatus autem conuocatis principibus sacerdotum 
 et magistratibus et plebe dixit ad illos: optulistis 
 mihi hunc hominem quasi auertentem populum, et 
 ecce coram uobis interrogans nullam causam inueni 
 in homine isto ex his, in quibus eum accusastis. 
 hinc intellegimus eum praetermisisse, quemadmodum a domino 
 quaesierit, quid accusatoribus responderet. sed neque 
 Herodes, inquit, nam remisi uos ad illum, et ecce

 

 
 
 
 nihil dignum morte actum estei. emendatum ergo 
 illum dimittam. necesse autem habebat dimittere 
 eis per diem festum unum. exclamauit autem 
 simul uniuersa turba dicens: tolle hunc et dimitte 
 nobis Barabban, qui erat propter seditionem 
 quandam factam in ciuitate et homicidium missus 
 in carcerem. iterum autem Pilatus locutus est 
 ad illos uolens dimittere Iesum. at illi succlamabant 
 dicentes: crucifige, crucifige illum. ille 
 autem tertio dixit ad illos: quid enim mali fecit 
 iste? nullam causam mortis inuenio in eo, corripiam 
 ergo illum et dimittam. at illi instabant 
 uocibus magnis postulantes, ut crucifigeretur, et 
 inualescebant uoces eorum. Mattheus huic conatui 
 Pilati, quo saepius cum eis egit uolens, ut dimitteretur Iesus, paucissimis uerbis satis adtestatus est, ubi ait: uidens 
 autem Pilatus, quia nihil proficeret, sed magis 
 tumultus fieret, quod non diceret, nisi multum ille nisus 
 esset, quamuis tacuerit, quotiens hoc efficere temtauerit, ut 
 erueret legum furori eorum. et Lucas itaque ita concludit, 
 quod actum est aput praesidem: et Pilatus, inquit, 
 adiudicauit fieri petitionem eorum. dimisit autem 
 illis eum qui propter homicidium et seditionem 
 missus fuerat in carcerem, quem petebant, Iesum 
 uero tradidit uoluntati eorum.

Nunc eadem secundum Iohannem consideremus, id est quae 
 per Pilatum facta sunt. et ipsi, inquit, non introierunt 
 in praetorium, ut non contaminarentur, sed manducarent 
 pascha. exiit ergo Pilatus ad eos foras 
 et dixit: quam accusationem adfertis aduersus 
 hominem hunc? responderunt et dixerunt ei: si 
 non esset hic malefactor, non tibi tradidissemus 
 eum. hoc uidendum est, ne contra sit ei quod Lucas dicit 
 certa in eum dicta esse crimina et dicit quae dicta sint: 
 coeperunt autem, inquit, accusare illum dicentes: 
 hunc inuenimus subuertentem gentem nostram et 
 prohibentem tributa dari Caesari et dicentem se 
 Christum regem esse. quod uero nunc secundum Iohannem 
 commemoraui, uidentur. Iudaei noluisse dicere crimina, cum 
 dixisset eis Pilatus: quam accusationem adfertis aduersus 
 hominem hunc? responderunt enim: si non esset 
 hic malefactor, non tibi tradidissemus eum, uidelicet 
 ut eorum auctoritaten secutus, quid ei obiceretur, desineret 
 quaerere, sed ob hoc tantum nocentem crederet, quod sibi ab 
 eis tradi meruisset. ergo intellegere debemus et hoc dictum 
 esse et illud quod Lucas commemorauit. multa enim dicta et 
 multa responsa sunt, unde cuique eorum quantum uisum est 
 decerpsit et in narratione sua posuit quod satis esse iudicauit. 
 nam etiam ipse Iohannes dicit quaedam quae obiecta sunt, 
 quae suis locis uidebimus. itaque sequitur: dixit ergo eis

 

 
 
 
 Pilatus: accipite eum uos et secundum legem 
 uestram iudicate eum. dixerunt ergo ei Iudaei: 
 nobis non licet interficere quemquam, ut sermo 
 Iesu impleretur, quem dixit significans, qua esset 
 morte moriturus. introiit ergo iterum in praetorium 
 Pilatus et uocauit Iesum et dixit ei: tu es 
 rex ludaeorum? respondit Iesus: a temet ipso 
 hoc dicis, an alii tibi dixerunt de me? et hoc uideretur 
 non conuenire illi quod ab aliis commemoratum est: respondit 
 Iesus: tu dicis, nisi in consequentibus ostenderet et 
 illud dictum esse. unde ostendit ea quae nunc dicit a ceteris 
 potius euangelistis tacita quam a domino dicta non esse. 
 adtende ergo cetera. respondit, inquit, Pilatus: numquid 
 ego Iudaeus sum? gens tua et pontifices 
 tradiderunt te mihi: quid fecisti? respondit 
 Iesus: regnum meum non est de mundo hoc; si ex 
 hoc mundo esset regnum meum, ministri mei 
 decertarent, ut non traderer Iudaeis; nunc autem 
 meum regnum non esthinc. dixit itaque ei Pilatus: 
 ergo rex es tu? respondit Iesus: tu dicis, quia rex 
 sum ego. ecce quando uentum est ad id quod alii euangelistae 
 commemorauerunt. sequitur ergo item dicente adhuc domino 
 quod ceteri tacuerunt: ego in hoc natus sum et ad hoc

 

 
 
 
 ueni in mundum, ut testimonium perhibeam ueritati. 
 omnis qui est ex ueritate audit meam uocem. 
 dicit ei Pilatus: quid est ueritas? et cum hoc 
 dixisset, iterum exiit ad Iudaeos. et dicit eis: ego 
 nullam inuenio in eo causam. est autem consuetudo 
 uobis, ut unum dimittam uobis in pascha. 
 uultis ergo, ut dimittam uobis regem Iudaeorum ? 
 clamauerunt rursum omnes dicentes: non hunc, 
 sed Barabban. erat autem Barabbas latro. Hunc 
 ergo adprehendit Pilatus Iesum et flagellauit. et 
 milites plectentes coronam de spinis inposuerunt 
 capiti eius et ueste purpurea circumdederunt eum. 
 et ueniebant ad eum et dicebant: haue rex Iudae* 
 orum, et dabant ei alapas. exiit iterum Pilatus 
 foras et dicit eis: ecce adduco eum uobis foras, ut 
 cognoscatis, quia in eo nullam causam inuenio. 
 exiit ergo Iesus portans spineam coronam et 
 purpureum uestimentum. et dicit eis: ecce homo. 
 cum ergo uidissent eum pontifices et ministri, 
 clamabant dicentes: crucifige, crucifige. dicit eis 
 Pilatus: accipite eum uos et crucifigite; ego enim

 

 
 
 
 non inuenio in eo causam. responderunt ei Iudaei: 
 nos legem habemus et secundum legem debet mori, 
 quia filium dei se fecit. hoc potest congruere ei quod 
 Lucas commemorat in accusatione ludaeorum dictum: hunc 
 inuenimus subuertentem gentem nostram, ut adiungatur: 
 quia filium dei se fecit. sequitur itaque Iohannes 
 et dicit: cum ergo audisset Pilatus hunc sermonem, 
 magis timuit. et ingressus est praetorium iterum 
 et dicit ad Iesum: unde es tu? Iesus autem responsum 
 non dedit ei. dicit ergo ei Pilatus: mihi non 
 loqueris nescis, quia potestatem habeo crucifigere 
 te et potestatem habeo dimittere te? respondit 
 Iesus: non haberes potestatem aduersum me ullam, 
 nisi tibi esset datum desuper. propterea qui tradidit 
 me tibi maius peccatum habet. exinde quaerebat 
 Pilatus dimittere eum. Iudaei autem clamabant 
 dicentes: si hunc dimittis, non es amicus Caesaris: 
 omnis qui se regem facit contradicit Caesari. 
 huic potest congruere quod Lucas in eadem accusatione 
 Iudaeorum ita narrat: cum dixissent: inuenimus eum 
 subuertentem gentem nostram, adiecit: et prohibentem 
 tributa dari Caesari et dicentem se Christum 
 regem esse. ex quo soluitur illa quaestio, qua putari poterat 
 Iohannes dixisse nullum a Iudaeis domino crimen obiectum, 
 quando responderunt et dixerunt ei: s i non esset hic

 

 
 
 
 malefactor, non tibi tradidissemus eum. sequitur 
 ergo Iohannes et dicit: Pilatus ergo cum audisset 
 hos sermones, adduxit foras Iesum et sedit pro 
 tribunali in locum qui dicitur Lithostrotus, Hebraeice 
 autem Gabbatha. erat autem parasceue 
 pascha hora quasi sexta. et dicit Iudaeis: ecce rex 
 uester. illi autem clamabant: tolle, crucifige 
 eum. dixit eis Pilatus: regem uestrum crucifigam? 
 responderunt pontifices: non habemus regem nisi 
 Caesarem. tunc ergo tradidit eis illum, ut crucifigeretur. 
 haec narrauit Iohannes per Pilatum gesta.

Consequens est iam, ut ipsam domini passionem secundum 
 quattuor euangelistarum testimonia uideamus, quam Mattheus 
 sic incipit: tunc milites praesidis suscipientes 
 Iesum in praetorium congregauerunt ad eum uniuersam 
 cohortem, et exuentes eum clamydem 
 coccineam circumdederunt ei, et plectentes coronam 
 de spinis posuerunt super caput eius et 
 harundinem in dextera eius, et genu flexo ante 
 eum inludebant dicentes: haue, rex Iudaeorum. 
 hoc Marcus in eodem loco narrationis ita dicit: milites

 

 
 
 
 autem duxerunt eum intro in atrium praetorii et 
 conuocant totam cohortem, et induunt purpuram 
 et inponunt ei plectentes spineam coronam, et 
 coeperunt salutare eum: haue, rex Iudaeorum. et 
 percutiebant caput eius harundine et conspuebant 
 eum, et ponentes genua adorabant eum. intellegitur 
 itaque quod Mattheus ait: clamydem coccineam circumdederunt 
 ei, hoc Marcum dixisse: in purpuram purpuram. pre 
 regia enim purpura clamys illa coccinea ab inludentibus 
 adhibita erat, et est rubra quaedam purpura cocco simillima. 
 potest etiam fieri, ut purpuram etiam Marcus commemorauerit, 
 quam clamys habebat, quamuis esset coccinea. Lucas hoc 
 praetermisit. Iohannes autem antequam diceret, quod eum 
 Pilatus crucifigendum tradiderit, commemorauit hoc dicens: 
 Hunc ergo adprehendit Pilatus Iesum et flagellauit, 
 \'et milites plectentes coronam de spinis inposuerunt 
 capiti eius et ueste purpurea circumdederunt 
 eum et ueniebant ad eum et dicebant: haue, rex 
 Iudaeorum, et dabant ei alapas. unde apparet Mattheum 
 et Marcum recapitulando istud commemorasse, non quo tunc 
 factum sit, cum eum Pilatus iam crucifigendum tradidisset. 
 Iohannes enim aput Pilatum dicit haec gesta satis euidenter, 
 unde isti quod praeterierant recoluerunt. ad hoc pertinet etiam 
 quod consequenter dicit Mattheus: et expuentes in eum 
 acceperunt ha rundinemet percutiebant caput eius.

 

 
 
 
 et postquam inluserunt ei, exuerunt eum clamydem et induerunt 
 eum uestimentis eius et duxerunt 
 eum, ut crucifigerent. hoc, quod exuerunt clamydem et 
 induerunt eum uestimentis eius, in fine factum intellegitur, 
 cum iam duceretur. Marcus hoc ita dicit: et t postquam 
 inluserunt ei, exuerunt illum purpura et induerunt 
 eum uestimentis suis.

Sequitur ergo Mattheus: Stexeuntes autem inuenerunt 
 hominem Cyreneum, nomine Simonem; hunc 
 angariauerunt, ut tolleret crucem eius. Marcus quoque: 
 et educunt illum, inquit, ut crucifigerent eum. 
 et angariauerunt praetereuntem Simonem Cyreneum 
 uenientem de uilla, patrem Alexandri et 
 Rufi, ut tolleret crucem eius. hoc Lucas ita dicit: et 
 cum ducerent eum, adprehenderunt Simonem quendam 
 Cyrenen sem uenientem de uilla et inposuerunt 
 illi crucem portare post Iesum. Iohannes autem sic 
 narrat: susceperunt autem Iesum et eduxerunt. 
 et baiulans sibi crucem exiuit in eum qui dicitur

 

 

 

 
 
 
 Caluariae locum, Hebraeice Golgotha, ubi eum 
 crucifixerunt. unde intellegitur, quod ipse sibi portabat 
 crucem, cum exiret in locum memoratum. Simon autem ille 
 in itinere angariatus est, de quo tres commemorant, cui postea 
 data est portanda crux usque ad locum. ita utrumque factum 
 inuenimus, primo id quod lohannes dixit, deinde quod ceteri 
 tres.

XI. Sequitur itaque Mattheus: sSe t uenerunt, inquit, in 
 locum, qui dicitur Golgotha, quod est Caluariae 
 locus. in hoc loco apertissime consentiunt. deinde adiungit 
 idem Mattheus: et dederunt ei uinum bibere cum 
 felle mixtum, et cum gustasset, noluit bibere. hoc 
 Marcus ita narrat: et dabant ei bibere murratum 
 uinum et non accepit. hoc intellegendum est Mattheum 
 dixisse: cum felle mixtum. fel quippe pro amaritudine 
 posuit, et murratum enim uinum amarissimum est, quamquam 
 fieri possit, ut et felle et murra uinum amarissimum redderent. 
 quod ergo ait Marcus: non accepit, intellegitur non accepit, 
 ut biberet\'. gustauit autem, sicut Mattheus testis est, ut quod 
 idem Mattheus ait: noluit bibere, hoc Marcus dixerit: non 
 accepit, tacuerit autem, quod gustauerit.

Sequitur Mattheus: postquam autem crucifixerunt 
 eum, diuiserunt uestimenta eius sortem 
 mittentes, et sedentes seruabant eum. hoc idem 
 Marcus sic: et crucifigentes eum diuiserunt uestimenta 
 eius mittentes sortem super eis, quis quid 
 tolleret. hoc Lucas sic ait: diuidentes uero uestimenta 
 eius sortes miserunt, et stabat populus 
 expectans. breuiter a tribus dictum est. Iohannes autem 
 distinctius hoc explicat, quemadmodum gestum sit. milites 
 ergo, inquit, cum crucifixissent eum, acceperunt 
 uestimenta eius et fecerunt quattuor partes, unicuique 
 militi partem, et tunicam. erat autem tunica 
 inconsutilis desuper contexta per totum. dixerunt 
 ergo ad inuicem: non scindamus eam, sed sortiamur 
 de illa, cuius sit, ut scriptura impleretur dicens: 
 partiti sunt uestimenta mea sibi et in uestem 
 meam miserunt sortem.

Sequitur Mattheus: et inposuerunt super caput 
 eius causam ipsius scriptam: hic est Iesus rex 
 Iudaeorum. Marcus autem, priusquam hoc dixisset, erat 
 autem, inquit, hora tertia et crucifixerunt eum. hoc 
 enim subiungit, cum de uestium diuisione dixisset, quae res

 

 

 
 
 
 diligentissime consideranda est, ne magnum faciat errorem. sunt 
 enim qui arbitrentur hora quidem tertia dominum crucifixum, 
 a sexta autem hora tenebras factas usque ad nonam, ut consummatae 
 intellegantur tres horae, ex quo crucifixus est, usque 
 ad tenebras factas. et posset quidem hoc rectissime intellegi, 
 nisi Iohannes diceret hora quasi sexta Pilatum sedisse pro tribunali 
 in locum, qui dicitur Lithostrotus, Hebraeice 
 autem Gabbatha.sequitur enim: uerat autem parasceue 
 pascha hora quasi sexta. et dicit Iudaeis: ecce 
 rex uester. illi autem clamabant: tolle, tolle, 
 crucifige eum. dixit eis Pilatus: regem uestrum 
 crucifigam? responderunt pontifices: non habemus 
 regem nisi Caesarem. tunc ergo tradidit eis illum. 
 ut crucifigeretur. si igitur hora quasi sexta Pilato sedente 
 pro tribunali traditus est crucifigendus Iudaeis, quomodo hora 
 tertia crucifixus est, sicut uerba Marci non intellegentes 
 quidam putauerunt?

Prius enim, qua hora cmcifigi potuerit, uideamus; deinde 
 uidobimus, cur hora tertia crucifixum dixerit Marcus. hora 
 erat quasi sexta, cum traditus est crucifigendus Pilato 
 sedente, ut dictum est, pro tribunali. non enim iam plena 
 sexta erat, sed quasi sexta, id est peracta quinta et aliquid

 

 
 
 
 etiam de sexta esse coeperat. numquam autem isti dicerent 
 \'quinta et quadrans\' aut \'quinta et trien\' aut \'quinta semis 
 aut aliquid huiusmodi. habent enim istum morem scripturae, 
 ut a parte totum ponant, maxime in temporibus, sicut de 
 octo illis diebus, post quos eum dicunt ascendisse in montem, 
 quorum medios intuentes Mattheus et Marcus dixerunt: post 
 dies sex. praesertim quia tam moderate idem Iohannes 
 locutus est, ut non diceret \'sexta\', sed quasi sexta. quod 
 si ita non diceret, sed tantum modo sextam diceret, possemus 
 nos ita intellegere, quemadmodum loqui scripturae solent, sicut 
 dixi, a parte totum, ut peracta quinta et inchoata sexta gererentur 
 haec quae narrata sunt in crucifixione domini nostri, 
 donec conpleta sexta illo pendente fierent tenebrae, quibus 
 tres euangelistae adtestantur, Mattheus, Marcus et Lucas.

Quaeramus iam consequenter, cur Marcus, cum commemorasset, 
 quod crucifigentes eum diuiserunt uestimenta 
 eius mittentes sortes super eis, quis quid tolleret, 
 secutus adiunxerit: erat autem hora tertia et crucifixerunt 
 eum. iam certe dixerat: et crucifigentes eum 
 diuiserunt uestimenta eius. sic etiam ceteri adtestantur, 
 quod eo crucifixo uestimenta diuisa sunt. si eius rei gestae

 

 
 
 
 tempus uoluit commemorare Marcus, sufficeret dicere: erat 
 autem hora tertia. ut quid adiunxit: et crucifixerunt 
 eum, nisi quia uoluit aliquid recapitulando significare, quod 
 quaesitum inueniretur, cum scriptura ipsa illis temporibus 
 legeretur, quibus uniuersae ecclesiae notum erat. qua hora 
 dominus ligno suspensus sit, unde posset huius uel error 
 corrigi uel mendacium refutari? sed quia sciebat a militibus 
 suspensum dominum, non a Iudaeis, sicut Iohannes apertissime 
 -dicit, occulte ostendere uoluit eos magis crucifixisse qui 
 clamauerunt, ut crucifigeretur, quam illos qui ministerium 
 principi suo secundum suum officium praebuerunt. intellegitur 
 ergo hora fuisse tertia, cum clamauerunt Iudaei, ut dominus 
 crucifigeretur, et ueracissime demonstratur tunc eos crucifixisse, 
 quando clamauerunt, maxime quia nolebant uideri se hoc 
 fecisse et propterea eum Pilato tradiderant, quod eorum uerba 
 satis indicant secundum Iohannem. cum enim dixisset eis 
 Pilatus: quam accusationem adfertis aduersus 
 hominem hunc? responderunt et dixerunt ei: si 
 non esset hic malefactor, non tibi tradidissemus 
 eum. dixit eis Pilatus: accipite eum uos et secundum 
 legem uestram iudicate eum. dixerunt ergo 
 Iudaei: nobis non licet interficere quemquam. quod

 

 
 
 
 ergo maxime uideri fecisse nolebant hoc eos hora tertia fecisse 
 Marcus ostendit uerissime iudicans magis fuisse domini necatricem 
 linguam Iudaeorum quam militum manus.

Quisquis autem dixerit non fuisse horam tertiam, cum hoc 1 
 Iudaei primitus clamauerunt, insanissime se ostendit inimicum 
 euangelii, nisi forte aliter potuerit eandem dissoluere quaestionem; 
 non enim habet unde conuincat non fuisse tunc 
 horam tertiam. ei ideo ueridico euangelistae potius credendum 
 quam contentiosis suspicionibus hominum. unde, inquit, probas 
 horam tertiam fuisse? respondeo: quia credo euangelistis. 
 quibus et tu si credis, ostende, quemadmodum et hora sexta 
 et hora tertia potuerit dominus crucifigi. de sexta enim, ut 
 fateamur, narratione Iohannis urguemur, tertiam Marcus commemorat, 
 quibus si uterque nostrum credit, ostende tu aliter, 
 quemadmodum fieri utrumque potuerit, libentissime adquiescam. 
 non enim sententiam meam, sed euangelii diligo ueritatem. 
 adque utinam etiam plures ab aliis inueniantur huius exitus 
 quaestionis! quod donec fiat, utere mecum isto, si placet. si 
 enim nullus alius exitus poterit inueniri, solus iste sufficiet; 
 si autem potuerit, cum demonstratus fuerit, eligemus. tantum 
 non putes consequens esse, ut quilibet omnium quattuor 
 euangelistarum mentitus sit aut in tanto et tam sancto culmine 
 auctoritatis errauerit.

Si autem quis dixerit inde se conuincere non fuisse horam 
 tertiam, cum illud Iudaei clamauerunt, quia, posteaquam dixit 
 idem Marcus: Pilatus autem iterum respondens ait 
 illis: quid ergo uultis faciam regi Iudaeorum? at 
 illi iterum clamauerunt: crucifige eum, non interponitur 
 aliquid morarum ab eodem Marco in eius narratione et continuo 
 ad id peruenitur; ut traderetur ad crucem dominus a Pilato, 
 quod Iohannes hora quasi sexta factum esse commemorat. 
 intellegat qui hoc dicit multa praetermissa esse quae in medio 
 gesta sunt, cum Pilatus ageret quaerens, quomodo eum a Iudaeis 
 eriperet et aduersus eorum insanissimam uoluntatem, quibuscumque 
 modis potuit, instantissime niteretur. Mattheus enim ait: 
 dicit illis Pilatus: quid igitur faciam de Iesu, qui 
 dicitur Christus? dicunt omnes: crucifigatur. tunc 
 fuisse dicimus horam tertiam. quod autem Mattheus sequitur et 
 narrat: uidens autem Pilatus, quia nihil proficeret, sed 
 magis tumultus fieret, et in conatibus Pilati ad eripiendum 
 dominum et in tumultu Iudaeorum contra nitentium consumtum 
 tempus duarum horarum intellegimus et coeptam fuisse sextam, 
 qua nondum terminata gesta sunt quae ab eo tempore, quo 
 Pilatus dominum tradidit, usque ad tenebras factas narrantur. 
 quod autem Mattheus supra commemorat: sedente autem 
 illo pro tribunali misit ad illum uxor eius dicens: 
 nihil tibi et iusto illi, multa enim passa sum hodie 
 per uisum propter eum, postea sedebat pro tribunali Pilatus, 
 sed inter illa quae prius gesta narrabat recordatus Mattheus 
 quod de Pilati uxore dixit uoluit hoc ibi interponere, ut

 

 
 
 
 praestrueret, qua maxime causa Pilatus nec nouissime uolebat 
 eum tradere Iudaeis.

Lucas autem narrat, cum dixisset Pilatus: emendatum 
 ergo illum dimittam, exclamasse uniuersam turbam: tolle 
 hunc et dimitte nobis Barabban; sed fortasse nondum 
 dixerant \'crucifige\'. iterum autem Pilatus, secundum 
 eundem Lucam, locutus est ad illos uolens dimittere 
 Iesum. at illi succlamabant dicentes: crucifige illum. 
 tunc intellegitur fuisse hora tertia. quod ergo sequitur Lucas 
 et dicit: ille autem tertio dixit ad illos: quid enim 
 mali fecit iste? nullam causam mortis inuenio in eo; 
 corripiam ergo illum et dimittam. at illi instabant 
 uocibus magnis postulantes, ut crucifigeretur, et 
 inualescebant uoces eorum, satis etiam ipse significat 
 magnum tumultum fuisse, et post quantum morarum illis 
 tertio dixerit: quid enim mali fecit? licet intellegere, quantum 
 indagandae ueritati satis est, et postea quod ait: instabant 
 uocibus magnis et inualescebant uoces eorum, quis 
 non uideat ideo factum, quia uidebant Pilatum eis nolle 
 tradere dominum? et qui hoc magnopere nolebat, non utique 
 in momento temporis cessit, sed uel duae horae et aliquid 
 amplius in illa cunctatione transierunt.

Iohannem quoque interroga et uide, quanta fuerit Pilati 
 ilia cunctatio et recusatio tam foedi ministerii. idem namque

 

 
 
 
 multo explicatius ea narrat, quamuis nec ipse utique dicat 
 omnia, in quibus duae horae et de sexta aliquid praeterfluxit. 
 tamen, cum flagellasset legum et a militibus ueste inlusoria 
 multisque inlusionibus male tractari permisisset â€” credo, ut 
 hoc modo saltem eorum furorem mitigaret, ne usque ad 
 mortem saeuire pertenderent â€”, exiit iterum Pilatus 
 foras et dicit eis: ecce adduco eum uobis foras, ut 
 cognoscatis, quia in eo nullam causam inuenio. exiit 
 ergo Iesus portans spineam coronam et purpureum 
 uestimentum. et dicit eis: ecce homo, ut illa uelut 
 ignominiosa specie uisa placarentur. sed adiungit et dicit: 
 cum ergo uidissent eum pontifices et ministri. clamabant 
 dicentes: crucifige, crucifige. tunc horam tertiam 
 fuisse dicimus. adtende, quae sequantur: dicit eis Pilatus: 
 accipite eum uos et crucifigite: ego enim non inuenio 
 in eo causam. responderunt ei Iudaei: nos legem 
 habemus et secundum legem debet mori, quia filium 
 dei se fecit. cum ergo audisset Pilatus hunc sermonem. 
 magis timuit. et ingressus est praetorium iterum et 
 dicit ad Iesum: unde es tu? Iesus autem responsum 
 non dedit ei. dicit ergo ei Pilatus: mihi non loqueris? 
 nescis, quia potestatem habeo crucifigere te et

 

 
 
 
 potestatem habeo dimittendi te? respondit Iesus: non 
 haberes potestatem aduersum me ullam, nisi tibi 
 datum fuisset desuper. propterea qui tradidit me tibi, 
 maius- peccatum habet. exinde Pilatus quaerebat 
 dimittere eum. in hoc igitur, quod quaerebat Pilatus dimittere 
 eum, quantum temporis putamus esse consumtum, quanta 
 praetermissa quae uel a Pilato dicebantur uel a Iudaeis 
 contradicebantur, quo usque dicerent Iudaei, unde ille commoueretur 
 et cederet? ita enim sequitur: Iudaei autem 
 clamabant dicentes: si hunc dimittis, non es amicus 
 Caesaris; omnis qui se regem facit contradicit Caesari. 
 Pilatus ergo cum audisset hos sermones, adduxit 
 foras Iesum et sedit pro tribunali in locum, qui dicitur 
 Lithostrotus, Hebraeice autem Gabbatha. erat autem 
 parasceue pascha hora quasi sexta. ab illa ergo uoce 
 Iudaeorum, qua primo dixerunt: crucifige, cum esset hora 
 diei tertia, usque ad hoc, quod sedit pro tribunali, per medias 
 moras cunctationis Pilati et tumultuantium Iudaeorum duae 
 horae praeterierunt et peracta quinta iam de sexta aliquid 
 coeperat. dicit ergo Iudaeis: ecce rex uester. illi 
 autem clamauerunt: tolle, crucifige eum. sed neque iam 
 commotus Pilatus timore calumniae facile cedebat. tunc enim

 

 
 
 
 uxor eius ad eum miserat sedentem pro tribunali, quod praeoccupauit 
 Mattheus, qui hoc solum commemorauit, antequam 
 ad eum locum narrationis ueniret, ut ibi hoc poneret, ubi 
 oportunum iudicauit. temtans itaque adhuc Pilatus, ne quid 
 proficeret, dixit eis: regem uestrum crucifigam? responderunt 
 pontifices: non habemus regem nisi Caesarem. 
 tunc ergo tradidit illis eum, ut crucifigeretur. et 
 dum pergit et dum crucifigitur cum duobus latronibus, dum 
 uestes eius diuiduntur et in sortem illa tunica mittitur adque 
 inter haec uariis conuiciis inluditur â€” simul enim, cum illa 
 gererentur, etiam conuicia iaciebantur â€”, conpleta est et hora 
 sexta et factae sunt tenebrae, quas Mattheus et Marcus et 
 Lucas commemorant.

Iam itaque conruat impia pertinacia et credat dominum 
 Iesum Christum et tertia hora crucifixum lingua Iudaeorum 
 et sexta manibus militum, quia in tumultu Iudaeorum et 
 Pilati aestibus duae adque amplius horae praeterierunt a uoce, 
 qua dixerunt: crucifige. sed ipse Marcus, qui maxime breuitatis 
 sectator est, breuiter uoluit intimare Pilati uoluntatem 
 et conatum pro domini uita. cum enim dixisset: at illi iterum 
 clamauerunt: crucifige eum, ubi ostendit, quod iam 
 clamauerant, cum uellent sibi dimitti Barabban, adiunxit: 
 Pilatus uero dicebat eis: quid enim mali fecit? hoc

 

 
 
 
 modo breuiter insinuauit quod diu gestum est. memor tamen 
 etiam iste quid uellet intellegi, non ait Pilatus uero dixit 
 eis\', sed ait: Pilatus uero\' dicebat eis: quid enim mali 
 fecit? quia, si diceret \'dixit\', quasi semel dictum intellegeremus; 
 quia uero ait: dicebat, satis intimauit intellegentibus 
 multis modis et saepe dictum esse, quo usque inciperet hora 
 sexta. cogitemus ergo, quam breuiter hoc dixerit Marcus in 
 conparatione Matthei, quam breuiter Mattheus in conparatione 
 Lucae, quam breuiter Lucas in conparatione Iohannis, cum 
 tamen alia adque alia quisque commemoraret, et quam denique 
 breuiter ipse lohannes in conparatione rerum, quae gestae sunt, 
 et morarum, cum illa gererentur: et sine insania resistendi 
 credamus duas horas et quiddam illo interuallo transire potuisse.

Quisquis autem dixerit potuisse Marcum, si ita esset, eo 
 tempore dicere fuisse horam tertiam, quo erat hora tertia, 
 cum uox Iudaeorum de crucifigendo domino sonuisset, dicere 
 etiam, quod eum tunc ipsi crucifixerint, nimis superbe leges 
 narratoribus ueritatis inponit. sic enim potest dicere, si haec 
 ipse narraret, eo modo eodemque ordine ab omnibus debuisse 
 narrari, quo ipse narrauit. dignetur ergo consilio Marci euangelistae 
 superari consilium suum, qui eo loco id ponendum 
 iudicauit, quo loco diuina inspiratione suggestum est. recordationes 
 enim eorum eius manu gubernatae sunt qui gubernat

 
 
 
 aquam, sicut scriptum est, qualiter illi placuerit. fluitat enim 
 humana memoria per uarias cogitationes, nec in cuiusquam 
 potestate est, quid et quando ei ueniat in mentem. cum ergo 
 illi sancti et ueraces uiri quasi fortuita recordationum suarum 
 propter narrationis ordinem occultae dei potestati, cui nihil 
 fortuitum est, commisissent, non oportet quemquam hominum 
 dicere longe abiectum ab oculis dei et longe peregrinantem: 
 hoc loco poni debuit, quod ualde ignorat. cur eo loco deus poni 
 uoluerit, quia: et si obuelatum est euangelium nostrum, 
 ait apostolus, in his qui pereunt obuelatum est, et cum 
 dixisset: aliis quidem sumus odor uitae in uitam, aliis 
 odor mortis in mortem, subiecit statim: et ad haec quis 
 idoneus? id est quis idoneus intellegere, quam iuste fiat? 
 quod idem dominus dicit: ego ueni, ut qui non uident 
 uideant et qui uident caeci fiant. ipsa est enim altitudo 
 diuitiarum sapientiae et scientiae dei, qua fecit ex eadem 
 massa aliud uas in honorem, aliud in contumeliam, et dicitur 
 carni et sanguini: o homo, tu quis es, qui respondeas deo? 
 quis ergo et in hac re cognoscit intellectum domini aut quis 
 consiliarius illius fuit, ubi sic gubernauit corda reminiscentium 
 euangelistarum et in ecclesiae fastigio tanto auctoritatis culmine

 

 
 
 
 sublimauit, ut per haec ipsa quae in eis contraria uideri 
 possunt multi excaecarentur digne traditi in concupiscentias 
 cordis sui et reprobum sensum, et multi exercerentur ad 
 elimandum pium intellectum secundum occultam omnipotentis 
 iustitiam? dicit enim propheta domino: nimis profundae 
 factae sunt cogitationes tuae, uir inprudens non 
 cognoscit et stultus non intellegit haec.

Peto autem et admoneo eos qui haec legunt per nos adiuuante 
 domino elaborata, ut huius sermonis, quem hoc loco interponendum 
 arbitratus sum in omni simili quaestionum difficultate 
 meminerint, ne saepius eadem repetenda sint. facile autem 
 uidebit qui sine impietatis duritia uoluerit adtendere, quam 
 oportuno loco Marcus hoc de tertia hora posuerit, ut quisque . 
 ibi recordetur, qua hora Iudaei crucifixerint dominum, qui 
 uolebant in Romanos uel principes uel milites transferre ipsum 
 facinus, ubi factum ministrorum militum commemoratum est. 
 ait enim: et crucifigentes eum diuiserunt uestimenta 
 eius mittentes sortes super eis, quis quid tolleret. 
 qui hoc, nisi milites, sicut Iohannes manifestat? ergo ne 
 quisquam cogitationem tanti criminis auersus a Iudaeis in 
 milites illos conuerteret, erat autem, inquit, hora tertia et 
 crucifixerunt eum, ut illi eum potius crucifixisse inueniantur 
 quos hora tertia, ut crucifigeretur, clamare potuisse diligens

 

 
 
 
 inquisitor inueniet, cum aduerterit hoc quod a militibus factum 
 est hora sexta factum esse.

Quamquam non desint qui parasceues â€” quam Iohannes 
 commemorauit dicens: erat autem parasceue hora fere 
 sexta â€” horam diei tertiam uelint intellegi, qua sedit Pilatus 
 pro tribunali, ut eadem tertia conpleta uideatur, quando 
 crucifixus est, adque illo iam pendente in ligno aliae tres horae 
 peractae sint et reddiderit spiritum, ut ab ea hora, qua defunctus 
 est, id est diei sexta, tenebrae fierent usque ad nonam. 
 dicunt enim die quidem illo, quem dies sabbati sequebatur. 
 parasceuen fuisse paschae Iudaeorum, quod ab eodem sabbato 
 iam inciperent azyma; sed tamen uerum pascha, quod iam in 
 passione domini gerebatur, non Iudaeorum, sed Christianorum, 
 coepisse praeparari, id est parasceuen habere, ab hora noctis 
 nona in eo quod dominus a Iudaeis occidendus praeparabatur. 
 parasceue quippe interpretatur praeparatio. ab illa 
 ergo nona hora noctis usque ad eius crucifixionem occurrit 
 hora parasceues sexta secundum Iohannem et hora diei 
 tertia secundum Marcum, ut non Marcus horam illam recordatam 
 recapitulando commemorauerit, qua clamauerunt Iudaei: crucifige, crucifige, sed eam prorsus horam tertiam 
 dixerit, qua dominus est fixus in ligno. quis fidelis non huic

 

 
 
 
 faueat solutioni quaestionis, si modo possit aliquis articulus 
 conici ab hora nona noctis, unde coepisse parasceuen paschae 
 nostrae, id est praeparationem mortis Christi, congruenter 
 intellegamus? si enim dicamus eam coepisse, quando a Iudaeis 
 adprehensus est dominus, adhuc noctis primae partes erant; 
 si. quando ad domum perductus est soceri Caifae, ubi et 
 auditus est a principibus sacerdotum, adhuc gallus non cantauerat, 
 quod ex Petri negatione colligimus, quae, cum iam 
 audiretur, facta est; si autem, quando Pilato traditus est, iam 
 mane fuisse apertissime scriptum est. restat ergo, ut intellegamus 
 tunc coepisse istam parasceuen paschae, id est praeparationem 
 mortis domini, quando responderunt omnes principes 
 sacerdotum, aput quos primo audiebatur, et dixerunt: reus 
 est mortis, quod aput Mattheum et Marcum inuenitur, ut 
 recapitulando intellegantur de Petri negatione postea dixisse 
 quod antea factum erat. non enim absurde conicitur eo tempore, 
 quando, ut dixi, reum mortis pronuntiauerunt, nonam 
 horam noctis esse potuisse. ex qua hora usque ad horam, qua 
 sedit Pilatus pro tribunali, quasi sexta hora fuit, non diei, sed 
 parasceues, id est immolationis domini, quod uerum pascha 
 est, ut plena sexta eiusdem parasceues, quae plena diei tertia 
 occurrebat, dominus suspenderetur in ligno. siue ergo hoc 
 potius intellegendum eligatur, siue Marcus tertiam horam

 

 

 

 
 
 
 recoluerit eamque maxime ad condemnationem Iudaeorum in 
 domini crucifixione commemorare uoluerit, qua intelleguntur 
 clamare potuisse, ut crucifigeretur, ut ipsos potius crucifixisse 
 acciperemus quam eos quorum manibus suspensus in ligno 
 est, sicut ille centurio magis accessit ad dominum quam illi 
 amici, quos misit: procul dubio quaestio soluta est de hora 
 dominicae passionis, quae maxime solet et contentiosorum 
 concitare inpudentiam et infirmorum inperitiam perturbare.

XIIII. Sequitur Mattheus et dicit: tunc crucifixi sunt 
 cum eo duo latrones, unus a dextris et unus a sinistris. 
 et Marcus similiter et Lucas. nec Iohannes aliquam facit 
 quaestionem. quamuis latrones eos non dixerit. ait enim: et 
 cum eo alios duos hinc et hinc, medium autem Iesum. 
 esset autem contrarium, si, cum illi dixissent \'atrones, iste 
 diceret \'innocentes\'.

XV. Sequitur Mattheus et dicit: praetereuntes autem 
 blasphemabant eum mouentes capita sua et dicentes: 
 qui destruit templum et in triduo illud reaedificat, 
 salua temet ipsum; si filius dei es, descende de cruce. 
 huic Marcus paene ad eadem uerba consonat. sequitur deinde 
 Mattheus et dicit: similiter et principes sacerdotum 
 inludentes cum scribis et senioribus dicentes: alios

 

 
 
 
 saluos fecit, se ipsum non potest saluum facere. si 
 rex Israhel est, descendat nunc de cruce et credimus 
 ei. confidit in deum; liberet nunc eum, si uult. dixit 
 enim quia dei filius sum. Marcus et Lucas, quamuis alia 
 uerba dicant, ad eandem tamen sententiam concinunt, cum 
 alius praetermittit quod alius commemorat. de principibus 
 enim sacerdotum, quod insultauerint domino crucifixo, pariter 
 non tacent, quamuis seniores tacuit Marcus, Lucas autem, quia 
 principes dixit nec addidit sacerdotum, magis nomine generali 
 omnes primates conplexus est, ut ibi possint intellegi et scribae 
 et seniores.

Sequitur Mattheus et dicit: id ipsum autem et 
 latrones, qui fixi erant cum eo, inproperabant ei. nec 
 Marcus discrepat hoc idem dicens aliis uerbis. Lucas autem 
 potest putari repugnare, nisi genus locutionis satis usitatum 
 non obliuiscamur. ait enim Lucas: unus autem de his 
 qui pendebant latronibus blasphemabat eum dicens: 
 si tu es Christus, saluum fac temet ipsum et nos. 
 sequitur idem ipse adque ita contexit: respondens autem 
 alter increpabat illum dicens: neque tu times deum. 
 quod in eadem damnatione es? et nos quidem iuste, 
 nam digna factis recipimus; hic uero nihil mali gessit. 
 et dicebat ad Iesum: domine, memento mei, cum

 

 

 
 
 
 ueneris in regnum tuum. et dixit illi Iesus: amen 
 dico tibi, hodie mecum eris in paradiso. quomodo ergo, 
 sicut Mattheus dicit, latrones, qui fixi erant eum eo, inproperabant 
 ei, uel, sicut Marcus dicit, et qui cum eo 
 crucifixi erant conuiciabantur ei, quando quidem unus 
 eorum conuiciatus est secundum Lucae testimonium, alter et 
 conpescuit eum et in dominum credidit, nisi intellegamus Mattheum 
 et Marcum breuiter perstringentes hunc locum pluralem 
 numerum pro singulari posuisse, sicut in epistula ad Hebraeos 
 legimus pluraliter dictum: cluserunt ora leonum, cum solus 
 Danihel significari intellegatur, et pluraliter dictum: secti sunt, 
 cum de solo Esaia tradatur? in psalmo etiam quod dictum 
 est: adstiterunt reges terrae et principes conuenerunt 
 in unum, pluralem numerum pro singulari positum in actibus 
 apostolorum ponitur. nam reges propter Herodem, principes 
 propter Pilatum intellexerunt qui testimonium eiusdem psalmi 
 adhibuerunt. sed quia et pagani solent calumniari euangelio, 
 uideant, quemadmodum locuti sint auctores eorum Faedras, 
 Medeas et Clytemestras, cum singulae fuerint. quid autem 
 usitatius uerbi gratia, quam ut dicat aliquis: (et rustici mihi 
 insultant\', etiam si unus insultet? tunc enim esset contrarium 
 quod Lucas de uno manifestauit, si illi dixissent ambos latrones 
 conuiciatos domino; ita enim non posset sub numero plurali 
 unus intellegi. cum uero dictum est latrones uel qui cum

 

 
 
 
 eo crucifixi erant nec additum est \'ambo\', non solum, si 
 ambo fecissent, posset hoc dici, sed etiam, quia unus hoc 
 fecit, potuit usitato locutionis modo per pluralem numerum 
 significari.

Sequitur Mattheus et dicit: a sexta autem hora 
 tenebrae factae sunt super uniuersam terram usque 
 ad horam nonam. hoc et duo alii contestantur; addit autem 
 Lucas etiam, unde factae sint tenebrae, id est solem obscuratum. 
 sequitur Mattheus: et circa horam nonam clamauit 
 Iesus uoce magna dicens: heli, heli, lema sabacthani? 
 hoc est: deus meus, deus meus, ut quid 
 dereliquisti me? quidam autem illic stantes et 
 audientes dicebant: Helian uocat iste. Marcus paene ad 
 eadem uerba, ad eandem tamen sententiam non paene, sed 
 omnino consentit. sequitur Mattheus: et continuo currens 
 unus ex eis acceptam spongeam impleuit aceto et 
 inposuit harundini et dabat ei bibere. sic et Marcus 
 dicit: currens autem unus et implens spongeam aceto 
 circumponensque calamo potum dabat ei dicens: sinite, 
 uideamus, si ueniat Helias ad deponendum eum. quod 
 quidem de Helia non ipsum qui obtulit spongeam cum aceto, 
 sed ceteros dixisse Mattheus narrauit. ait enim: ceteri uero

 

 
 
 
 dicebant: sine, uideamus, an ueniat Helias liberans 
 eum, unde intellegimus et illum et ceteros hoc dixisse. Lucas 
 autem, antequam de latronis insultatione narraret. hoc de 
 aceto ita commemorauit: inludebant autem ei et milites 
 accedentes et acetum offerentes illi, dicentes: si tu 
 es rex Iudaeorum, saluum te fac. semel conplecti uoluit 
 quod a militibus factum et dictum est. ubi mouere non debet. 
 quod non unum eorum dixit acetum obtulisse: genus enim 
 locutionis tenuit, de quo supra tractauimus, pluralem pro 
 singulari ponens. hoc autem de aceto etiam Iohannes commemorauit, 
 ubi ait: postea sciens Iesus, quia omnia consummata 
 sunt, ut consummaretur scriptura, dixit: 
 sitio. uas autem positum erat aceto plenum; illi 
 autem spongeam plenam aceto ysopo circumponentes 
 obtulerunt ori eius. sed quod aput eundem Iohannem 
 inuenitur dixisse sitio et quia uas ibi erat aceto plenum. 
 non mirum est, si ceteri tacuerunt.

XVIII. Sequitur Mattheus: Iesus autem iterum clamans 
 uoce magna emisit spiritum. Marcus similiter: Iesus 
 autem emissa uoce magna expirauit. Lucas autem, quid 
 ipsa uoce magna dixerit, declarauit; dixit enim: et clamans

 

 
 
 
 Iesus uoce magna ait: pater, in manus tuas commendo 
 spiritum meum, et haec dicens expirauit. Iohannes uero, 
 sicut tacuit illam uocem primam heli, heli, quam Mattheus 
 et Marcus rettulerunt, tacuit etiam istam, quam Lucas solus 
 indicauit, illi autem duo nomine uocis magnae significauerunt, 
 id est: pater, in manus tuas commendo spiritum meum, 
 quod eum uoce magna dixisse et ipse Lucas similiter adtestatus 
 est, ut intellegeremus hanc fuisse uocem magnam quam Mattheus 
 et Marcus commemorauerunt. sed dixit Iohannes, quod nullus 
 illorum trium, eum dixisse: consummatum est, cum acetum 
 accepisset, quod eum ante ipsam uocem magnam dixisse 
 intellegimus. haec sunt enim uerba Iohannis: cum ergo 
 accepisset Iesus acetum, dixit: consummatum est, et 
 inclinato capite tradidit spiritum. inter illud quod ait: 
 consummatum est, et illud quod ait: et inclinato capite 
 tradidit spiritum, emissa est illa uox magna, quam tacuit 
 iste, ceteri autem tres commemorauerunt. hoc enim apparet 
 esse ordinis. ut ante diceret: consummatum est, cum perfectum 
 in illo esset quod de illo prophetatum erat, et tamquam 
 ad hoc expectaret qui utique, cum uellet, moreretur, deinde 
 commendans tradidit spiritum. sed quouis ordine quilibet 
 arbitretur dici potuisse, hoc magno opere cauendum est, ne 
 cui uideatur quisquam euangelistarum alteri repugnare, si uel 
 tacuit quod alius dixit aut dixit quod alius tacuit.

XVIIII. Sequitur Mattheus: et ecceuelum templi scissum 
 est in duas partes a summo usque deorsum. et Marcus 
 sic: et uelum templi scissum est in duo a summo 
 usque deorsum. Lucas autem similiter hoc ait: et uelum 
 templi scissum est medium, sed non eodem ordine. uolens 
 enim miraculum miraculo adiungere, cum dixisset: sol obscuratus 
 est, continuo subiungendum existimauit: et uelum 
 templi scissum est medium, praeoccupans uidelicet, quod 
 expirante domino factum est, ut deinde recapitulans exequeretur 
 et de potu aceti et de illa uoce magna et de ipsa morte, 
 quae ante scissionem ueli post tenebras facta intelleguntur. 
 Mattheus enim, qui, cum dixisset: Iesus autem iterum 
 clamans uoce magna emisit spiritum, continuo subiecit: 
 et ecce uelum templi scissum est, satis expressit tunc 
 esse scissum, cum Iesus emisisset spiritum. si autem non addidisset: et ecce, sed simpliciter dixisset: et uelum templi 
 scissum est, incertum esset, utrum ipse et Marcus hoc 
 recapitulando commemorassent, Lucas autem ordinem tenuisset, 
 an Lucas recapitulasset quod illi ordine posuissent.

XX. Sequitur Mattheus: et terra mota est et petrae 
 scissae sunt et monumenta aperta sunt et multa 
 corpora sanctorum, qui dormierant, surrexerunt; et 
 exeuntes de monumentis post resurrectionem eius 
 uenerunt in sanctam ciuitatem et apparuerunt multis. 
 haec quae solus dixit non est metuendum ne cuiquam ceterorum 
 repugnare uideantur. sequitur idem ipse: centurio

 

 
 
 
 autem et qui cum eo erant custodientes Iesum uiso 
 terrae motu et his quae fiebant timuerunt ualde 
 dicentes: uere dei filius erat iste. Marcus sic: uidens 
 autem centurio, qui ex aduerso stabat, quia sic clamans 
 expirasset, ait: uere homo hic filius dei erat. 
 Lucas sic: uidens autem centurio quod factum fuerat 
 glorificauit deum dicens: uere hic homo iustus erat. 
 non est contrarium, quod Mattheus dicit uiso terrae motu 
 admiratum centurionem et eos qui cum illo erant, cum Lucas 
 dicat hoc eum admiratum, quod emissa illa uoce expirasset, 
 ostendens, quam in potestate habuerit, quando moreretur. in 
 eo quippe, quod idem Mattheus non solum dixit: uiso terrae 
 motu, sed etiam addidit: et his quae facta erant, integrum 
 locum fuisse demonstrauit Lucae, ut diceret centurionem 
 ipsam domini mortem fuisse miratum, quia et haec inter illa 
 est quae tunc mirabiliter facta erant. quamquam, etsi Mattheus 
 illud non addidisset, intellegendum erat, cum multa miranda 
 facta fuerint et omnia centurio et qui cum eo erant mirari 
 potuerint, liberum fuisse narrantibus, quid quisque illum miratum 
 commemorare uoluisset, nec eos sibi repugnare, cum alius 
 illud, alius illud diceret fuisse miratum, quando omnia fuerat 
 ille miratus. quod autem alius ait centurionem dixisse: uere 
 dei filius erat iste, alius autem: uere homo hic filius 
 dei erat, non mouebit eum cui non exciderunt tam multa 
 superius similiter dicta et exposita. ad unam quippe sententiam 
 utraque uerba concurrunt. nec quod alius tacuit homo, alius

 

 
 
 
 dixit, ullo modo contrarium est. magis quod Lucas non ait 
 centurionem dixisse (filius dei erat\\ sed: iustus erat, potest 
 putari diuersum; sed uel utrumque dictum a centurione intellegere 
 debemus et aliud illos, aliud istum commemorasse, uel 
 fortasse Lucam exprimere uoluisse sententiam centurionis, 
 quomodo dixerit legum filium dei. forte enim non eum unigenitum 
 aequalem patri centurio intellexerat, sed ideo filium 
 dei dixerat, quia iustum crediderat, sicut multi iusti dicti 
 sunt filii dei. quod autem etiam ipse Lucas dixit: uidens 
 autem centurio quod factum erat, in eo genere inclusit 
 omnia quae in illa hora mirabiliter facta erant, tamquam 
 unum mirabile factum commemorans, cuius quasi membra et 
 partes erant omnia illa miracula. iam uero, quod Mattheus 
 addidit eos qui cum centurione erant, alii autem hoc tacuerunt, 
 cui non appareat ex notissima regula non esse contrarium, 
 cum alius dicit quod alius tacet? et quod Mattheus dixit: 
 timuerunt ualde, Lucas autem non dixit \'timuit\', sed: 
 glorificauit deum, quis eum non intellegat timendo glorificasse?

XXI. Sequitur Mattheus: erant autem ibi mulieres 
 multae a longe, quae secutae erant legum a Galilaea 
 ministrantes ei, inter quas erat Maria Magdalene et 
 Maria Iacobi et Ioseph mater et mater filiorum Zebedaei. 
 Marcus sic: erant autem et mulieres de longe 
 aspicientes, inter quas erat Maria Magdalene et Maria 
 Iacobi minoris et Ioseph mater et Salome; et cum

 

 
 
 
 esset in Galilaea, sequebantur eum et ministrabant 
 ei. et aliae multae, quae simul cum eo ascenderant 
 Hierosolymam. inter hos nihil uideo, quod contrarium possit 
 putari. quid enim interest ad ueritatem, quod quasdam mulieres 
 pariter. quasdam singuli nominauerunt? Lucas quoque ita 
 narrationem contexit: et omnis turba eorum qui simul 
 aderant ad spectaculum istud et uidebant quae fiebant 
 percutientes pectora sua reuertebantur. stabant 
 autem omnes noti eius a longe et mulieres, quae 
 secutae erant eum a Galilaea. haec uidentes. unde 
 superioribus duobus de mulierum praesentia satis consentit, 
 quamuis nullam earum nominatim exprimat. de turba etiam, 
 quae simul aderat et uidentes quae fiebant tundebant pectora 
 sua et reuertebantur, consentit Mattheo, quamuis seorsum 
 adnexuerit: centurio autem et qui cum eo erant. quapropter 
 tantum modo de notis eius, qui stabant a longe, solus 
 inuenitur dixisse. nam et Iohannes commemorauit de praesentia 
 feminarum, antequam dominus emisisset spiritum, ita narrans: 
 stabat autem iuxta crucem Iesu mater eius et soror 
 matris eius Maria Cleopae et Maria Magdalene. cum 
 uidisset ergo Iesus matrem et discipulum stantem. 
 quem diligebat, dicit matri suae: mulier, ecce filius 
 tuus. deinde dicit discipulo: ecce mater tua. et ex 
 illa hora accepit eam discipulus in sua. qua in re nisi

 

 
 
 
 apertissime Mattheus quoque et Lucas Mariam Magdalenen 
 nominassent, possemus dicere, alias a longe, alias iuxta crucem 
 fuisse. nullus enim eorum praeter lohannem matrem domini 
 commemorauit. nunc ergo quomodo intellegitur eadem Maria 
 Magdalene et a longe stetisse cum aliis mulieribus, sicut 
 Mattheus et Lucas dicunt, et iuxta crucem fuisse, sicut 
 Iohannes dicit, nisi quia in tanto interuallo erant, ut et iuxta 
 dici possent, quia in conspectu eius praesto aderant, et a 
 longe in conparatione turbae propinquius circumstantis cum 
 centurione et militibus? possumus etiam intellegere, quod 
 illae quae simul aderant cum matre domini, postquam eam 
 discipulo commendauit, abire iam coeperant, ut a densitate 
 turbae se exuerent, et cetera quae facta sunt longius intuerentur, 
 ut ceteri euangelistae qui post mortem domini eas 
 commemorauerunt iam longe stantes commemorarent.

XXII. Sequitur Mattheus: cum sero autem factum 
 esset, uenit quidam homo diues ab Arimathia nomine 
 Ioseph, qui et ipse discipulus erat Iesu. hic accessit 
 ad Pilatum et petit corpus Iesu. tunc Pilatus iussit 
 reddi corpus. Marcus sic: et cum iam sero esset 
 factum, quia erat parasceue, quod est ante sabbatum, 
 uenit Ioseph ab Arimathia, nobilis decurio, qui et 
 ipse erat expectans regnum dei, et audacter introit 
 ad Pilatum et petiuit corpus Iesu. Pilatus autem

 

 
 
 
 mirabatur, si iam obisset. et accersito centurione interrogauit 
 eum, si iam mortuus esset. et cum cognouisset 
 a centurione, donauit corpus Ioseph. Lucas 
 sic: et ecce uir nomine Ioseph, qui erat decurio, uir 
 bonus et iustus â€” hic non consenserat consilio et 
 actibus eorum â€”, ab Arimathia ciuitate Iudaeae. qui 
 expectabat et ipse regnum dei, hic accessit ad Pilatum 
 et petit corpus Iesu. Iohannes autem, posteaquam 
 narrauit de cruribus fractis eorum qui cum domino crucifixi 
 erant et de latere domini lancea percusso, quod totum solus 
 dixit, sic iungit etiam de Ioseph, consentiens ceteris, ita narrans: 
 post haec autem rogauit Pilatum Ioseph ab Arimathia 
 â€” eo quod esset discipulus Iesu, occultus autem 
 propter metum Iudaeorum â€”, ut tolleret corpus Iesu. 
 et permisit Pilatus. uenit ergo et tulit corpus Iesu. 
 in hoc nihil exstat, in quo aliquis eorum alicui repugnare 
 uideatur. sed aliquis forsitan quaerat, quomodo a semet ipso 
 Iohannes ipse non discrepet, contestans cum ceteris, quod 
 Ioseph petiuerit corpus Iesu, et solus dicens, quod occultus 
 fuisset discipulus domini propter metum Iudaeorum. merito 
 enim mouet, cur ille qui propter timorem occultus discipulus 
 erat ausus sit petere corpus eius, quod nullus eorum qui 
 eum palam sequebantur auderet. sed intellegendum est istum 
 fiducia dignitatis hoc fecisse, qua praeditus poterat familiariter 
 intrare ad Pilatum. in extremo autem illo officio funeri

 

 
 
 
 exhibendo minus curasse de Iudaeis, quamuis soleret in domino 
 audiendo eorum inimicitias deuitare.

XXIII. Sequitur Mattheus: 59et accepto corpore Ioseph 
 inuoluit illud in sindone munda et posuit illud in 
 monumento suo nouo, quod exciderat in petra. et 
 aduoluit saxum magnum ad ostium monumenti et 
 abiit. Marcus sic: Ioseph autem mercatus sindonem 
 et deponens eum inuoluit sindone et posuit eum in 
 monumento, quod erat excisum de petra, et aduoluit 
 lapidem ad ostium monumenti. Lucas sic: et depositum 
 inuoluit in sindone et posuit eum in monumento 
 exciso, in quo nondum quisquam positus fuerat. ex 
 his tribus nulla quaestio dissensionis oriri potest. Iohannes 
 autem sepulturam domini non a solo Ioseph, sed a Nicodemo 
 quoque curatam fuisse commemorat. consequenter enim a 
 Nicodemo incipiens ita narrat: uenit autem et Nicodemus, 
 qui uenerat ad Iesum nocte primum, ferens mixturam 
 murrae et aloes quasi libras centum. deinde sequitur 
 adiungens ipsum Ioseph et dicit: acceperunt ergo corpus 
 Iesu et ligauerunt eum linteis cum aromatibus, sicut 
 mos Iudaeis est sepelire. erat autem in loco. ubi 
 crucifixus est, hortus, et in horto monumentum 
 nouum, in quo nondum quisquam positus erat. ibi 
 ergo propter parasceuen Iudaeorum, quia iuxta erat 
 monumentum, posuerunt Iesum. neque hic aliquid repugnat 
 recte intellegentibus. neque enim illi, qui de Nicodemo tacuerunt, 
 adfirmauerunt a solo Ioseph dominum sepultum, quamuis

 

 
 
 
 solius commemorationem fecerint, aut quia illi una sindone 
 Ioseph inuoluisse dixerunt, propterea prohibuerunt intellegi 
 et alia lintea potuisse adferri a Nicodemo et superaddi, ut 
 uerum narraret Iohannes, quod non uno linteo, sed linteis 
 inuolutus sit. quamuis et propter sudarium, quod capiti adhibebatur. 
 et institas, quibus totum corpus alligatum est, quia 
 omnia de lino erant, etiamsi una sindo ibi fuit, uerissime 
 dici potuit: ligauerunt eum linteis. lintea quippe generaliter 
 dicuntur quae lino texuntur.

Sequitur Mattheus: erat autem ibi Maria 
 Magdalene et altera Maria sedentes contra sepulchrum. 
 quod Marcus ita dicit: Maria autem Magdalene et Maria 
 Ioseph aspiciebant, ubi poneretur. unde nihil eos ex hoc 
 dissentire manifestum est.

Sequitur Mattheus: altera autem die, quae est post 
 parasceuen, conuenerunt principes sacerdotum et 
 Pharisaei ad Pilatum dicentes: domine. recordati 
 sumus, quia seductor ille dixit adhuc uiuens: post 
 tres dies resurgam. iube ergo custodiri sepulchrum 
 usque in diem tertium. ne forte ueniant discipuli 
 eius et furentur eum et dicant plebi: surrexit a mortuis, 
 et erit nouissimus error peior priore. ait illis 
 Pilatus: habetis custodiam, ite, custodite sicut scitis. 
 illi autem abeuntes munierunt sepulchrum signantes 
 lapidem cum custodibus. hoc solus Mattheus narrat nullo 
 aliorum narrante aliquid quod huic uideatur esse contrarium.

Deinde sequitur idem Mattheus et dicit: uespere autem 
 sabbati, quae lucescit in primam sabbati, uenit Maria 
 Magdalene et altera Maria uidere sepulchrum. et 
 ecce terrae motus factus est magnus. angelus autem 
 domini descendit de caelo, et accedens reuoluit lapidem 
 et sedebat super eum. erat autem aspectus eius 
 sicut fulgur et uestimenta eius sicut nix. prae timore 
 autem eius exterriti sunt custodes et facti sunt uelut 
 mortui. respondens autem angelus dixit mulieribus: 
 nolite timere uos; scio enim, quod Iesum, qui crucifixus 
 est, quaeritis. non est hic, surrexit enim sicut 
 dixit. uenite, uidete locum, ubi positus erat dominus. 
 et cito euntes dicite discipulis eius quia surrexit et 
 ecce praecedit uos in Galilaeam, ibi eum uidebitis. 
 ecce dixi uobis. huic Marcus consonat. sed potest mouere, 
 quomodo secundum Mattheum angelus super lapidem sedebat 
 reuolutum a monumento â€” Marcus enim introeuntes eas in 
 monumentum dicit uidisse iuuenem sedentem in dextris coopertum 
 stola candida et obstipuisse â€” nisi intellegamus aut 
 Mattheum tacuisse de illo angelo, quem intrantes uiderunt, 
 Marcum uero de illo tacuisse, quem foris uiderunt sedentem 
 super lapidem, ut duos uiderint et a duobus singillatim 
 audierint quae dixerunt angeli de Iesu, prius ab illo quem 
 foris uiderunt sedentem super lapidem, deinde ab illo quem

 

 
 
 
 uiderunt intrantes in monumentum sedentem a dextris, quo ut 
 intrarent illius qui foris sedebat uerbis exhortatae sunt dicentis: 
 uenite et uidete locum, ubi positus erat dominus, quo 
 uenientes, ut dictum est, et intrantes uiderunt eum, de quo 
 Mattheus tacet, Marcus autem loquitur, sedentem a dextris, 
 a quo talia similiter audierunt. aut certe intrantes in monumentum 
 in aliqua saepta maceriae debemus accipere, qua 
 communitum locum tunc fuisse credibile est in aliquo spatio 
 ante petram, qua excisa locus factus fuerat sepulturae, ut 
 ipsum uiderint in eodem spatio sedentem a dextris, quem 
 dicit Mattheus sedentem super lapidem, quem terrae motu 
 ab ostio monumenti reuoluerat, id est a loco sepulchri, quod 
 effossum erat in petra. 
 
 Item quaeri potest, quemadmodum Marcus dicat: at illae.

exeuntes fugerunt de monumento, inuaserat enim eas 
 tremor et pauor, et nemini quicquam dixerunt, timebant 
 enim, cum dicat Mattheus: et exierunt cito de 
 monumento cum timore et gaudio magno currentes 
 nuntiare discipulitÂ» eius, nisi intellegamus ipsorum angelorum 
 nemini ausas fuisse aliquid dicere, id est respondere 
 ad ea quae ab illis audierant aut certe custodibus, quos 
 iacentes uiderunt. nam illud gaudium, quod Mattheus commemorat, 
 non repugnat timori, de quo Marcus dicit. debuimus 
 enim utrumque in illarum animo factum intellegere, etiamsi 
 ipse Mattheus de timore non diceret; cum uero et ipse dicat: 
 et exierunt cito de monumento cum timore et gaudio 
 magno, nihil ex hac re quaestionis remanere permittit.

De hora quoque ipsa, qua uenerunt mulieres ad monumentum, 
 non contemnenda exoritur quaestio. cum enim Mattheus 
 dicat: uespere autem sabbati, quae lucescit in primam 
 sabbati, uenit Maria Magdalene et alia Maria uidere 
 sepulchrum, quid est, quod dicit Marcus: et ualde mane 
 una sabbatorum ueniunt ad monumentum oriente iam 
 sole? in quo quidem a ceteris duobus, id est Luca et Iohanne, 
 non discrepat. quod enim dicit Lucas: ualde diluculo, et 
 Iohannes: mane cum adhuc tenebrae essent, hoc intellegitur 
 Marcus dicere: ualde mane oriente iam sole, id est 
 cum caelum ab orientis parte iam albesceret, quod non fit 
 utique nisi solis orientis uicinitate; eius enim est ille fulgor, 
 qui nomine aurorae appellari solet. ideo non repugnat illi 
 qui ait: cum adhuc tenebrae essent. die quippe surgente 
 aliquae reliquiae tenebrarum tanto magis extenuantur, quanto 
 magis oritur lux. nec sic accipiendum est quod ait: ualde 
 mane, tamquam sol ipse iam uideretur super terras, sed 
 potius sicut dicere solemus eis quibus uolumus significare 
 temperius aliquid faciendum. cum enim dixerimus \'mane\', ne 
 putent iam sole supra terram conspicuo nos dicere, ad hoc 
 plerumque addimus \'ualde mane\', ut illud quod etiam albescente 
 uocatur intellegant, quamquam et hoc usitatum sit, ut 
 post galli cantum saepe repetitum, cum coniectare homines 
 coeperint diem iam propinquare, dicant \'iam mane est\', et 
 cum post hoc uerbum attenderint ac iam oriente, id est

 

 
 
 
 iam de proximo ueniente in has partes sole caelum rubescere 
 uel albescere uiderint, addant qui dicebant (mane est\' 
 et dicant \'ualde mane est\'. quid autem interest, dum siue illo 
 siue isto modo nihil aliud intellegamus a Marco appellatum 
 \'mane\' nisi quod Lucas appellauit diluculum et hoc ualde 
 mane quod ille ualde diluculo et quod Iohannes mane 
 cum adhuc tenebrae essent, sole autem oriente, id est 
 ortu suo iam caelum inluminare incipiente? quomodo ergo 
 his tribus congruat Mattheus, qui nec \'diluculo\' nec \'mane\'. 
 sed uespere ait sabbati, quae lucescit in primam sabbati, 
 attentius indagandum est. a parte quippe prima noctis, 
 quod est uespere, ipsam noctem uoluit significare Mattheus, 
 cuius noctis fine uenerunt mulieres ad monumentum. ea uero 
 causa intellegitur eandem noctem sic appellasse, quia iam 
 uespere licebat adferre aromata transacto utique sabbato. ergo, 
 quoniam sabbato inpediebantur, ut non ante facerent, ab eo 
 tempore nominauit noctem, ex quo eis licere coepit, ut facerent, 
 quocumque uellent tempore eiusdem noctis. sic itaque 
 dictum est uespere sabbati, ac si diceretur \'nocte sabbati\\ 
 id est nocte, quae sequitur diem sabbati. quod ipsa uerba 
 eius satis indicant. sic enim ait: uespere autem sabbati. 
 quae lucescit in primam sabbati, quod fieri non potest. 
 si tantum modo primam noctis particulam, id est solum initium 
 noctis, intellexerimus dicto uespere significatam; neque enim 
 ipsum initium lucescit in primam sabbati, sed ipsa nox, quae

 

 
 
 
 luce incipit terminari. nam terminus primae partis noctis 
 secundae partis initium est, lux autem terminus totius noctis 
 est. unde non potest dici (uesper elucescens in primam sabbati. 
 nisi nomine uesperi nox ipsa intellegatur, quam lux terminat. 
 et usitatus loquendi modus est diuinae scripturae a parte 
 totum. a uespere ergo noctem significauit, cuius extremum 
 est diluculum. diluculo enim uenerunt illae mulieres ad 
 monumentum; ac per hoc ea nocte uenerunt, quae significata 
 est nomine uesperi. tota enim significata est eo nomine. ut 
 dixi; et ideo, quacumque eius noctis parte uenissent, ea utique 
 nocte uenissent; cum ergo uenerunt parte eius noctis extrema, 
 ea procul dubio nocte uenerunt. uespere autem; quae lucescit 
 in primam sabbati, non potest nisi tota ipsa nox intellegi: 
 eo igitur uespere uenerunt quae ipsa nocte uenerunt, ipsa 
 autem nocte uenerunt quae noctis ipsius quamuis extrema 
 parte uenerunt.

Nam et ipsum triduum, quo dominus mortuus est et resurrexit, 
 nisi isto loquendi modo, quo a parte totum dici solet, 
 recte intellegi non potest. ipse quippe ait: sicut enim Iona 
 fuit in uentre ceti tribus diebus et tribus noctibus, 
 sic erit et filius hominis in corde terrae tribus diebus

 

 
 
 
 et tribus noctibus. conputantur autem tempora, siue ex 
 quo tradidit spiritum, siue ex quo sepultus est, et non occurrit 
 ad liquidum, nisi medium diem, hoc est sabbatum totum 
 diem accipiamus, id est cum sua nocte, illos autem qui eum 
 in medio posuerunt, id est parasceuen et primam sabbati, 
 quem diem dominicum dicimus, a parte totum intellegamus. 
 quid enim iuuat, quod quidam his angustiis coartati et istum 
 locutionis modum, id est a parte totum, in sanctarum scripturarum 
 soluendis quaestionibus plurimum ualere nescientes 
 noctem uoluerunt adnumerare tres illas horas a sexta usque 
 nonam, quibus sol obscuratus est, et diem tres horas alias, 
 quibus iterum terris est redditus, id est a nona usque ad 
 eius occasum? sequitur enim nox futuri sabbati. qua cum 
 suo die conputata erunt iam duae noctes et duo dies; porro 
 autem post sabbatum sequitur nox primae sabbati, id est 
 inlucescentis diei dominici, in qua tunc dominus resurrexit; 
 erunt ergo duae noctes et duo dies et una nox, etiamsi tota 
 posset intellegi, nec ostenderemus, quod illud diluculum pars 
 eius extrema sit; quapropter nec adnumeratis illis sex horis, 
 quarum tribus sol contenebratus est et tribus eluxit, constabit 
 ratio trium dierum et trium noctium. restat ergo. ut illo 
 scripturarum usitatissimo loquendi modo, quo a parte totum 
 intellegitur, inueniamus extremum diem tempus parasceues, 
 quo crucifixus et sepultus est dominus, et ex ipsa extrema 
 parte totum diem cum sua nocte, qui iam peractus fuerat, 
 accipiamus, medium uero, id est sabbati diem, non a parte,

 
 
 
 sed integre totum, tertium rursus a parte sua prima, id est 
 a nocte totum cum suo diurno tempore, ac sic erit triduum, 
 quemadmodum illi octo dies, post quos ascendit in montem. 
 quorum medios integros attendentes Mattheus et Marcus 
 dixerunt post sex dies, quod Lucas dixit post octo dies.

Nunc iam cetera uideamus, quemadmodum Mattheo congruant. 
 Lucas enim apertissime duos angelos dicit uisos 
 fuisse a mulieribus, quae uenerunt ad monumentum, quorum 
 singulos intellexeramus commemoratos a duobus, unum a 
 Mattheo, id est illum qui extra monumentum sedebat in 
 lapide, alterum a Marco, id est illum qui intra monumentum 
 sedebat a dextris. sed Lucas ita narrat: et dies erat parasceues 
 et sabbatum inlucescebat. subsecutae autem 
 mulieres, quae cum ipso uenerant de Galilaea, uiderunt 
 monumentum et quemadmodum positum erat 
 corpus eius. et reuertentes parauerunt aromata et 
 unguenta; et sabbato quidem siluerunt secundum 
 mandatum. una autem sabbati ualde diluculo uenerunt 
 ad monumentum portantes quae parauerant aromata 
 et inuenerunt lapidem reuolutum a monumento et 
 ingressae non inuenerunt corpus domini Iesu. et 
 tum est, dum mente consternatae essent de isto, et 
 ecce duo uiri steterunt secus illas in ueste fulgenti. 
 cum timerent autem et declinarent uultum in terram. 
 dixerunt ad illas: quid quaeritis uiuentem cum

 

 
 
 
 mortuis? non est hic, sed surrexit. recordamini, qualiter 
 locutus est uobis, cum adhuc in Galilaea esset, 
 dicens: quia oportet filium hominis tradi in manus 
 hominum peccatorum et crucifigi et die tertia resurgere. 
 et recordatae sunt uerborum eius. et egressae 
 a monumento nuntiauerunt haec omnia illis undecim 
 et ceteris omnibus. quomodo ergo singuli uisi sunt sedentes, 
 unus secundum Mattheum foris super lapidem et alter 
 secundum Marcum intus a dextris, cum secundum Lucam duo 
 steterint secus illas, quamuis similia dixerint? possumus 
 quidem adhuc intellegere unum angelum uisum a mulieribus 
 et secundum Mattheum et secundum Marcum, sicut supra 
 diximus, ut eas ingressas in monumentum sic accipiamus, in 
 aliquod scilicet spatium, quod erat aliqua maceria communitum, 
 ut intrari posset ante illum saxeum sepulchri locum. 
 adque ibi uidisse angelum sedentem super lapidem reuolutum 
 a monumento, sicut dicit Mattheus, ut hoc sit sedentem a 
 dextris, quod dicit Marcus, deinde intus ab eis, dum inspicerent 
 locum, in quo iacebat corpus domini, uisos alios duos 
 angelos stantes, sicut dicit Lucas. similia locutos ad earum 
 exhortandum animum et aedificandam fidem.

Sed uideamus et illa quae lohannes dicit, utrum uel quemadmodum 
 his congruant. sic ergo narrat Iohannes: una 
 autem sabbati Maria Magdalene uenit mane, cum 
 adhuc tenebrae essent, ad monumentum et uidet

 

 
 
 
 lapidem sublatum a monumento. currit ergo et uenit 
 ad Simonem Petrum et ad alium discipulum, quem 
 amabat Iesus, et dicit eis: tulerunt dominum de 
 monumento et nescimus, ubi posuerunt eum. \'exiit 
 ergo Petrus et ille alius discipulus et uenerunt ad 
 monumentum. currebant autem duo simul et ille 
 alius discipulus praecurrit citius Petro et uenit 
 primus ad monumentum. et cum se inclinasset, uidet 
 posita linteamina, non tamen introiit. uenit ergo 
 Simon Petrus sequens eum et introiit in monumentum. 
 et uidet linteamina posita et sudarium, quod fuerat 
 super caput eius. non cum linteaminibus positum, 
 sed separatim inuolutum in unum locum. tunc 
 ergo introiit et ille discipulus, qui uenerat primus 
 ad monumentum, et uidit et credidit. ynondum 
 enim sciebant scripturam, quia oportet eum a 
 mortuis resurgere. abierunt ergo iterum ad 
 semet ipsos discipuli. Maria autem stabat ad 
 monumentum foris plorans. dum ergo fleret, inclinauit 
 se et prospexit in monumentum et uidit 
 duos angelos in albis sedentes unum ad caput et 
 unum ad pedes, ubi positum fuerat corpus Iesu. 
 dicunt ei illi: mulier, quid ploras? dicit eis:

 
 
 
 quia tulerunt dominum meum et nescio, ubi posuerunt 
 eum. haec cum dixisset, conuersa est retrorsum 
 et uidit legum stantem et non sciebat, quia 
 Iesus est. dicit ei Iesus: mulier, quid ploras? 
 quem quaeris? illa existimans, quia hortulanus 
 est, dicit ei: domine, si tu sustulisti illum, dicito 
 mihi, ubi posuisti eum, et ego eum tollam. dicit 
 ei Iesus: Maria. conuersa illa dicit ei: rabboni, 
 quod dicitur magister. dicit ei Iesus: noli me 
 tangere, nondum enim ascendi ad patrem meum; 
 uade autem ad fratres meos et dic eis: ascendo 
 ad patrem meum et patrem uestrum, ad deum 
 meum et ad deumuestrum. uenit Maria Magdalene 
 adnuntians discipulis: quia uidi dominum et haec 
 dixit mihi. in hac Iohannis narratione dies uel tempus, quo 
 uentum est ad monumentum, cum ceteris conuenit; illud 
 etiam, quod duo angeli uisi sunt, concordat cum Luca; sed 
 quod ille stantes dicit angelos uisos. iste autem sedentes. et 
 cetera, quae illi non dicunt. quomodo hic possint intellegi 
 non discrepare a ceteris et quo ordine gesta sint, nisi diligenter 
 considerentur, repugnantia possunt uideri.

Quapropter haec omnia, quae circa tempus resurrectionis 
 domini facta sunt, secundum omnium euangelistarum testimonia

 

 
 
 
 in una quadam narratione, quantum nos dominus adiuuerit, 
 quemadmodum geri potuerint, ordinemus. prima sabbati 
 diluculo, sicut omnes consentiunt, uentum est ad monumentum. 
 iam factum erat, quod solus Mattheus commemorat de terrae 
 motu et lapide reuoluto conterritisque custodibus ita, ut in 
 parte aliqua uelut mortui iacerent. uenit autem, sicut Iohannes 
 dicit, Maria Magdalene sine dubio ceteris mulieribus, quae 
 domino ministrauerant, plurimum dilectione feruentior, ut 
 non inmerito Iohannes solam commemoraret tacitis eis quae 
 cum illa fuerunt, sicut alii testantur. uenit ergo et uidit 
 lapidem sublatum a monumento, antequam aliquid diligentius 
 inspiceret, non dubitans ablatum inde esse corpus Iesu 
 cucurrit, sicut idem dicit Iohannes, et nuntiauit Petro adque 
 ipsi Iohanni. ipse est enim discipulus, quem amabat Iesus. 
 at illi currere coeperunt ad monumentum et praeueniens 
 Iohannes inclinauit se et uidit posita linteamina nec intrauit: 
 Petrus autem consecutus intrauit in monumentum et uidit 
 linteamina posita et sudarium, quod fuerat super 
 caput eius, non cum linteaminibus positum, sed 
 separatim inuolutum. deinde et Iohannes intrauit et 
 uidit similiter et credidit quod Maria dixerat sublatum esse 
 dominum de monumento. nondum enim sciebat scripturam. 
 quia oportebat eum a mortuis resurgere. abierunt ergo iterum ad 
 semet ipsos discipuli. Maria autem stabat foris ad

 

 
 
 
 monumentum plorans, id est ante illum saxei sepulchri locum, sed 
 tamen intra illud spatium, quod iam ingressae fuerant; hortus 
 quippe illic erat, sicut idem lohannes commemorat. tunc 
 uiderunt angelum sedentem a dextris super lapidem reuolutum 
 a monumento, de quo angelo narrant Mattheus et Marcus. 
 tunc eis dixit: nolite timere uos; scio enim, quod 
 Iesum, qui crucifixus est, quaeritis; non est hic, 
 surrexit enim, sicut dixit. uenite et uidete locum, 
 ubi positus erat dominus. et cito euntes dicite 
 discipulis eius, quia surrexit; et ecce praecedit 
 uos in Galilaeam, ibi eum uidebitis. ecce praedixi 
 uobis. quibus similia Marcus quoque non tacuit. ad haec uerba 
 Maria dum fleret, inclinauit se et prospexit in monumentum 
 et uidit duos angelos, sicut dicit Iohannes, in albis 
 sedentes unum ad caput et unum ad pedes, ubi 
 positum fuerat corpus lesu. dicunt ei illi: mulier, 
 quid ploras? dicit eis: quia tulerunt dominum 
 meum et nescio, ubi posuerunt eum. hic intellegendi 
 sunt surrexisse angeli, ut etiam stantes uiderentur, sicut eos 
 Lucas uisos fuisse commemorat, et dixisse secundum eundem 
 Lucam timentibus mulieribus et uultum in terram declinantibus: 
 quid quaeritis uiuentem cum mortuis? non est. 
 hic, sed surrexit. recordamini, qualiter locutus 
 est uobis, cum adhuc in Galilaea esset, dicens: 
 quia oportet filium hominis tradi in manus

 

 
 
 
 hominum peccatorum et crucifigi et die tertia resurgere. 
 Se t recordatae sunt uerborum eius. post haec conuersa 
 est retrorsum Maria. e t uidit Iesum stantem, sicut 
 dicit Iohannes, et non sciebat, quia Iesus est dicit 
 ei Iesus: mulier, quid ploras? quem quaeris? illa 
 existimans, quia hortulanus est, dicit ei: domine. 
 si tu sustulisti eum, dicito mihi, ubi posuisti 
 eum, et ego eum tollam. dicit ei Iesus: Maria. 
 conuersa illa dicit ei: rabboni, quod dicitur magister. 
 dicit ei Iesus: noli me tangere, nondum enim 
 ascendi ad patrem meum; uade autem ad fratres 
 meos et die eis: ascendo ad patrem meum et patrem 
 uestrum et deum meum et deum uestrum. tunc 
 egressa est a monumento, hoc est ab illo loco, ubi erat horti 
 spatium ante lapidem effossum, et cum illa aliae, quas secundum 
 Marcum inuaserat tremor et pauor, et nemini quicquam 
 dicebant. tunc iam secundum Mattheum ecce Iesus occurrit 
 illis dicens: hauete. illae autem accesserunt 
 et tenuerunt pedes eius et adorauerunt eum. 
 sic enim colligimus et angelorum allocutionem bis numero 
 eas habuisse uenientes ad monumentum et ipsius domini. 
 semel scilicet illic, quando Maria hortulanum putauit, et 
 nunc iterum, cum eis occurrit in uia, ut eas ipsa repetitione 
 firmaret adque a timore recrearet. tunc ergo ait illis:

 

 
 
 
 nolite timere, ite, nuntiate fratribus meis, ut eant 
 in Galilaeam; ibi me uidebunt. uenit ergo Maria 
 Magdalene adnuntians discipulis. quia uidit dominum 
 et haec ei dixit, non solum ipsa, sed et aliae, quas Lucas commemorat, 
 quae nuntiauerunt haec discipulis undecim et ceteris 
 omnibus. et uis a sunt ante illos sicut deliramentum 
 uerba ista, et non credebant illis. his et Marcus 
 adtestatur. nam posteaquam commemorauit eas trementes et 
 pauentes exisse a monumento et nemini quicquam dixisse, 
 adiunxit, quod resurgens dominus apparuerit mane prima 
 sabbati primo Mariae Magdalenae, de qua eiecerat 
 septem demonia, et quia illa uadens nuntiauit his 
 qui cum eo fuerant lugentibus et flentibus, et quia 
 illi audientes. quod uiueret et uisus esset ab ea. 
 non crediderunt. sane Mattheus etiam illud inseruit 
 abscedentibus mulieribus. quae illa omnia uiderant et audierant. 
 uenisse etiam quosdam in ciuitatem de illis custodibus, qui 
 iacuerant uelut mortui. et nuntiasse principibus sacerdotum 
 omnia quae facta erant, hoc est quae etiam illi sentire 
 potuerunt, illos uero congregatos cum senioribus consilio 
 accepto pecuniam copiosam dedisse militibus, ut dicerent, 
 quod discipuli eius uenissent eumque furati essent illis 
 dormientibus. pollicentes etiam securitatem a praeside, qui 
 eos custodes dederat. et illos accepta pecunia fecisse. sicut

 

 
 
 
 erant edocti, diuulgatumque esse uerbum istud aput Iudaeos 
 usque in hodiernum diem.

XXV. Iam post resurrectionem quemadmodum apparuerit dominus 
 discipulis considerandum eat, non solum ut elucescat 
 etiam ex hac re conuenientia quattuor euangelistarum, uerum 
 etiam ut cum Paulo apostolo consonent, qui de hac re in 
 prima ad Corinthios epistula ita loquitur: tradidi enim 
 uobis in primis quod et accepi, quia Christus 
 mortuus est pro peccatis nostris secundum scripturas, 
 et quia sepultus est et quia surrexit tertia 
 die secundum scripturas et quia apparuit Cephae, 
 postea duodecim, deinde apparuit plus quam quingentis 
 fratribus simul, ex quibus plures manent 
 usque adhuc, quidam autem dormierunt; postea 
 apparuit Iacobo, deinde apostolis omnibus; nouissimo 
 autem omnium quasi abortiuo apparuit 
 et mihi. hunc autem ordinem nullus euangelistarum tenuit. 
 unde considerandum est, utrum ordo, quem illi tenuerunt, huic 
 non aduersetur. nam nec ille omnia nec isti omnia dixerunt. 
 quae autem dixerunt omnes utrum nihil inter se repugnent, 
 tantum uidendum est. Lucas enim solus quattuor euangelistarum 
 non dicit a mulieribus uisum dominum. sed tantum modo

 

 
 
 
 angelos. Mattheus autem dicit, quod eis occurrerit redeuntibus 
 a monumento. Marcus quoque dicit primo uisum esse Mariae 
 Magdalenae, sicut et Iohannes; sed quomodo ei sit uisus, non 
 dicit. quod explicatur a Iohanne. Lucas autem non solum tacet. 
 ut dixi, eum apparuisse mulieribus, sed etiam duos, 
 quorum fuit unus Cleopas, talia dicit locutos cum illo, antequam 
 agnoscerent eum. tamquam mulieres nihil se aliud quam 
 angelos uidisse nuntiauerint, qui dicebant eum uiuere. ita 
 enim narrat: ecce duo ex ipsis ibant ipsa die in 
 castellum, quod erat in spatio stadiorum sexaginta 
 ab Hierusalem, nomine Emmaus, et ipsi 
 loquebantur ad inuicem de his omnibus quae 
 acciderant. et factum est, dum loquerentur et 
 secum quaererent, etipselesusadpropinquansibat 
 cum illis; oculi autem illorum tenebantur, ne 
 eum agnoscerent. et ait ad illos: qui sunt hi sermones, 
 quos confertis ad inuicem ambulantes, et 
 estis tristes? et respondens unus, cui nomen 
 Cleopas, dixit ei: tu solus peregrin us es in Hierusalem 
 et non cognouisti quae facta sunt in illa his 
 diebus? quibus ille dixit: quae? et dixerunt: de 
 Iesu Nazoreno, qui fuit uir propheta potens in 
 opere et sermone coram deo et omni populo, et 
 quomodo eum tradiderunt summi sacerdotum et 
 principes nostri in damnationem mortis et

 

 
 
 
 crucifixerunt eum. nos autem sperabamus, quia ipse 
 est redemturus Israhel. et nunc super haec omnia 
 tertia dies hodie quod haec facta sunt. sed et 
 muliores quaedam ex nostris terruerunt nos, quae 
 ante lucem fuerunt ad monumentum, et non inuento 
 corpore eius uenerunt dicentes se etiam 
 uisionemangelorumuidisse, qui dicunt eum uiuere. 
 et abierunt quidam ex nostris ad monumentum. 
 et ita inuenerunt sicut mulieres dixerunt, ipsum 
 uero non uiderunt. haec secundum Lucam ita narrant, ut 
 meminisse ac recolere potuerunt quod a mulieribus dictum 
 erat uel a discipulis, qui cucurrerant ad monumentum, quando 
 eis nuntiatum est, quod ablatum inde sit corpus eius. et ipse 
 quidem Lucas Petrum tantum dicit cucurrisse ad monumentum 
 et procumbentem uidisse linteamina sola posita et abisse 
 -secum mirantem quod factum fuerat. hoc autem de Petro 
 commemorat, priusquam narret de his duobus, quos inuenit 
 in uia, posteaquam narrauit de mulieribus, quae uiderant 
 angelos et ab eis audierant, quod resurrexisset Iesus, tamquam 
 tunc Petrus ad monumentum cucurrerit. sed intellegitur hoc 
 Lucas recapitulando posuisse de Petro. tunc enim cucurrit 
 Petrus ad monumentum, quando et Iohannes, cum tantum modo 
 a mulieribus, praecipue a Maria Magdalene, nuntiatum eis 
 fuerat de corpore ablato; tunc autem illa nuntiauerat, quando

 

 
 
 
 uidit lapidem auulsum a monumento; et postea facta sunt haec 
 de uisione angelorum adque ipsius domini, qui bis 
 numero apparuerat mulieribus, semel ad monumentum et 
 iterum occurrens reuertentibus a monumento. hoc autem 
 antequam duobus illis in uia uisus fuisset, quorum erat unus 
 Cleopas. namque et Cleopas loquens cum domino, quem nondum 
 agnoscebat, non Petrum dixit isse ad monumentum; sed 
 abierunt quidam ex nostris, inquit, ad monumentum 
 et ita inuenerunt, sicut mulieres dixerunt, quod et 
 ipse recapitulando intellegitur dixisse, illud scilicet quod primo 
 mulieres nuntiauerunt Petro et Iohanni de ablato corpore 
 domini. ac per hoc cum ipse Lucas Petrum dixerit cucurrisse 
 ad monumentum et Cleopan dixisse ipse rettulerit, quod quidam 
 eorum ierant ad monumentum, intellegitur adtestari Iohanni, 
 quod duo ierant ad monumentum; sed Petrum solum primo 
 commemorauit, quia illi primitus Maria nuntiauerat. item 
 potest mouere, quod Petrum non intrantem, sed procumbentem 
 dicit idem Lucas uidisse sola linteamina et discessisse mirantem, 
 cum Iohannes dicat se potius ita uidisse, hoc est discipulum 
 illum, quem diligebat Iesus, non intrasse in monumentum. 
 quo prior uenerat, sed, cum se inclinasset, uidisse posita 
 linteamina; sed et se ipsum postea dicit intrasse. ita et Petrus 
 intellegendus est primo procumbens uidisse, quod Lucas commemorat, 
 Iohannes tacet; post autem ingressus, sed ingressus 
 tamen, antequam Iohannes intraret, ut omnes uerum dixisse 
 sine ulla repugnantia repperiantur.

Ordo ergo rerum qui esse potuit, quemadmodum dominus 
 excepto quod iam mulieribus locutus erat etiam maribus 
 discipulis uisus fuerit, secundum testimonia non solum 
 quattuor euangelistarum, sed etiam Pauli apostoli contexendus 
 et demonstrandus est. omnium ergo uirorum primo apparuisse 
 intellegitur Petro, ex his dumtaxat omnibus quos euangelistae 
 quattuor et Paulus apostolus commemorauerunt. ceterum si 
 apparuit alicui eorum prius quam Petro, quod omnes tacuerunt, 
 quis uel dicere audeat uel negare? neque enim et Paulus 
 dixit: apparuit primo Cephae,\' sed: apparuit, inquit, Cephae, 
 postea duodecim, deinde apparuit plus 
 quam quingentis fratribus simul. sic autem non 
 apparet quibus duodecim, quemadmodum nec quibus quingentis. 
 fieri enim potest, ut de turba discipulorum fuerint 
 isti duodecim nescio qui. nam illos quos apostolos nominauit 
 non iam duodecim, sed undecim diceret, sicut nonnulli etiam 
 codices habent, quod credo perturbatos homines emendasse 
 putantes de illis duodecim apostolis dictum, qui iam Iuda 
 extincto undecim erant. sed siue illi codices uerius habeant 
 qui undecim habent, siue alios quosdam duodecim apostolus 
 Paulus uelit intellegi, siue sacratum illum numerum etiam 
 in undecim stare uoluerit, quia duodenarius in eis numerus

 

 
 
 
 ita mysticus erat ut non posset in locum Iudae nisi alius, 
 id est Matthias, ad conseruandum sacramentum eiusdem numeri 
 subrogari. quodlibet ergo eorum sit, nihil inde existit quod 
 ueritati uel istorum alicui ueracissimo narratori repugnare 
 uideatur. probabiliter tamen creditur, postea quam Petro apparuit, 
 deinde apparuisse istis duobus, quorum erat unus Cleopas. 
 de quibus Lucas totum narrat, Marcus autem breuiter ita 
 perstringit: post haec autem, inquit. duobus ex eis 
 ambulantibus ostensus est in alia effigie euntibus 
 in uillam. castellum quippe illud non absurde accipimus 
 etiam uillam potuisse appellari, quod nunc iam appellatur 
 ipsa Bethlem, quae ciuitas antea uocitata est, quamuis nunc 
 sit honoris amplioris nomine domini. qui in illa natus est. 
 sic per ecclesias omnium gentium diffamato. et in codicibus 
 quidem Graecis magis agrum inuenimus quam uillam; agri 
 autem nomine non castella tantum. uerum etiam municipia 
 et coloniae solent uocari extra ciuitatem, quae caput et quasi 
 mater est ceterarum, unde metropolis appellatur.

Quod autem ait Marcus, eis in alia effigie dominum apparuisse, 
 hoc Lucas dicit, quod eorum oculi tenebantur. ne 
 agnoscerent eum. oculis quippe eorum acciderat aliquid, quod 
 ita manere permissum est usque ad fractionem panis. certi 
 mysterii causa, ut eis in illo alia ostenderetur effigies et sic 
 eum non nisi in fractione panis agnoscerent, sicut Luca narrante 
 monstratur. pro merito quippe mentis eorum adhuc ignorantis, 
 quod oportebat Christum mori et resurgere. simile aliquid

 

 

 
 
 
 eorum oculi passi sunt, non ueritate fallente, sed ipsis ueritatem 
 percipere non ualentibus et aliud quam res est opinantibus, 
 ne quisquam se Christum agnouisse arbitretur, si eius corporis 
 particeps non est, id est ecclesiae, cuius unitatem in sacramento 
 panis commendat apostolus dicens: unus panis, unum 
 corpus multi sumus, ut, cum eis benedictum panem 
 porrigeret, aperirentur oculi eorum et agnoscerent eum, aperirentur 
 utique ad eius cognitionem remoto scilicet inpedimento. 
 quo tenebantur, ne agnoscerent. neque enim clausis oculis 
 ambulabant; sed inerat aliquid quo non sinerentur agnoscere 
 quod uidebant, quod scilicet et caligo et aliquis umor efficere 
 solet. non quia dominus non poterat transformare carnem 
 suam, ut alia re uera esset effigies, non quam solebant illi 
 contueri, quando quidem et ante passionem suam transformatus 
 est in monte, ut facies eius claresceret sicut sol â€” quale uult 
 enim corpus de qualicumque corpore uerum de uero facit 
 qui de aqua uera uinum uerum fecit â€”, sed non ita fecerat, 
 cum apparuit illis duobus in alia effigie. non enim sicut 
 erat apparuit eis quorum oculi tenebantur, ne agnoscerent 
 eum. non autem incongruenter accipimus hoc inpedimentum 
 in oculis eorum a satana fuisse, ne agnosceretur Iesus; sed 
 tamen a Christo est facta permissio usque ad sacramentum 
 panis, ut unitate corporis eius participata remoueri intellegatur 
 inpedimentum inimici, ut Christus possit agnosci.

Nam ipsos esse istos, de quibus et Marcus narrat, credendum 
 est, quia dicit ipsos euntes nuntiasse ceteris, sicut Lucas eos 
 dicit surgentes eadem hora regressos esse in Hierusalem et 
 inuenisse congregatos undecim et eos qui cum ipsis erant 
 dicentes, quod surrexit dominus uere et apparuit Simoni, et 
 tunc etiam ipsos narrasse, quae gesta erant in uia et quomodo 
 eum cognouerint in fractione panis. iam ergo erat fama, quod 
 resurrexerat Iesus ab illis mulieribus facta et a Simone Petro, 
 cui iam apparuerat; hoc etenim isti duo inuenerunt loquentes, 
 ad quos in Hierusalem uenerunt. fieri itaque potest, ut timore 
 prius in uia noluerint dicere, quod eum audierant resurrexisse, 
 quando tantum modo angelos dixerunt uisos esse mulieribus; 
 ignorantes enim, cum quo loquerentur, merito possent esse 
 solliciti, ne quid passim de Christi resurrectione iactantes in 
 manus inciderent Iudaeorum. quod autem ait Marcus: adnuntiauerunt 
 ceteris nec illis crediderunt, cum Lucas 
 dicat, quod iam inde loquebantur uere resurrexisse dominum 
 et Simoni apparuisse, quid intellegendum est nisi aliquos 
 ibi fuisse qui hoc nollent credere? cui autem non eluceat 
 praetermisisse Marcum quae Lucas narrando explicauit, hoc 
 est quae cum illis locutus fuerit Iesus, antequam agnoscerent 
 eum, et quomodo eum in fractione panis agnouerint? quando 
 quidem mox ut dixit eis apparuisse in alia effigie euntibus 
 in uillam continuo coniunxit: et illi euntes nuntiauerunt

 

 
 
 
 ceteris nec illis crediderunt, quasi possent nuntiare 
 quem non agnouerant aut possent agnoscere quibus alia effigies 
 eius apparuerat. quomodo ergo eum agnouerunt, ut nuntiare 
 possent, Marcus sine dubio praetermisit. quod ideo memoriae 
 commendandum est, ut adsuescamus aduertere euangelistarum 
 morem ita praetermittentium quae non commemorant et coniungentium 
 quae commemorant, ut eis qui usum in hac 
 consideratione non habent non aliunde maxime error oriatur, 
 quo putent eos non sibi congruere.

Lucas ergo sequitur et dicit: dum haec autem locuntur, 
 Iesus stetit in medio eorum et dicit eis: pax 
 uobis, ego sum, nolite timere. conturbati uero 
 et conterriti existimabant se spiritum uidere. et 
 dixit eis: quid turbati estis et cogitationes ascendunt in 
 corde uestro? uidete manus meas et pedes, 
 quia ipse ego sum; palpate et uidete, quia spiritus 
 carnem et ossa non habet, sicut me uidetis habere. 
 et cum hoc dixisset, ostendit eis manus et pedes. 
 hanc ostensionem domini post resurrectionem intellegitur et 
 Iohannes commemorasse sic loquens: cum esset ergo 
 sero die illo una sabbatorum et fores essent clausae, 
 ubi erant discipuli propter metum Iudaeorum, 
 uenit Iesus et stetit in medio et dixit eis: pax uobis.

 

 
 
 
 et hoc cum dixisset, ostendit eis manus et latus. 
 ac per hoc his uerbis Iohannis possunt coniungi ea quae 
 Lucas dicit, idem autem Iohannes praetermittit. ita enim 
 Lucas sequitur: adhuc autem illis non credentibus 
 et mirantibus prae gaudio dixit: habetis hic aliquid 
 quod manducetur? at illi optulerunt ei 
 partem piscis assi et fauum mellis. et cum manducasset 
 coram eis, sumens reliquias dedit eis. his 
 item uerbis possunt adiungi quae Lucas tacet, dicit autem 
 Iohannes: gauisi sunt ergo discipuli uiso domino. 
 dixit ergo eis iterum: pax uobiscum; sicut misit 
 me pater, et ego mitto uos. hoc cum dixisset, 
 insuflauit et dixit eis: accipite spiritum sanctum; 
 quorum remiseritis peccata, remittunter eis, et 
 quorum detinueritis, detenta sunt. his rursus adiungamus 
 quae Iohannes praetermisit, Lucas commemorat: et dixit 
 ad eos: haec sunt uerba, quae locutus sum ad uos, 
 cum adhuc essem uobiscum, quoniam necesse est 
 impleri omnia quae scripta sunt in lege Moysi et 
 prophetis et psalmis de me. tunc aperuit illis 
 sensum, ut intellegerent scripturas, et dixit eis: 
 quoniam sic scriptum est et sic oportebat Christum 
 pati et resurgere a mortuis die tertia et 
 praedicari in nomine eius paenitentiam et remissionem 
 peccatorum in omnes gentes incipientibus 
 ab Hierusalem; uos autem estis testes horum.

 

 
 
 
 et ego mitto promissum patris mei in uos: uos 
 autem sedete, quoad usque induamini uirtutem ei 
 alto. ecce quomodo commemorauit et Lucas promissionem 
 spiritus sancti, quam non inuenimus a domino factam nisi 
 in euangelio Iohannis. quod non praetereunter aduertendum 
 est, ut meminerimus, quemadmodum sibi euangelistae inuicem 
 adtestentur de quibusdam etiam quae ipsi non dicunt 
 et tamen dicta nouerunt. post haec Lucas quae gesta sunt 
 omnia praetermittit nec omnino commemorat, nisi quando 
 Iesus. ascendit in caelum, adque id tamen ita coniungit, 
 quasi hoc sequatur haec uerba, quae dixit, cum hoc gestum 
 sit una sabbatorum, quo die dominus resurrexit, illud autem 
 quadragensimo die, sicut idem ipse Lucas in apostolorum 
 actibus narrat. quod autem dicit Iohannes non cum illis fuisse 
 tunc apostolum Thomam, cum secundum Lucam duo illi, 
 quorum erat unus Cleopas, regressi Hierusalem inuenerint 
 congregatos undecim et eos qui cum ipsis. erant, procul dubio 
 intellegendum est, quod inde Thomas exierit, antequam eis 
 dominus haec loquentibus appareret.

Hinc iam Iohannes aliam commemorat sui demonstrationem 
 a domino discipulis factam post dies octo, ubi erat et Thomas. 
 qui prius eum non uiderat. et post dies octo, inquit, 
 iterum erant discipuli eius intus et Thomas cum 
 eis; uenit Iesus ianuis clausis et stetit in medio 
 et dixit: pax uobis. deinde dicit Thomae: infer 
 digitum tuum huc et uide manus meas et adfer

 

 
 
 
 manum tuam et mitte in latus meum et noli esse 
 incredulus, sed fidelis. respondit Thomas et dixit 
 ei: dominus meus et deus meus. dicit ei Iesus: 
 quia uidisti, credidisti; beati qui non uiderunt et 
 crediderunt. hanc secundam domini uisionem erga discipulos 
 factam, id est quam secundo loco Iohannes commemorat, 
 aput Marcum possemus agnoscere breuiter eam, sicuti adsolet, 
 perstringentem, nisi moueret, quod ibi ait: nouissime 
 recumbentibus illis undecim apparuit, non ideo quia 
 Iohannes tacuit recumbentes - potuit enim hoc praetermittere 
 â€”, sed quia iste dixit: nouissime, quasi ultra iam 
 non eis apparuerit, cum adhuc Iohannes tertiam sit eius 
 narraturus demonstrationem ad mare Tiberiadis; deinde, quod 
 dicit idem Marcus, exprobrans illis incredulitatem illorum 
 et duritiam cordis, quia his qui uiderant\' eum 
 resurrexisse non crediderant, illis uidelicet duobus, 
 quibus in uillam euntibus apparuit, posteaquam resurrexit, 
 et Petro, cui primitus eum apparuisse aput Lucam inuestigatum 
 est, fortasse et Mariae Magdalenae et aliis mulieribus, quae 
 cum illa erant, quando eis et ad monumentum apparuit et\' 
 inde redeuntibus in itinere occurrit. nam ita contexit narrationem 
 idem Marcus, cum commemorasset breuiter de duobus illis, 
 quibus apparuit in uillam euntibus, quod nuntiassent ceteris 
 nec illis creditum esset: nouissime, inquit, recumbentibus 
 illis undecim apparuit et exprobrauit

 

 
 
 
 incredulitatem illorum et duritiam cordis, quia his 
 qu-l uiderant eum resurrexisse non crediderant. 
 quomodo ergo n\'ouissime, quasi iam ultra eum non uiderint 
 nouissimum quippe illud est, quo dominum apostoli in 
 terra. uiderunt, quando ascendit in caelum, quod factum est 
 quadragensimo die post eius resurrectionem. num quidnam 
 tunc . exprobraturus erat, quod non credidissent eis qui eum 
 uiderant resurrexisse, quando iam et ipsi post resurrectionem 
 totiens eum uiderant et maxime ipso die resurrectionis eius, 
 id est una sabbati iam circa noctem, sicut Lucas Iohannesque 
 commemorant? remanet igitur, ut intellegamus eundem 
 diem resurrectionis eius, id est unam sabbati, quando eum 
 post diluculum uidit Maria et aliae cum illa mulieres, quando 
 etiam Petrus, quando et illi duo, quorum erat unus Cleopas. 
 quos uidetur etiam idem Marcus commemorare, quando iam 
 circa noctem illi undecim praeter Thomam et qui cum eis erant, 
 quando eis et isti quod uiderant narrauerunt, nunc etiam Marcum 
 more suo breuiter commemorare uoluisse et ideo dixisse nouissime, 
 quia ipso die hoc nouissimum fuit iam incipiente nocturno 
 tempore, posteaquam illi de castello, ubi eum in fractione 
 panis agnouerant, redierunt in Hierusalem et inuenerunt. 
 sicut dicit Lucas, illos undecim et eos qui cum illis erant 
 iam conloquentes de resurrectione domini et quod uisus fuerit 
 Petro, quibus et ipsi narrauerunt quod in uia gestum erat et 
 quomodo eum agnouerunt in fractione panis. sed erant ibi

 

 
 
 
 utique non credentes, unde uerum est quod Mareus dicit: 
 nec illis crediderunt. his ergo iam, sicut Marcus dicit, 
 discumbentibus et adhuc inde, sicut Lucas dicit, loquentibus 
 stetit in medio eorum dominus et ait illis: pax uobiscum, 
 sicut Lucas et Iohannes. fores autem clausae erant, cum ad 
 eos intrauit, quod solus Iohannes commemorat. uerbis itaque 
 domini, quae tunc eum locutum esse discipulis Lucas Iohannesque 
 dixerunt, interponitur et illa exprobratio, de qua Marcus 
 dicit, quod non crediderint eis qui eum resurrexisse uiderant.

Sed hoc rursus mouet, quomodo discumbentibus undecim 
 dicit apparuisse Marcus, si illud tempus est diei dominici 
 iam noctis initio, quod Lucas Iohannesque meminerunt. aperte 
 quippe Iohannes dicit non cum eis tunc fuisse apostolum 
 Thomam, quem credimus exisse inde. antequam dominus ad 
 eos intraret, posteaquam illi duo redeuntes de castello cum 
 ipsis undecim conlocuti sunt, sicut aput Lucam inuenitur. sed 
 Lucas in sua narratione dat locum, quo possit intellegi, dum 
 haec loquerentur, prius inde exisse Thomam et postea dominum 
 intrasse. Marcus autem, qui dicit: nouissime recumbentibus 
 illis undecim apparuit, etiam Thomam illic fuisse 
 cogit fateri. nisi forte quamuis uno absente undecim tamen 
 uoluit appellare, quia eadem tunc apostolica societas hoc 
 numero nuncupabatur, antequam Matthias in locum Iudae 
 subrogaretur. aut si hoc durum est sic accipere, illud ergo 
 accipiamus, post multas demonstrationes eius, quibus per 
 dies quadraginta discipulis praesentatus est, eum etiam

 

 
 
 
 nouissime recumbentibus illis undecim apparuisse, id est ipso quadragensimo 
 die, et quoniam iam erat ab eis ascensurus in caelum. 
 hoc eis illo die maxime exprobrare uoluisse, quia his qui 
 uiderant eum resurrexisse non crediderant, antequam ipsi eum 
 uiderent, cum utique post ascensionem suam praedicantibus 
 illis euangelium etiam gentes quod non uiderunt fuerant 
 crediturae. post illam quippe exprobrationem secutus ait idem 
 Marcus: et dixit eis: euntes in mundum uniuersum 
 praedicate euangelium omni creaturae. qui crediderit 
 et baptizatus fuerit saluus erit; qui uero 
 non crediderit condemnabitur. hoc ergo praedicaturi. 
 quoniam qui non crediderit condemnabitur, cum id utique non 
 crediderit quod non uidit. nonne ipsi primitus fuerant obiurgandi, 
 quod, antequam dominum uidissent, non crediderunt 
 eis quibus prius apparuisset?

Hanc autem nouissimam fuisse corporaliter in terra praesentationem 
 domini apostolis etiam illud admonet, ut credamus. 
 quod ita sequitur idem Marcus: signa autem eos qui 
 crediderint haec sequentur: in nomine meo demonia 
 eicient. linguis loquentur nouis; serpentes tollent 
 et, si mortiferum quid biberint, non eos nocebit; super 
 aegrotos manus inponent, et bene habebunt. deinde 
 subiungit: et dominus quidem, postquam locutus est 
 eis, adsumtus est in caelum et sedit a dextris dei. 
 illi autem profecti praedicauerunt ubique domino 
 cooperante et sermonem confirmante sequentibus

 

 
 
 
 signis. cum ergo dicit: et dominus quidem, postquam 
 locutus est eis, adsumtus est in caelum, satis uidetur 
 ostendere nouissimum cum illis in terra hunc eum habuisse sermonem, 
 quamuis non omni modo ad id coartare uideatur. non 
 enim ait \'postquam haec locutus est eis\\ sed: postquam 
 locutus est eis, unde admittit, si necessitas cogeret, non 
 istam fuisse nouissimam locutionem nec istum fuisse nouissimum 
 diem, quo eis in terra praesens fuit, sed ad omnia quae 
 cum eis omnibus illis diebus locutus est posse pertinere quod 
 dictum est: postquam locutus est eis, adsumtus est in 
 caelum. sed quia ea quae supra diximus magis suadent 
 hunc nouissimum diem fuisse, quam ut intellegantur undecim, 
 qui Thoma absente decem fuerunt, ideo post hanc locutionem, 
 quam Marcus commemorat, adiunctis etiam consequenter illis 
 uerbis uel discipulorum uel ipsius, quae commemorantur in 
 actibus apostolorum, credendum est adsumtum dominum in 
 caelum, quadragensimo scilicet die post diem resurrectionis 
 eius.

Iohannes autem, quamuis fateatur multa se praetermisisse 
 quae fecit Iesus, uoluit tamen etiam tertiam eius repraesentationem 
 discipulis post resurrectionem factam commemorare 
 ad mare Tiberiadis, septem scilicet discipulis, Petro, Thomae, 
 Nathanaheli, filiis Zebedaei et aliis duobus quos nominatim 
 non expressit, cum piscarentur, quando iussu eius retia mittentes 
 in dextram partem extraxerunt magnos pisces centum 
 quinquaginta tres, quando etiam Petrum ter interrogauit, utrum

 

 
 
 
 ab illo amaretur, et ei pascendas commendauit oues suas et 
 de eius ipsius passione praedixit et de ipso Iohanne ait: sic 
 eum uolo manere, donec ueniam. ad hoc Iohannes euangelium 
 suum terminauit.-

Iam nunc quaerendum est, quando primum uisus sit a 
 discipulis in Galilaea, quia et hoc quod tertio narrat Iohannes 
 in Galilaea factum est ad mare Tiberiadis, quod facile uidet 
 qui recolit illud miraculum de panibus quinque, quod ita narrare 
 incipit idem Iohannes: post haec abiit Iesus trans mare 
 Galilaeae Tiberiadis. ubi autem putari potest primum a 
 discipulis post resurrectionem uideri debuisse nisi in Galilaea. 
 si recolantur uerba illius angeli, qui secundum Mattheum 
 uenientibus ad monumentum mulieribus ita loquitur: nolite 
 timere uos; scio enim, quod Iesum, qui crucifixus 
 est, quaeritis; non est hic, surrexit enim, sicut dixit; 
 uenite, uidete locum, ubi positus erat dominus. \'et 
 cito euntes dicite discipulis eius, quia surrexit; et 
 ecce praecedit uos in Galilaeam; ibi eum uidebitis. 
 ecce dixi uobis, item secundum Marcum: siue ipse sit 
 angelus siue alius: nolite, inquit, expauescere. Iesum 
 quaeritis Nazarenum crucifixum; surrexit, non est hic: 
 eccelocus, ubi posuerunt eum. sed ite, dicite discipulis

 

 
 
 
 eius et Petro, quia praecedit uos in Galilaeam; ibi 
 eum uidebitis, sicut dixit uobis? haec uerba ita uidentur 
 sonare, quod Iesus non erat se demonstraturus post resun-ectionem 
 discipulis nisi in Galilaea. quam demonstrationem nec 
 ipse Marcus commemorauit, qui eum dixit mane prima sabbati 
 apparuisse primo Mariae Magdalenae et illam nuntiasse discipulis 
 his qui cum eo fuerant lugentibus et flentibus, illos autem 
 non credidisse, post haec deinde duobus ex his apparuisse euntibus 
 in uillam et illos ceteris nuntiasse, quod factum est, 
 sicut Lucas et Iohannes coattestantur, in Hierusalem eodem 
 ipso die resurrectionis iam noctis initio: deinde uenit ad 
 illam eius manifestationem, quam nouissimam dicit, recumbentibus 
 illis undecim; post hanc dicit eum adsumtum in caelum. 
 quod factum scimus in monte oliueti non longe ab Hierusalem. 
 nusquam igitur commemorat Marcus conpletum quod ab 
 angelo praenuntiatum esse testatur. Mattheus uero nihil aliud 
 dicit nec ullum alium locum omnino commemorat uel ante 
 uel postea, ubi discipuli. posteaquam resurrexit, uiderint 
 dominum nisi in Galilaea secundum angeli praedictionem. 
 denique cum insinuasset. quid ab angelo mulieribus dictum 
 sit. et illis abeuntibus subiecisset, quid de corruptis ad mentiendum 
 custodibus gestum sit, continuo, tamquam nihil aliud 
 sequeretur â€” quia et re uera sic erat dictum ab angelo: surrexit 
 et ecce praecedit uos in Galilaeam, ibi eum uidebitis, 
 ut nihil aliud sequi debuisse uideatur â€”: undecim autem,

 

 
 
 
 inquit, discipuli abierunt in Galilaeam in montem. 
 ubi constituerat illis Iesus. et uidentes eum adoraueruut; 
 quidam autem dubitauerunt. accedens accedens 
 Iesus locutus est eis dicens: data est mihi omnis 
 potestas in caelo et in terra. euntes ergo docete 
 omnes gentes baptizantes eos in nomine patris et 
 filii et spiritus sancti, docentes eos seruare omnia 
 quaecumque mandaui uobis. et ecce ego uobiscum 
 sum omnibus diebus usque ad consummationem saeculi. 
 ita Mattheus clausit euangelium suum.

Ac per hoc, si aliorum consideratae narrationes ad diligentiorem 
 inquisitionem non conpellerent, nihil aliud arbitraremur 
 nisi dominum post resurrectionem nusquam praeter in Galilaea 
 primum esse a discipulis uisum. item, si Marcus de illa praenuntiatione 
 angeli tacuisset, posset cuiquam putari Mattheus ideo 
 dixisse discipulos abisse in Galilaeam in montem adque ibi 
 adorasse dominum, ut impletum uideretur quod ipse per angelum 
 mandatum ac praenuntiatum esse narrauerat. nunc autem 
 et Lucas ac Iohannes satis dilucide manifestantes ipso die 
 resurrectionis eius uisum esse dominum in Hierusalem a 
 discipulis suis, unde ita longe est Galilaea, ut uno die ab 
 eis utroque loco uideri non posset, et Marcus illam quidem 
 praedictionem angeli similiter narrans, in Galilaea uero uisum 
 a discipulis dominum post resurrectionem nusquam commemorans 
 uehementer cogunt quaerere, quemadmodum

 

 
 
 
 dictum sit: ecce praecedit uos in Galilaeam, ibi eum uidebitis. 
 nam et ipse Mattheus si omnino non diceret undecim discipulos 
 abisse in montem in Galilaeam, ubi constituerat eis Iesus, 
 et illic eum uidisse adque adorasse, nihil ex hac praedictione 
 conpletum ad litteram putaremus, sed totum figurata significatione 
 praedictum, sicut illud secundum Lucam: ecce hodie 
 et eras eicio demonia et sanitates perficio et tertia 
 die consummabor, quod ad litteram certum est non esse 
 conpletum. item si angelus dixisset: (praecedit uos in Galilaeam, 
 ibi primum eum uidebitis\' aut \'ibi tantum eum uidebitis\' 
 aut \'nonnisi ibi eum uidebitis*, ceteris euangelistis Mattheus 
 sine dubio repugnaret; cum uero dictum est: ecce praecedit 
 uos in Galilaeam, ibi eum uidebitis, nec expressum est, 
 quando id futurum esset, utrum quam primum, antequam alibi 
 ab eis uisus esset, an, posteaquam eum alicubi etiam praeter 
 Galilaeam uidissent, idque ipsum, quod discipulos Mattheus 
 dicit isse in Galilaeam in montem, non exprimit diem nec 
 narrandi ordinem ita contexit, ut necessitatem ingerat nihil 
 aliud intellegendi quam hoc primitus factum, non aduersatur 
 quidem narrationibus ceterorum et dat eis intellegendis adque 
 accipiendis locum. uerum tamen quod dominus non ubi

 

 

 

 
 
 
 primum se demonstraturus erat, sed in Galilaea, ubi necessario 
 postea uisus est, se uidendum mandauit et per angelum 
 dicentem: ecce praecedit uos in Galilaeam, ibi eum 
 uidebitis, et per se ipsum dicens: ite, nuntiate fratribus 
 meis, ut eant in Galilaeam, ibi me uidebunt, quemuis 
 fidelem facit intentum ad quaerendum, in quo mysterio dictum 
 intellegatur.

Sed prius considerandum est, quando etiam corporaliter in 
 Galilaea uideri potuerit dicente Mattheo: undecim autem 
 discipuli abierunt in Galilaeam in montem, ubi constituerat 
 eis dominus, l\'let uidentes eum adorauerunt. 
 quidam autem dubitauerunt. quia enim non ipso die. 
 quo resurrexit, manifestum est; nam in Hierusalem uisum 
 esse eo die initio noctis Lucas et Iohannes apertissime consonant, 
 Marcus autem non aperte. quando ergo uiderunt dominum 
 in Galilaea? non secundum id quod dicit Iohannes ad mare 
 Tiberiadis â€” tunc enim septem fuerunt et piscantes inuenti 
 sunt â€”, sed secundum id quod dicit Mattheus, ubi erant 
 undecim in monte, quo eos secundum praedictionem angeli 
 Iesus praecesserat. nam ita narrare apparet, quod illic eum 
 reppererint, quia utique secundum constitutum praecesserat. 
 non ergo ipso die, in quo resurrexit, neque in consequentibus 
 octo diebus, post quos dicit Iohannes discipulis apparuisse

 

 
 
 
 dominum, ubi eum primo uidit Thomas, qui eum non uiderat 
 die resurrectionis eius. nam utique si intra eosdem octo dies 
 eum in monte Galilaeae iam illi undecim uiderant, quomodo 
 post octo dies eum primum uidit Thomas, qui in illis undecim 
 fuerat? nisi quis dicat non illos undecim, qui iam tunc 
 apostoli uocabantur, sed discipulos illic undecim fuisse ex 
 multo numero discipulorum. soli quippe adhuc uocabantur 
 apostoli illi undecim, sed non soli erant discipuli. potest ergo 
 fieri, ut non omnes, sed aliqui eorum ibi fuerint, alii uero 
 discipuli cum eis ita, ut undecim conplerentur, ac sic non 
 ibi fuisse Thomam. qui post illos dies octo primo dominum 
 uidit. Marcus quippe, quando illos undecim memorauit, non 
 utcumque undecim, sed illis, inquit, undecim apparuit. 
 Lucas etiam: regressi sunt, inquit, Hierusalem et inuenerunt 
 congregatos undecim et eos qui cum ipsis erant. 
 et iste ostendit illos undecim, hoc est apostolos fuisse. nam 
 cum adiunxit: et eos qui cum ipsis erant, satis utique 
 declarauit eminentius illos undecim appellatos, cum quibus 
 erant ceteri, ac per hoc illi intelleguntur qui iam uocabantur 
 apostoli. hoc proinde fieri potuit, ut ex numero apostolorum 
 et aliorum discipulorum undecim discipuli conplerentur, qui 
 uiderent intra illos octo dies in Galilaeae monte Iesum.

Sed occurrit aliud quod obsistat. lobannes enim, quando 
 commemorauit non in monte ab undecim, sed ad mare Tiberiadis 
 a septem piscantibus uisum esse dominum, hoc iam tertio. 
 inquit, manifestatus est Iesus discipulis, cum resurrexisset 
 a mortuis. si autem acceperimus intra illos octo

 

 

 
 
 
 dies, antequam Thomas eum uidisset, ab undecim quibusque 
 discipulis dominum uisum, non erit hoc ad mare Tiberiadis 
 tertio manifestatum esse, sed quarto. quod quidem cauendum 
 est, ne quis existimet tertio Iohannem dixisse, tamquam tres 
 solae factae fuerint manifestationes eius; sed hoc intellegendus 
 est ad numerum dierum rettulisse, non ad numerum ipsarum 
 manifestationum nec continuorum dierum, sed per interualla, 
 sicut idem ipse testatur. nam primo ipso die resurrectionis 
 suae, excepto quod a mulieribus uisus est, id est quod in euangelio 
 claret, ter se manifestauit, semel Petro, iterum duobus 
 illis, quorum erat unus Cleopas, tertio plurimis iam inde conloquentibus 
 noctis exordio, sed hoc totum Iohannes ad unum 
 diem referens semel conputat; iterum autem, hoc est alio die, 
 quando eum uidit et Thomas; tertio uero ad mare Tiberiadis, 
 hoc est tertio die manifestationis eius, non tertia manifestatione. 
 ac per hoc post haec omnia cogimur intellegere factum esse. 
 quod eum in monte Galilaeae secundum Mattheum undecim 
 discipuli uiderunt, quo eos secundum constitutum praecesserat, 
 ut inpleretur etiam ad litteram quod et per angelum et per 
 se ipsum praedixerat.

Inuenimus itaque aput quattuor euangelistas deciens commemoratum 
 dominum uisum esse ab hominibus post resurrectionem: 
 semel ad monumentum mulieribus, iterum eisdem 
 regredientibus a monumento in itinere, tertio Petro, quarto 
 duobus euntibus in castellum, quinto pluribus in Hierusalem

 

 
 
 
 ubi non erat Thomas, sexto ubi eum uidit Thomas, septimo 
 ad mare Tiberiadis, octauo in monte Galilaeae secundum 
 Mattheum, nono, quod dicit Marcus, nouissime recumbentibus, 
 quia iam non erant in terra cum illo conuiuaturi, 
 decimo in ipso die, non iam in terra, sed eleuatum in nubem, 
 cum in caelum ascenderet, quod Marcus et Lucas commemorant, 
 Marcus quidem post illud, quod eis discumbentibus apparuit, 
 ita continuans, ut diceret: et dominus quidem postquam 
 locutus est eis, adsumptus est in caelum, 
 Lucas autem praetermissis omnibus quae per quadraginta dies 
 agi ah illo cum discipulis potuerunt illi primo diei resurrectionis 
 eius, quando in Hierusalem pluribus apparuit, coniungit 
 tacite nouissimum diem, quo ascendit in caelum, ita narrans: 
 eduxit autem illos foras in Bethaniam et eleuatis 
 manibus suis benedixit eis. et factum est, cum 
 benediceret eis, recessit ab eis et ferebatur in 
 caelum. uiderunt ergo eum praeter quod in terra uiderant, 
 etiam cum ferretur in caelum. totiens ergo in euangelicis 
 libris commemoratus est ab hominibus uisus, antequam ascendisset 
 in caelum: in terra scilicet nouiens et in aere semel 
 ascendens.

Sed non omnia scripta sunt, sicut Iohannes fatetur. crebra 
 enim erat eius cum illis conuersatio per dies quadraginta,

 

 
 
 
 priusquam ascendisset in caelum. non tamen eis per omnes 
 quadraginta continuos apparuerat. nam post diem primum 
 resurrectionis eius alios octo dies interuenisse dicit Iohannes, 
 post quos eis rursus apparuit, tertio autem ad mare Tiberiadis. 
 fortassis continuo consequenti die â€” nihil enim repugnat â€” et 
 deinde, quando uoluit, constituens eis, quod et ante praedixerat, 
 ut eos in Galilaeae montem praecederet, adque omnino per 
 illos quadraginta dies, quotiens uoluit, quibus uoluit. quemadmodum 
 uoluit; sicut Petrus dicit, quando eum Cornelio et 
 his qui cum illo fuerant praedicabat: qui simul, inquit, 
 manducauimus et bibimus cum illo, posteaquam 
 resurrexit a mortuis, per dies quadraginta, non quod 
 cotidie per dies quadraginta cum illo manducassent et bibissent; 
 nam erit contrarium Iohanni, qui octo dies illos interposuit, 
 quibus eis uisus non est, ut tertio manifestaretur ad mare 
 Tiberiadis. inde iam etiam si cotidie illis uisus et cum illis 
 conuiuatus est, nihil repugnat. et fortasse ideo dictum est: 
 per quadraginta dies, qui quater deni sunt in mysterio 
 uel totius mundi uel totius temporalis saeculi, quia et illi 
 primi decem dies, in quibus erant illi octo dies, a parte totum 
 possunt more scripturarum non dissone conputari.

Conferatur ergo et quod ait apostolus Paulus, utrum nihil 
 adferat quaestionis. resurrexit, inquit, tertio die

 

 
 
 
 secundum scripturas et apparuit Cephae. non dixit l\'primo 
 apparuit Cephae,\' nam esset contrarium, quod primo mulieribus 
 apparuisse in euangelio legitur. postea, inquit, duodecim 
 quibuslibet, qua hora libet, ipso tamen resurrectionis die. 
 deinde apparuit plus quam quingentis fratribus 
 simul, siue isti cum illis undecim erant congregati clausis 
 ostiis propter metum Iudaeorum, unde cum exisset Thomas, 
 uenit ad eos Iesus, siue post octo illos dies quando libet, 
 nihil habet aduersi. postea, inquit, apparuit Iacobo, non 
 tunc autem primum accipere debemus uisum esse Iacobo, sed 
 aliqua propria manifestatione singulariter. deinde apostolis 
 omnibus, nec illis tunc primum, sed iam ut familiarius conuersaretur 
 cum eis usque ad diem ascensionis suae. nouissimo 
 autem omnium, inquit, quasi abortiuo apparuit et 
 mihi, sed hoc iam de caelo post non paruum tempus ascensionis 
 suae.

Nunc iam uideamus, quod distuleramus, cuius mysterii gratia 
 secundum Mattheum et Marcum resurgens ita mandauerit : praecedam 
 uos in Galilaeam, ibi me uidebitis, quod etsi 
 conpletum est, tamen post multa conpletum est, cum sic mandatum 
 sit â€” quamquam sine praeiudicio necessitatis â€”, ut aut 
 hoc solum aut hoc primum expectaretur fieri debuisse. procul 
 dubio ergo, quoniam uox est ista non euangelistae narrantis,

 

 
 
 
 quod ita factum sit, sed angeli ex mandato domini et ipsius 
 postea domini, euangelistae autem narrantis, sed quod ita ab 
 angelo et a domino dictum sit, prophetice dictum accipiendum 
 est. Galilaea namque interpretatur uel \'transmigratio\' uel 
 \'reuelatio.\' prius itaque secundum transmigrationis significationem 
 quid aliud occurrit intellegendum praecedit uos 
 in Galilaeam, ibi eum uidebitis, nisi quia Christi gratia 
 de populo Israhel transmigratura erat ad gentes? quibus apostoli 
 praedicantes euangelium nullo modo crederentur, nisi eis ipse 
 dominus uiam in cordibus hominum praepararet; et hoc 
 intellegitur: praecedit uos in Galilaeam. quod autem 
 gaudentes mirarentur disruptis et euictis difficultatibus aperiri 
 sibi ostium in domino per inluminationem fidelium, hoc 
 intellegitur: ibi eum uidebitis, id est ibi membra eius 
 inuenietis, ibi uiuum corpus eius in his qui uos susceperint 
 agnoscetis\'. secundum illud autem quod Galilaea interpretatur 
 :\'reuelatio\' non iam in forma serui intellegendum est, sed in 
 illa in qua aequalis est patri, quam promisit aput Iohannem 
 dilectoribus suis, cum diceret: et ego diligam eum et 
 ostendam me ipsum illi. non utique secundum id quod 
 iam uidebant et quod etiam resurgens cum cicatricibus non

 

 
 
 
 solum uidendum sed etiam tangendum postmodum ostendit, 
 sed secundum illam ineffabilem lucem, qua inluminat omnem 
 hominem uenientem in hunc mundum, secundum quam lucet 
 in tenebris et tenebrae eum non conprehendunt illuc nos 
 praecessit, unde ad nos ueniens non recessit et quo nos praecedens 
 non deseruit. illa erit reuelatio tamquam uera Galilaea, 
 cum similes ei erimus; ibi eum uidebimus sicuti est. ipsa 
 erit etiam beatior transmigratio ex isto saeculo in illam 
 aeternitatem, si eius praecepta sic amplectamur, ut ad eius 
 dexteram segregari mereamur. tunc enim ibunt sinistri in 
 conbustionem aeternam, iusti autem in uitam aeternam. hinc 
 illuc transmigrabunt et ibi eum uidebunt, quomodo non uident 
 inpii. tolletur enim inpius, ut non uideat claritatem 
 domini, et inpii lumen non uidebunt. haec est autem, 
 inquit, uita aeterna, ut cognoscant te unum uerum 
 deum et quem misisti legum Christum, sicut in illa 
 aeternitate cognoscitur, quo seruos perducet per formam serui, 
 ut liberi contemplentur formam domini.

Nunc iam quoniam Matthei narrationem contextim considerantes 
 et ei tres alios conferentes usque in finem in nullo 
 eos uel sibi uel inter se repugnare docuimus, Marcum similiter 
 uideamus, ut exceptis his quae cum Mattheo dixit, de quibus 
 iam quod disserendum uidebatur absoluimus, cetera eius inspecta 
 adque conlata nulli eorum repugnare monstrentur usque 
 ad cenam domini. nam inde iam omnia omnium quattuor, 
 quemadmodum sibi conueniant, usque in finem considerata 
 tractauimus.

Sic ergo incipit Marcus: xinitium euangelii Iesu 
 Christi filii dei. sicut scriptum est in Esaia propheta, 
 et cetera usque ad illud ubi ait: et ingrediuntur Capharnaum 
 et statim sabbatis ingressus synagogam docebat 
 eos. in hac tota contextione omnia superiora cum Mattheo 
 considerata sunt. hoc autem Marcus, quia ingressus Capharnaum 
 in synagogam eorum docebat eos sabbatis, cum Luca 
 dixit, sed nihil habet quaestionis.

II. Sequitur Marcus et dicit: et stupebant super doctrinam 
 eius; erat enim docens eos quasi potestatem

 

 
 
 
 habens et non sicut scribae eorum. et erat in synagoga 
 eorum homo in spiritu inmundo et exclamauit 
 dicens: quid nobis et tibi. Iesu Nazarene? uenisti 
 perdere nos, et cetera usque ad eum locum, ubi ait: et 
 erat praedicans in synagogis eorum et omni Galilaea 
 et demonia eiciens. et in hoc toto loco quamuis sint quaedam 
 quae cum solo Luca dixit, tamen iam tractata sunt, cum 
 Matthei narrationem continuam teneremus, quia in ipsum 
 ordinem sic incurrerant, ut ea praetermittenda non arbitrarer. 
 sed Lucas de spiritu inmundo ait, quod sic exierit ab homine. 
 ut nihil ei noceret. Marcus autem: et discerpens cum, 
 inquit, spiritus inmundus exclamans uoce magna exiit 
 ab eo. potest ergo uideri contrarium: quomodo enim discerpens 
 uel, sicut aliqui codices habent, conuexans eum, cui 
 nihil nocuit secundum Lucam? sed et ipse Lucas: et 
 cum proiecisset illum, inquit, demonium in medium, 
 exiit ab illo nihilque ei nocuit. unde intellegitur hoc 
 dixisse Marcum conuexans eum quod Lucas dixit cum 
 proiecisset eum in medium, ut quod secutus ait nihilque 
 ei nocuit hoc intellegatur, quod illa iactatio membrorum 
 adque uexatio non eum debilitauit, sicut solent exire demonia 
 etiam quibusdam membris amota uexatione elisis.

Sequitur idem Marcus: et uenit ad eum leprosus 
 deprecans eum et genu flexo dixit: si uis, potes me

 

 
 
 
 mundare, et cetera usque ad illud ubi ait: et clamabant 
 dicentes: tu es filius dei. et uehementer comminabatur 
 eis, ne manifestarent illum. huic quod ultimum 
 posuimus simile aliquid et Lucas dicit, sed sine aliqua 
 repugnantiae quaestione. sequitur Marcus: et ascendens 
 in montem uocauit ad se quos uoluit ipse et uenerunt 
 ad eum. et fecit, ut essent duodecim cum illo, et ut 
 mitteret eos praedicate. et dedit illis potestatem 
 curandi infirmitates et eiciendi demonia. et inposuit 
 Simoni nomen Petrus, et cetera usque ad illud ubi ait: 
 et abiit et coepit praedicare in Decapoli, quanta 
 sibi fecisset Iesus, et omnes mirabantur. de nominibus 
 discipulorum iam et antea me locutum scio, cum Matthei 
 ordinem sequerer, et hic rursus admoneo, ne quisquam putet 
 nunc accepisse nomen Simonem, ut Petrus uocaretur, et sit 
 contrarium Iohanni, qui longe ante illi dictum esse commemorat: 
 tu uocaberis Cephas, quod interpretatur Petrus. 
 ipsa enim uerba domini commemorauit, quibus ei nomen 
 inposuit; Marcus autem hoc loco id recapitulando commemorauit, 
 cum ait: et inposuit Simoni nomen Petrus. cum 
 enim uellet nomina duodecim apostolorum enumerare et 
 necesse haberet Petrum dicere, breuiter insinuare uoluit, 
 quod non \'hoc ante uocaretur, sed hoc ei dominus nomen 
 inposuerit non tunc, sed quando Iohannes ipsa uerba domini 
 posuit. cetera nihil repugnant et ante iam pertractata sunt.

IIII. Sequitur Marcus: et cum transcendisset Iesus 
 in naui rursus trans fretum, conuenit turba multa

 

 
 
 
 ad illum et erat circa mare, et cetera usque ad illud 
 ubi ait: et conuenientes apostoli ad legum renuntiauerunt 
 illi omnia quae egerant et docuerant. hoc 
 ultimum dixit cum Luca nihilo discordans, cetera iam ante 
 tractata sunt. sequitur Marcus: et ait illis: uenite seorsum 
 in desertum locum et requiescite pusillum, et 
 cetera usque ad illud ubi ait: quanto autem eis praecipiebat, 
 tanto magis plus praedicabant et eo amplius 
 admirabantur dicentes: bene omnia fecit, et surdos 
 fecit audire et mutos loqui; in his cum Luca Marcus 
 nihil est quod repugnare uideatur et superiora omnia iam 
 considerauimus, quando eos Mattheo conferebamus. sed cauendum 
 est, ne quisquam arbitretur hoc quod in ultimo ex 
 euangelio Marci posui repugnare omnibus qui eum aliis eius 
 plerisque factis et dictis ostendunt scisse, quid ageretur in 
 hominibus, id est quod eum cogitationes et uoluntates eorum 
 latere non poterant, sicut apertissime Iohannes dicit: ipse 
 autem Iesus non credebat semet ipsum eis eo quod 
 ipse nosset omnes et quia opus ei non erat, ut quis 
 testimonium perhiberet de homine; ipse enim sciebat, 
 quid esset in homine. sed quid mirum, si praesentes 
 hominum uoluntates uidebat, qui etiam futuram Petro praenuntiauit, 
 quam tunc utique non habebat, quando pro illo uel 
 cum illo paratum se mori praesumebat? quae cum ita sint.

 

 
 
 
 quomodo huic eius tantae scientiae et praescientiae non est 
 contrarium quod Marcus dicit: praecepit illis, ne cui 
 dicerent; quanto autem eis praecipiebat, tanto magis 
 plus praedicabant? si enim sciebat eos sicut ille qui notas 
 habebat et praesentes et futuras hominum uoluntates tanto 
 magis praedicaturos, quanto magis, ne praedicarent, eis praecipiebat, 
 utquid hoc praecipiebat, nisi quia pigris uolebat ostendere, 
 quanto studiosius quantoque feruentius eum praedicare 
 debeant quibus iubet. ut praedicent, quando illi qui prohibebantur 
 tacere non poterant?

V. Sequitur Marcus: lin illis diebus iterum ctfm turba 
 multa esset nec haberent quod manducarent, et cetera 
 usque ad illud ubi ait: respondit illi Iohannes dicens: 
 magister, uidimus quendam in nomine tuo eicientem 
 demonia, qui non sequitur nobiscum, et prohibuimus 
 eum. Iesus autem ait: nolite prohibere eum; nemo 
 est enim qui faciat uirtutem in nomine meo et possit 
 cito male loqui de me; qui enim non est aduersum 
 uos pro uobis est. hoc Lucas similiter narrat, nisi quod 
 ipse non dicit: \'nemo est qui faciat uirtutem in nomine meo 
 et possit cito male loqui de me.\' nulla est ergo inter eos 
 quaestio cuiusquam repugnantiae. sed uidendum est, ne hoc 
 illi sententiae domini putetur contrarium ubi ait: qui mecum

 

 
 
 
 non est, aduersus me est; et qui mecum non colligit, 
 spargit. quomodo enim iste non erat aduersus eum. qui cum 
 illo non erat, de quo Iohannes suggessit, quod cum illis eum 
 non sequebatur, si aduersus illum est qui non est cum illo? 
 aut si aduersus illum erat, quomodo dicit discipulis: nolite 
 prohibere; qui enim non est aduersus uos, pro uobis 
 est? an hoc interesse aliquis dicet, quia hic discipulis ait: 
 qui non est aduersus uos, pro uobis est, ibi autem de 
 se ipso locutus est: qui mecum non est, aduersus me 
 est? quasi uero possit cum illo non esse qui discipulis eius 
 tamquam membris eius sociatur. alioquin quomodo uerum 
 erit: qui uos recipit, me recipit, et: quando uni ex 
 minimis meis fecistis, mihi fecistis? aut potest etiam 
 non esse aduersus eum, qui fuerit aduersus discipulos eius? 
 nam ubi erit illud: qui uos spernit, me spernit, et: quando 
 uni ex minimis meis non fecistis. neque mihi fecistis, 
 et: Saule, Saule, quid me persequeris? cum discipulos 
 eius persequeretur? sed nimirum hoc uult intellegi in tantum 
 cum illo non esse aliquem, in quantum est aduersus illum, 
 et in tantum aduersus illum non esse, in quantum cum illo 
 est. exempli gratia, sicut iste ipse qui in nomine Christi 
 uirtutes faciebat et in societate discipulorum Christi non erat,

 

 
 
 
 in quantum operabatur uirtutes in illo nomine, in tantum 
 cum ipsis erat et aduersus eos non erat; in quantum uero 
 eorum societati non adhaerebat, in tantum cum ipsis non 
 erat et aduersus eos erat. sed quia illi hoc eum facere 
 prohibuerunt, in quo cum ipsis erat, dixit eis dominus: 
 nolite prohibere. illud enim prohibere debuerunt quod 
 extra eorum erat societatem, ut illi unitatem ecclesiae suaderent, 
 non illud, in quo cum illis erat, nomen scilicet magistri 
 et domini eorum in demoniorum expulsione commendans. 
 sicut catholica ecclesia facit non inprobans in hereticis sacramenta 
 communia; in his enim nobiscum sunt et aduersus 
 nos non sunt; sed inprobat et prohibet diuisionem ac separationem 
 uel aliquam aduersam paci ueritatique sententiam; 
 in hoc enim aduersus nos sunt, quia in hoc nobiscum non 
 sunt et nobiscum non colligunt et ideo spargunt.

VI. SequiturMarcus et dicit: *Â°quisquis enim potum dederit 
 uobis calicem aquae in nomine meo, quia Christi 
 estis, amen dico uobis, non perdet mercedem suam. 
 et quisquis scandalizauerit unum ex his pusillis 
 credentibus in me, bonum est ei magis, si circumdaretur 
 mola asinaria collo eius et in mare mitteretur. 
 et si scandalizauerit te manus tua, abscide 
 illam; bonum est tibi debilem introire in uitam quam 
 duas manus habentem ire in gehennam, ignem

 

 
 
 
 inextinguibilem, ubi uermis eorum non moritur et ignis 
 non extinguitur, et cetera usque ad illud ubi ait: habete 
 in uobis salem et pacem habete inter uos. haec Marcus 
 dominum locutum, posteaquam illum qui in nomine eius 
 eiciebat demonia et cum discipulis non eum sequebatur uetuit 
 prohiberi, contextim commemorat aliqua ponens, quae nullus 
 alius euangelistarum posuit, aliqua uero, quae Mattheus quoque 
 posuit, et aliqua itidem, quae et Mattheus et Lucas, sed 
 et illi ex aliis occasionibus et in alio rerum ordine, non 
 hoc loco, ubi de illo suggestum est, qui cum discipulis 
 Christi non eum sequebatur et demonia in eius nomine 
 eiciebat. unde mihi uidetur etiam hoc loco dominus secundum 
 Marci fidem ideo dixisse quae aliis etiam locis dixit, quia 
 satis pertinebant ad hanc ipsam eius sententiam, qua uetuit 
 prohiberi uirtutes in nomine suo fieri, etiam ab illo qui cum 
 discipulis eum non sequebatur. sic enim contexit: qui enim 
 non est aduersum uos, pro uobis est. quisquis 
 enim potum dederit uobis calicem aquae in nomine 
 meo, quia Christi estis, amen dico uobis, non perdet 
 mercedem suam. unde ostendit etiam illum, de quo 
 Iohannes suggesserat et unde iste eius sermo exortus est, 
 quod non ita separabatur a societate discipulorum, ut eam

 

 

 

 
 
 
 tamquam hereticus inprobaret, sed sicut solent homines nondum 
 audere Christi suscipere sacramenta et tamen nomini 
 fauere christiano, ita ut Christianos etiam suscipiant et non 
 ob aliud eis, nisi quia Christiani sunt, obsequantur, de qualibus 
 dicit, quod non perdunt mercedem suam, non quia iam 
 tuti adque securi sibi debent uideri ex hac beniuolentia, 
 quam erga Christianos habent, etiamsi Christi baptismo non 
 abluantur nec unitati eius incorporentur, sed quia ita iam dei 
 misericordia gubernantur, ut ad ea quoque perueniant adque 
 ita securi de hoc saeculo abscedant. qui profecto, et priusquam 
 Christianorum numero socientur, utiliores sunt quam hi qui, 
 cum iam Christiani appellentur et christianis sacramentis inbuti 
 sint, talia suadent, ut quibus ea persuaserint secum in 
 aeternam poenam pertrahant. quos membrorum corporalium 
 nomine tamquam manum uel oculum scandalizantem iubet 
 erui a corpore, hoc est ab ipsa unitatis societate. ut sine 
 his potius ueniatur ad uitam, quam cum eis eatur in 
 gehennam. hoc ipso autem separantur, a quibus separantur, 
 quod eis mala suadentibus, hoc est scandalizantibus, non 
 consentitur. et si quidem omnibus bonis, cum quibus eis 
 notitia est, etiam de hac peruersitate innotescunt, ab omnium 
 penitus societate adque ab ipsa diuinorum sacramentorum 
 participatione separantur; si autem quibusdam ita noti sunt,

 

 
 
 
 pluribus autem ista eorum est ignota peruersitas, ita tolerandi 
 sunt, sicut ante uentilationem palea toleratur in area, ut 
 neque illis ad iniquitatis communionem consentiatur nec 
 propter illos bonorum societas deseratur. hoc faciunt qui 
 habent in se ipsis salem et pacem habent inter se.

Sequitur Marcus: xet inde exsurgens uenit in fines 
 Iudae ultra Iordanen et conueniunt iterum turbae 
 ad eum et, sicut consueuerat, iterum docebat 
 illos, et cetera usque ad illud ubi ait: 44 omnes enim ex 
 eo quod abundabat illis miserunt, haec uero de 
 penuria sua omnia quae habuit misit, totum uictum 
 suum. in hac tota contextione omnia superiora considerata 
 sunt, ne quid uiderentur habere contrarium, quando cum 
 Matthei ordine ceteros conferebamus; hoc autem de uidua 
 paupercula, quae duo minuta misit in gazophylacium, duo 
 soli dicunt, Marcus et Lucas, sed sine ulla quaestione 
 concordant. hinc iam usque ad cenam domini, unde omnium 
 omnia considerata tractauimus, non dicit et Marcus quod 
 cogat cum aliquo conparari ad inquirendum, ne quid repugnare 
 uideatur.,

Nunc ergo deinceps Lucae euangelium ex ordine per- 
tractemus exceptis eis quae habet cum Mattheo Marcoque 
 communia, quoniam illa iam omnia pertractata sunt. sic ergo 
 incipit Lucas: Quoniam quidem multi conati sunt

 

 

 
 
 
 ordinare narrationem, quae in nobis conpletae 
 sunt, rerum, 2 sicut tradiderunt nobis qui ab initio 
 ipsi uiderunt et ministri fuerunt sermonis, uisum 
 est et mihi adsecuto a principio omnibus diligenter 
 ex ordine tibi scribere, optime Theofile, ut 
 cognoscas eorum uerborum, de quibus eruditus 
 es, ueritatem. hoc principium ad euangelii narrationem 
 nondum pertinet. admonet autem, ut nouerimus eundem Lucam 
 etiam illum librum scripsisse, qui actus apostolorum uocatur. 
 non solum, quia Theofili nomen etiam illic inest â€” nam 
 posset fieri, ut et alius aliquis Theofilus esset et, si idem 
 ipse esset, ab alio ad illum aliquid scriberetur sicut a Luca 
 euangelium â€”, sed quia et ibi ita exorsus est, ut diceret: 
 primum quidem sermonem de omnibus feci, o Theofile, 
 quae coepit Iesus facere et docere usque in 
 diem, quo apostolos elegit, per spiritum sanctum 
 mandans iussit praedicare euangelium, dedit intellegi, 
 quod iam scripserit euangelii librum unum ex quattuor, quorum 
 est in ecclesia sublimis auctoritas. nec ideo, quia dixit 
 de omnibus se fecisse sermonem quae coepit Iesus facere et 
 docere usque in diem, quo mandauit apostolis, putari debet 
 omnia scripsisse in euangelio suo quae Iesus cum apostolis 
 in terra uersatus fecit et dixit, ne sit contrarium Iohanni, 
 qui ait multa alia fecisse Iesum, quae si scriberentur, mundum 
 totum non potuisse capere illos libros, cum etiam constet 
 ab aliis euangelistis non pauca narrata, quae Lucas ipse

 

 
 
 
 narrando non adtigit. de omnibus ergo fecit sermonem eligendo 
 de omnibus, unde faceret sermonem, quae iudicauit 
 apta et congrua sufficere officio dispensationis suae. et quod 
 dicit multos conatos ordinare narrationem, quae in 
 nobis conpletae sunt. rerum. uidetur significare nonnullos, 
 qui non potuerunt hoc susceptum munus implere; 
 ideo autem dicit sibi uisum esse ex ordine diligenter 
 scribere, quoniam multi conati sunt; sed eos debemus 
 accipere, quorum in ecclesia nulla extat auctoritas, 
 quia id quod conati sunt implere minime potuerunt iste 
 autem non solum usque ad resurrectionem adsumtionemque 
 domini perduxit narrationem suam, ut in quattuor auctoribus 
 euangelicae scripturae dignum suo labore haberet locum, uerum 
 etiam deinceps quae per apostolos gesta sunt, quae sufficere 
 credidit ad aedificandam fidem legentium uel audientium, 
 ita scripsit, ut solus eius liber fide dignus haberetur in 
 ecclesia de apostolorum actibus narrantis reprobatis omnibus 
 qui non ea fide, qua oportuit, facta dictaque apostolorum 
 ausi sunt scribere. eo quippe tempore scripserunt Marcus 
 et Lucas, quo non solum ab ecclesia Christi, uerum etiam 
 ab ipsis adhuc in carne manentibus apostolis probari potuerunt.

Sic ergo narrare Lucas incipit euangelium: 6 fuit in die- 
bus Herodis, regis Iudae, sacerdos quidam nomine 
 Zacharias de uice Abia et uxor illi de filiabus

 

 
 
 
 Aaron et nomen eius Elisabeth, et cetera usque ad 
 eum locum, ubi ait: ut cessauit autem loqui, dixit 
 ad Simonem: duc in altum et laxate retia uestra 
 in capturam. hoc totum non habet ullam repugnantiae 
 quaestionem. Iohannes quidem uidetur simile aliquid dicere, 
 sed illud longe aliud est, quod factum est post resurrectionem 
 domini ad mare Tiberiadis. ibi enim non solum ipsum tempus 
 ualde diuersum est, sed etiam res ipsa plurimum distat. 
 nam retia illic in dextram partem missa centum quinquaginta 
 tres pisces ceperunt, magnos quidem, sed pertinuit ad euangelistam 
 dicere, quod, cum tam magni essent, retia non sunt 
 disrupta, respicientem scilicet ad hoc factum, quod Lucas 
 commemorat, ubi prae multitudine piscium retia rumpebantur. 
 iam cetera similia Iohanni Lucas non dixit nisi circa domini 
 passionem et resurrectionem. qui totus locus a cena ipsius 
 usque ad finem sic a nobis tractatus est, ut omnium conlatis 
 testimoniis nihil eos dissentire doceremus.

X. Iohannes est reliquus, qui iam non restat cui conferatur. 
 quidquid enim singuli dixerunt, quae ab aliis non dicta sunt, 
 difficile est, ut habeant aliquam repugnantiae quaestionem. 
 ac per hoc liquido constat tres istos, Mattheum scilicet. 
 Marcum et Lucam, maxime circa humanitatem domini nostri 
 Iesu Christi esse uersatos, secundum quam et rex et sacerdos 
 est. et ideo Marcus, qui in illo mysterio quattuor animalium 
 hominis uidetur demonstrare personam, uel Matthei magis 
 comes uidetur, quia cum illo plura dicit propter regiam 
 personam, quae incomitata esse non solet, quod in primo

 

 
 
 
 libro commemoraui, uel, quod probabilius intellegitur, cum 
 ambobus incedit. nam quamuis Mattheo in pluribus, tamen 
 in aliis nonnullis Lucae magis congruit, ut hoc ipso demonstretur 
 ad leonem et ad uitulum, hoc est et ad regalem, quam 
 Mattheus, et ad sacerdotalem, quam Lucas insinuat personam, 
 id quod Christus homo est, pertinere, quam figuram Marcus 
 gerit pertinens ad utrumque. diuinitas uero Christi, qua 
 aequalis est patri, secundum quod uerbum est et deus aput 
 deum et uerbum caro factus est, ut habitaret in nobis, secundum 
 quod ipse et pater unum sunt, a Iohanne maxime 
 commendanda suscepta est, qui sicut aquila in his quae Christus 
 sublimius locutus est inmoratur nec in terram quodammodo 
 nisi raro descendit. denique quamuis matrem Christi se 
 nosse plane testetur, tamen nec in eius natiuitate cum Mattheo et- 
 Luca aliquid dicit nec eius baptismum cum tribus commemorat, 
 sed tantum modo ibi testimonium Iohannis alte sublimiterque 
 commendans relictis eis pergit cum illo ad nuptias in Canan 
 Galilaeae, ubi, quamuis ipse euangelista matrem eius fuisse 
 commemoret, ille tamen dicit: quid mihi et tibi est, 
 mulier? non repellens, de qua suscepit carnem, sed suam 
 tunc maxime insinuans diuinitatem aquam conuersurus in 
 uinum, quae diuinitas illam etiam feminam fecerat, non in 
 illa facta erat.

Inde post paucos dies factos in Capharnaum redit ad 
 templum, ubi eum dixisse commemorat de templo corporis

 

 
 
 
 sui: soluite templum hoc, et in tribus diebus excitabo 
 illud. ubi maxime insinuat non solum, quia deus erat 
 in templo uerbum caro factum, uerum etiam quia eandem 
 carnem ipse resuscitauit non utique nisi secundum id quod 
 unum est cum patre nec separabiliter operatur, cum ceteris 
 locis fortassis omnibus scriptura non dicat, nisi quod deus 
 illum suscitauerit, nec alicubi sic expressum est, quod cum 
 deus resuscitarit Christum, etiam ipse se resuscitauit, quia 
 cum patre unus deus est, sicut hoc loco, ubi ait: soluite 
 templum hoc, et tribus diebus suscitabo illud.

Inde cum illo Nicodemo quam magna, quam diuina locutus 
 est! inde rursus pergit ad testimonium Iohannis et commendat 
 amicum sponsi non gaudere nisi propter uocem sponsi. ubi 
 admonet animam humanam non de se ipsa sibi lucere nec 
 beari nisi incommutabilis participatione sapientiae. inde ad 
 mulierem Samaritanam, ubi commemoratur aqua, unde qui 
 biberit non sitiet in aeternum. inde rursus in Canan Galilaeae, 
 ubi fecerat de aqua uinum. ubi eum commemorat dixisse 
 regulo, cuius filius infirmabatur: nisi signa et prodigia 
 uideritis, non creditis, usque adeo supra omnia mutabilia 
 uolens mentem credentis adtollere, ut nec ipsa miracula, 
 quae quamuis diuinitus de mutabilitate corporum fiunt, a 
 fidelibus quaeri uelit.

Inde Hierosolymam redit; fit sanus triginta octo annorum 
 languidus. ex hac occasione quae dicuntur! quam diu dicuntur! 
 ibi dictum est: quaerebant eum Iudaei interficere, 
 quia non solum soluebat sabbatum, sed et patrem 
 suum dicebat deum aequalem se faciens deo. ubi 
 satis ostenditur, quam non usitate, sicut solent sancti homines 
 dicere, dixerit patrem suum deum, sed quod ei sit aequalis 
 insinuans; quippe paulo superius dixerat eis de sabbato 
 calumniantibus: pater meus usque modo operatur, et 
 ego operor. ibi exarserunt, non quia patrem suum diceret 
 deum, sed quod ei aequalis uellet intellegi dicendo: pater 
 meus usque modo operatur, et ego operor, consequens 
 esse ostendens, ut, quoniam pater operatur, et filius 
 operetur, quia pater sine filio non operatur. ibi enim et paulo 
 ante ait iam illis ob hoc irascentibus: quaecumque enim 
 ille fecerit, haec et filius similiter facit.

Inde tandem descendit Iohannes ad illos tres cum eodem 
 domino in terra gradientes, ut quinque milia panibus quinque 
 pascantur, ubi tamen solus commemorat, quod, cum uellent 
 eum regem facere, solus fugit in montem. qua in re nihil 
 mihi aliud uidetur animam rationalem commonere uoluisse, 
 nisi eo se nostrae menti rationique regnare, quo est in excelsis 
 nulla cum hominibus communione naturae solus, quia unicus 
 patri. hoc autem mysterium deorsum repentes carnales homines 
 fugit, quia ualde sublime est, unde illos et ipse fugit in

 

 
 
 
 montem, qui regnum eius terreno animo requirebant, unde et 
 alibi dicit: regnum meum non est de hoc mundo. neque 
 etiam hoc nisi Iohannes ipse commemorat uolatu quodammodo 
 aetherio supereminens terris et gaudens luce solis iustitiae. 
 ab illo itidem monte post miraculum de quinque panibus 
 factum, cum isdem tribus paululum remoratus, donec mare 
 transissent, quando ambulauit super aquas, continuo rursus 
 se in uerbum domini attollit, quam magnum, quam prolixum, 
 quam diu supernum et excelsum, ex occasione panis exortum, 
 cum dixisset turbis: amen, amen dico uobis, quaeritis 
 me, non quia signa uidistis, sed quia edistis de 
 panibus et satiati estis; operamini non cibum, 
 qui perit, sed qui permanet in uitam aeternam, et 
 inde iam talia diutissime adque excelsissime. tunc ab ista 
 uerbi celsitudine ceciderunt, qui post eum deinceps non 
 ambulauerunt, cui sane inhaeserunt, qui potuerunt intellegere: 
 spiritus est qui uiuificat, caro autem nihil prodest, 
 quia utique et per carnem spiritus prodest et solus spiritus 
 prodest, caro autem sine spiritu nihil prodest.

Deinde suis fratribus, id est cognatis carnis suae, suggeren. 
 tibus, ut ascendat ad diem festum, quo possit innotescere 
 multitudini, quanta altitudine respondit: tempus meum 
 nondum aduenit, tempus autem uestrum semper

 

 
 
 
 est paratum. non potest mundus odisse uos; me 
 autem odit, quia ego testimonium perhibeo de 
 illo, quia opera eius mala sunt! hoc est ergo: tempus 
 uestrum semper est paratum, quia uos diem istum 
 concupiscitis, de quo propheta dicit: ego autem non 
 laboraui subsequens te, domine, et diem hominum 
 non concupiui; tu scis. hoc est uolare ad lucem uerbi 
 et concupiscere illum diem, quem uidere concupiuit Abraham 
 et uidit et gauisus est. inde iam ad diem festum cum 
 ascendisset in templum, quae illum Iohannes locutum esse 
 commemorat, quam mirabilia, quam diuina, quam excelsa! 
 quod ipsi uenire non possent, quo esset iturus, quod et 
 ipsum nossent et unde esset scirent, et esset uerus qui 
 eum miserit, quem illi nescirent, tamquam diceret: (et 
 unde sim scitis et unde sim nescitis.\' quod quid aliud uoluit 
 intellegi nisi secundum carnem notum se illis esse potuisse 
 et gente et patria, secundum diuinitatem autem incognitum? 
 ibi etiam de dono spiritus sancti locutus ostendit, quis 
 esset, quando munus altissimum dare potuisset.

Rursus illuc de oliueti monte regredientem quae et quanta 
 narrat locutum post ueniam illi adulterae datam, quae uelut 
 lapidanda illi oblata a temtatoribus fuerat, quando digito 
 scribebat in terra, tamquam illos tales in terra scribendos 
 significaret et non in caelo, ubi monuit discipulos se

 

 
 
 
 scriptos esse gauderent, aut quod se humilando, quod capitis 
 inclinatione monstrabat, signa in terra faceret, aut quod iam 
 tempus esset, ut in terra, quae fructum daret, non in lapide 
 sterili, sicut antea, lex eius conscriberetur! ergo post haec 
 lucem mundi se dixit et qui eum sequeretur non ambulaturum 
 in tenebris, sed habiturum lucem uitae. dixit etiam se esse 
 principium, quod et loqueretur eis. quo nomine utique se 
 distinxit ab illa luce, quam fecit, tamquam lux, per quam 
 facta sunt omnia, ut illud, quod se dixerat lucem mundi, 
 non sic acciperetur, quemadmodum discipulis ait: uos 
 estis lux mundi, tamquam lucerna, quae non est ponenda 
 sub modio, sed super candelabrum, sicut et de Iohanne 
 baptista: ille erat, inquit, lucerna ardens et lucens, 
 sed ipse sicut principium, de quo dictum est: nos omnes 
 de plenitudine eius accepimus. ibi dixit se filium esse 
 ueritatem, quae nisi liberauerit, nemo erit liber.

Inde posteaquam inluminauit a natiuitate caecum, ex ipsa 
 occasione in prolixo eius sermone demoratur Iohannes, de 
 ouibus et pastore et ianua et de potestate ponendi animam 
 suam et iterum sumendi eam, in quo excellentissimam

 

 
 
 
 potestatem suae diuinitatis ostendit. inde cum encenia in Hierosolymis 
 fierent, commemorat ei dixisse Iudaeos: quo usque 
 animam nostram tollis? si tu es Christus, dic nobis 
 palam. adque inde sumta oportunitate sermonis, quae etiam 
 sublimia dixerit, narrat. ibi dixit: ego et pater unum 
 sumus. inde iam resuscitatum ab eo Lazarum praedicat, ubi 
 dixit: ego sum resurrectio et uita; qui credit in 
 me, etiam si mortuus fuerit, uiuet; et omnis qui 
 uiuit et credit in me, non morietur in aeternum. 
 in quibus uerbis quid nisi altitudinem diuinitatis eius agnoscimus, 
 cuius in aeternum participatione uiuemus? inde iterum 
 Iohannes occurrit in Bethania Mattheo et Marco, ubi factum 
 est illud de unguento pretioso, quo pedes eius a Maria caputque 
 perfusum est, adque hinc deinceps usque ad passionem 
 et resurrectionem domini cum tribus euangelistis Iohannes 
 graditur, sed in locis eisdem narratione uersante.

Ceterum quod ad sermones domini adtinet, non cessat se 
 adtollere in ea quae ille abhinc etiam sublimiter diuturneque 
 locutus est. nam et quando eum uoluerunt uidere gentiles 
 per Philippum et Andream, habuit excelsum sermonem, quem 
 aliorum euangelistarum nullus inseruit; ibi praeclara iterum 
 de luce inluminante et lucis filios faciente commemorat. 
 deinde in ipsa cena, de qua euangelistarum nullus tacuit.

 

 
 
 
 quam multa et quam excelsa uerba eius Iohannes commemorat, 
 quae alii tacuerunt! non solum de commendatione 
 humilitatis, quando pedes discipulorum lauit, sed, cum expressus 
 per buccellam traditor eius exisset, remanentibus 
 cum illo undecim, in sermone ipsius mirabiliter stupendo 
 maximeque diuturno idem Iohannes inmoratus est, ubi dixit: 
 qui uidit me, uidit et patrem. ubi multa locutus est 
 de spiritu sancto paracleto, quem missurus eis erat, et de 
 sua clarificatione, quam habuit aput patrem, priusquam 
 mundus esset, et quod unum nos faceret in se, sicut ipse et 
 pater unum sunt, non ut ipse et pater et nos unum, sed nos 
 unum sicut ipsi unum, multaque alia mireque sublimia, de quibus 
 disserere, sicut dignum est, etiamsi iam essemus idonei, in 
 hoc tamen opere non id nos suscepisse quis non aduertat? quod 
 alibi fortasse reddendum est, hic certe non est expetendum. 
 commendare quippe uoluimus amatoribus uerbi dei et studiosis 
 sanctae ueritatis, quamuis eiusdem Christi, qui uerus et 
 uerax est, adnuntiator adque praedicator Iohannes in euangelio 
 suo fuerit, cuius et ceteri tres, qui scripserunt euangelium, 
 et ceteri apostoli, qui non quidem ipsam narrationem scribendam 
 susceperunt, in ea tamen praedicatione sui officii munus 
 implerunt, longe tamen hunc in Christi altiora subuectum ab 
 ipso initio libri sui raro fuisse cum ceteris, id est primo 
 circa Iordanen propter testimonium Iohannis baptistae, inde 
 trans mare Tiberiadis, quando turbas de quinque panibus

 

 
 
 
 pauit et super aquas ambulauit, tertio in Bethania, ubi unguento 
 pretioso fidelis feminae deuotione perfusus est, donec inde 
 illis occurreret ad passionis tempus, quod cum eis erat 
 necessario narraturus, ubi tamen ipsam dominicam cenam, de 
 qua nullus eorum tacuit, multo opulentius tamquam de cellario 
 dominici pectoris, ubi discumbere solebat, exhibuit. ipsum 
 deinde Pilatum uerbis altioribus percutit dicens regnum suum 
 non esse de hoc mundo regemque se natum et ad hoc uenisse 
 in hunc mundum, ut testimonium perhibeat ueritati. Mariam 
 quoque post resurrectionem mystica altitudine uisitans: noli 
 me, inquit, tangere; nondum enim ascendi ad patrem. 
 discipulis etiam insuflando dedit spiritum sanctum, ne ipse 
 spiritus, qui trinitati consubstantialis et coaeternus est, 
 tantum modo patris esse, non etiam filii spiritus putaretur.

Postremo suas oues Petro se amanti eumque amorem ter 
 confitenti commendans dicit eundem Iohannem sic se uelle 
 manere, donec ueniat. ubi etiam mihi uidetur alto docuisse 
 mysterio istam ipsam Iohannis euangelicam dispensationem, 
 qua in lucem liquidissimam uerbi sublimiter fertur, ubi trinitatis 
 aequalitas et incommutabilitas uideri potest, et qua 
 maxime proprietate distet a ceteris homo, cuius susceptione 
 uerbum caro factum est, perspicue cerni cognoscique non

 

 
 
 
 posse, nisi cum ipse dominus uenerit. ideo sic manebit, donec 
 ueniat. manebit autem nunc in fide credentium, tunc autem 
 facie ad faciem contemplandum erit, cum apparuerit uita 
 nostra et nos cum ipso apparebimus in gloria. quisquis autem 
 arbitratur homini uitam istam mortalem adhuc agenti posse 
 contingere, ut dimoto adque discusso omni nubilo phantasiarum 
 corporalium adque carnalium serenissima incommutabilis 
 ueritatis luce potiatur et mente penitus a consuetudine uitae 
 huius alienata illi constanter et indeclinabiliter haereat, nec 
 quid quaerat nec quis quaerat intellegit. credat ergo potius 
 sublimi auctoritati minimeque fallaci, quamdiu sumus in 
 corpore, peregrinari nos a domino et ambulare per fidem, 
 nondum per speciem; ac sic perseueranter retinens adque 
 custodiens fidem, spem et caritatem intendat in speciem ex 
 pignore, quod accepimus, sancti spiritus, qui nos docebit 
 omnem ueritatem, cum deus, qui suscitauit legum Christum 
 a mortuis, uiuificabit et mortalia corpora nostra per inhabitantem 
 spiritum eius in nobis. prius autem quam uiuificetur 
 hoc quod mortuum est propter peccatum, procul dubio 
 corruptibile est et adgrauat animam, et si quando adiuta 
 excedit hanc nebulam, qua tegitur omnis terra, id est hanc 
 carnalem caliginem, qua tegitur omnis uita terrena, tamquam

 

 
 
 
 rapida coruscatione perstringitur et in suam infirmitatem 
 redit uiuente desiderio, quo rursus erigatur, nec sufficiente 
 munditia, qua figatur. et quanto quisque hoc magis potest, 
 tanto maior est. quanto autem minus, tanto minor. si autem 
 nihil adhuc tale mens hominis experta est, in qua tamen 
 habitat Christus per fidem, instare debet minuendis finiendisque 
 cupiditatibus huius saeculi moralis uirtutis actione tamquam 
 in comitatu trium illorum euangelistarum cum mediatore 
 Christo ambulans. eum qui filius dei semper est propter nos 
 filium hominis factum, ut sempiterna uirtus eius et diuinitas 
 nostrae infirmitati et mortalitati contemperata de nostro nobis 
 in se adque ad se faceret uiam, cum magnae spei laetitia 
 fideliter teneat. ne peccet, a rege Christo regatur; si forte 
 peccauerit, ab eodem sacerdote Christo expietur adque ita in 
 actione bonae conuersationis et uitae nutritis pinnis geminae 
 dilectionis tamquam duabus alis ualidis euectus a terris ab 
 eodem ipso Christo uerbo inluminetur, uerbo, quod in principio 
 erat et uerbum aput deum erat et uerbum deus erat, 
 etsi per speculum et in enigmate, longe tamen sublimius 
 ab omni similitudine corporali. quapropter, quamuis in illis 
 tribus actiuae, in Iohannis autem euangelio dona contemplatiuae 
 uirtutis eluceant eis qui haec dinoscere sunt idonei, tamen 
 et hoc Iohannis, quoniam ex parte est, sic manebit, donec 
 ueniat quod perfectum est. et alii quidem datur per spiritum 
 sermo sapientiae, alii sermo scientiae secundum eundem

 

 

 

 
 
 
 spiritum; alius diem domino sapit, alius de pectore domini 
 liquidius aliquid bibit, alius leuatus usque ad tertium caelum 
 ineffabilia uerba audit, omnes tamen, quamdiu sunt in corpore, 
 peregrinantur a domino et omnibus bonae spei fidelibus in 
 libro uitae scriptis seruatur quod dictum est: et ego diligam 
 eum et ostendam me ipsum illi. uerum tamen 
 in hac peregrinatione quantum rei huius intellegentia uel 
 scientia quisque profecerit, tanto magis caueat diabolica uitia 
 superbiam et inuidentiam. meminerit hic ipsum euangelium 
 Iohannis, quam multo amplius erigit. ad contemplationem 
 ueritatis, tam multo amplius praecipere de dulcedine caritatis. 
 et quia illud praeceptum uerissimum ac saluberrimum est: 
 quanto magnus es, tanto humilita te in omnibus, 
 qui euangelista Christum longe ceteris altius commendat, 
 aput eum discipulis pedes lauat.