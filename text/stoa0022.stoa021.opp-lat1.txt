[LIBER PRIMVS.] 
 
 De paradiso in superioribus pro captu nostro ut potuimus 183 
 quod dominus infudit, sensus inuenit digessimus, in quibus 
 Adam atque Euae lapsus est conprehensus. nunc quoniam 
 illa penes auctores non stetit culpa, sed quod peius est deteriorem 
 inuenit heredem, sequentem adoriamur historiam et ea 
 quae secundum scripturas sunt adnexa diuinas nostro opere 
 prosequamur.

Adam autem cognouit Euam mulierem 
 suam, quae concepit et peperit Cain et dixit: adquisiui 
 hominem per deum. quae adquirimus ex quo et a 
 quo et per quid adquiramus considerari solet, ex quo tamquam 
 ex materia, a quo quis auctor, per quid tamquam per 
 aliquod instrumentum. numquid hic sic dicit: adquisiui 
 hominem per deum, ut deum intellegas instrumentum? 
 non utique, sed ut intellegas auctorem et operatorem deum. 
 unde deo magis detulit, quia dixit: adquisiui hominem 
 per deum, ut et nos, cum aliquid adquirimus, uel omnes 
 euentus secundos deo magis deferre quam nobis adrogare debemus 
 et adiecit parere Abel.

cum adicitur aliquid, quod 
 prius erat tollitur. idque colligitur ex arithmeticae portionibus 
 aut animae cogitationibus; addito enim numero fit alius

 

 

 
 
 
 numerus, aboletur superior et cogitatio accedens noua excludit 
 superiorem. ergo cum adicitur Abel, aufertur Cain. quod 
 nominum interpretatione plenius deprehenditur. Cain etenim 
 dictus est adquisitio, quod omnia sibi adquireret, Abel qui 
 omnia referret ad deum pia deuotus mentis adtentione, nihil 
 sibi adrogans ut superior frater, sed totum tribuens conditori 
 quod accepisset ab eo.

Duae itaque sectae sunt sub duorum fratrum nomine conpugnantes 
 inuicem et contrariae sibi, una quae totum menti 
 suae deputat tamquam principali et quasi cuidam cogitationis 
 et sensus et motus omnis auctori, hoc est quae omnes inuentiones 
 humano adscribit ingenio, altera quae tamquam operatori 
 et creatori omnium deo defert et eius tamquam parentis 
 atque rectoris subdit omnia gubernaculo. illa prior Cain significatur, 
 haec posterior Abel dicitur. has duas sectas anima 
 una parturit et ideo germanae habentur, quod uno fundantur 
 utero, sed contrariae sunt, quia oportet eas, cum quodam 
 animae partu editae fuerint, diuidi ac separari; conpugnantibus 
 enim hospitium esse unum perpetuo non potest. denique 
 Rebecca, cum duas naturas humani ingenii parturiret, unam 
 mali alteram boni, easque exilire intra uterum sentiret suum 
 — Esau enim typus erat malitiae, Iacob figuram bonitatis 
 gerebat —, mirata quid illud esset quod discordiam quandam 
 concepti cerneret fetus, consuluit deum, ut passionem proderet, 
 medellam daret. itaque precanti est responsum editum: duae 

 

 
 
 
 gentes in utero tuo sunt et duo populi de uentre 
 tuo exibunt. quod si ad animam referas, eandem generatricem 
 boni et mali intelleges, quia ex quodam fonte animae utrumque 
 demanat, sed hoc sobrii solet esse iudicii, ut repudiato malo 
 uelut enutriat quod bonum est atque confirmet. prius ergo 
 quam pariat bonum, hoc est reuerentiam deo debitam, ut 185 
 ipsi totum deferat, sua praefert; cum uero genuerit confessionem, 
 quae defertur deo, deponit sui cordis tumorem. adiciens 
 ergo deus bonum animae dogma Abel abstulit inprobum dogma 
 Cain.

ego tamen hoc loco secundum scripturam mysterium magis 
 duorum populorum intellego, quod deus adiciendo ecclesiae 
 suae fidem piae plebis abstulit perfidiam populi praeuaricantis, 
 quando quidem uerba ipsa hoc significare uideantur dicente 
 deo: duae gentes in utero tuo sunt et duo populi 
 de uentre tuo exibunt. haec figura synagogae et ecclesiae 
 in istis duobus fratribus ante praecessit, Cain et Abel. per 
 Cain parricidalis populus intellegitur Iudaeorum, qui domini 
 et auctoris sui et secundum Mariae uirginis partum fratris, 
 ut ita dicam, sanguinem persecutus est, per Abel autem intellegitur 
 Christianus adhaerens deo, sicut et Dauid ait: mihi 
 autem adhaerere deo bonum est, ut se caelestibus adtexeret, 
 a terrenis separaret. et alibi defecit inquit anima 
 mea in uerbum tuum, eo quod ordinem uiuendi atque 
 usum non in terrenis uoluptatibus, sed in uerbi cognitione 
 posuisset. ex quo cognoscitur nec illud otiose scriptum esse, 
 sed perpense et examinate quod legimus in Regnorum libris:

 

 
 
 
 et adpositus est ad patres suos. intellegi enim datur 
 quod patrum similis fuerit fide. unde claret non ad sepulturam 
 corporis, sed ad consortium uitae relatum.

denique de 
 Isaac non perfunctorie scriptum putatur quod relinquens 
 corporis istius speciem, quae animae suae adtexebatur, 
 adpositus sit ad genus suum, eo quod patris sui moribus 
 adhaeserit. pulchre autem ad genus ait, non ad populum sicut 
 alibi. nam legimus aliis locis adpositos fuisse ad populum 
 suum, sed isti non tam praestantes; praestantior autem qui 
 paucorum similis fuerit et non plurimorum — plures in 
 populo suo quam in genere — et praestantius ducitur paucorum 
 similem esse quam plurimorum. qui ergo dei erat generatus 
 promissione, qui ad sacrificium probandae pietatis electus,\' qui 
 unius uxoris, hoc est solius sapientiae societate contentus 
 superni illius generis, quod est unum sibique semper conueniens, 
 non plebeiae uilitatis imitator adstruendus fuit 
 scripturae diuinae testimonio. etenim ubi labor doctrina meditatio, 
 illic cum pluribus commune collegium et quoddam 
 populare consortium est. audiendo enim plerique proficiunt, 
 quos nominauit populum. ubi autem non humana traditione, 
 sed ingeniosa collectione sine usu laboris disciplina percipitur, 
 illic sublimis generis incorrupta sinceritas est. et ideo Isaac 
 tamquam dei munus ad genus suum magis quam ad populum 
 adpositus legitur, ut diuinorum potius quam humanorum imitatorem 
 fuisse sedulum recognoscas.

Beata et illa mens, quae species et ipsum genus supergrediens 
 meretur audire quod dictum est ad Moysen, cum 
 separaretur a populo: tu autem sta mecum. nam sicut in 
 Isaac dominicae incarnationis typus humanae generationis 
 supergressus consuetudinem uicit priores ita, ut in eo 
 non uulgaris popularisque gratia, sed specialis praerogatiua 
 praecelleret, sicut lectio docet: Abrahae enim dictae 
 sunt repromissiones et semini eius. non dicit et 
 seminibus tamquam in multis, sed sicut uni, hoc 
 est semini tuo, quod est Christus, ita etiam in Moyse 
 uenturi doctoris figura, qui legem doceret, euangelium praedicaret, 
 inpleret testamentum uetus, nouum conderet, caeleste 
 populis alimentum daret, humanae dignitatem condicionis excessit 
 eo usque, ut dei donaretur nomine, sicut habemus 
 scriptum dicente domino: posui te in deum Pharao. 
 etenim uictor passionum omnium nec ullis saeculi captus 
 inlecebris, qui omnem istam secundum corpus habitationem 
 caelestis puritate conuersationis obduxerat, mentem regens, 
 carnem subiciens et regia quadam auctoritate castigans, nomine 
 dei uocatus est, ad cuius similitudinem se perfectae uirtutis 
 ubertate formauerat.

et ideo non legimus de eo sicut de ceteris 
 quia deficiens mortuus est, sed per uerbum dei mortuus 
 est; deus enim neque defectionem aut diminutionem 
 patitur neque adiectionem capit. unde et addidit scriptura 
 quia nemo scit sepulturam eius usque in hodiernum

 

 
 
 
 diem, ut translationem magis quam interitum eius intellegas; 
 mors enim secessio quaedam est animae et corporis. mortuus 
 igitur est per uerbum dei, ut ait scriptura, non secundum 
 uerbum, ut aduertas non nuntium mortis, sed gratiae munus 
 expressum, qui translatus magis quam derelictus est, cuius 
 nemo nouit sepulturam. quis enim in terris reliquias eius 
 potuit deprehendere quem secum esse dei filius in euangelio 
 demonstrauit? denique et Helias simul est uisus, qui translatus 
 curru est, non sepultus nec mortuus legitur; uiuit 
 enim qui cum dei filio est. Moyses autem mortuus quidem 
 legitur, sed per uerbum dei mortuus, per quod facta sunt 
 omnia. uerbo autem dei caeli firmati sunt; per uerbum igitur 
 dei non lapsus operis, sed firmamentum est. non ergo 
 tamquam relapsus in terram deprehenditur corporis solutione, 
 sed tamquam uerbi caelestis operatione donatus et munere, 
 ut quietem magis caro eius quam bustum acceperit.

bene 
 autem inter dominum et seruum seruatur distantia, ut praerogatiuam 
 domini intellegas, serui gratiam. de Moyse legitur 
 quia sepulturam eius nemo scit, de Christo autem <quia> 
 sepultura eius de terra sublata est, quia ille secundum mysterium 
 legis expectabat redemptionem, ut resurgeret, hic 
 secundum euangelii donum redemptionem non expectabat, sed 
 donabat. et ideo sepultura eius non ignorata est, sed eleuata, 
 quam diutius creatura tenere non potuit, quia per ipsum 
 omnis creatura properauit a corruptionis seruitiis eleuari. 
 nemo ergo scit sepulturam Moysi, quia uitam eius omnes

 

 
 
 
 nouerunt, Christi autem sepulturam uidimus, sed nunc iam 
 non nouimus, quia resurrectionem eius agnouimus; debuit enim 
 cognosci tumulus eius, ut resurrectio manifestaretur. et ideo 
 in euangelio tumulus summa expressione describitur, in lege 
 non quaeritur, quia licet resurrectionem eius lex adnuntiauerit, 
 nobis tamen euangelii series plenissime conprobauit.

Ergo, ut quod proposuimus conpleamus, adiecit inquit 
 parere Abel, hoc est meliorem Eua, quae grauiter ante 
 peccauerat, ex se generauit sententiam, ut superioris sententiae 
 aboleret errorem. mentior, nisi hoc in uniuersis probatur. ita 
 enim nascimur, ut ante infirmus infantiae sensus in nobis sit, 
 postea pueritiae corporis tantummodo curam sciens, nullum 
 cultum, nullam habens obseruantiam diuinorum. unde et euidenti 
 naturae nouitate ortum Iesum Christum ex uirgine ut 
 probaret propheta ait: ecce uirgo in utero accipiet et 
 pariet filium, et uocabunt nomen eius Emmanuhel. 
 butyrum et mel manducabit, priusquam sciat malum 
 aut bonum: quoniam priusquam sciat bonum 
 aut malum non credit malitiae, ut eligat quod 
 bonum est et infra: priusquam sciat puer uocare 
 patrem aut matrem, accipiet uirtutem Damasci 
 et spolia Samariae contra regem Assyriorum . solus 
 enim fuit qui non est captus saeculi huius uanitate et 
 carnali tumore. utpote qui se humiliauit factus oboediens 
 usque ad mortem. longe uniuscuiusque nostrum dissimilis, 
 qui nos frustra extollimus mente carnis inflati. unde et nemo 
 sine peccato nec unius diei infans, ille autem peccatum

 

 
 
 
 non fecit. et ideo in nobis ante Cain nascitur se ipsum 
 praeferens, postea Abel generatur, in quo sit reuerentia 
 diuinitatis. prius ergo inrepit quod malum est, postea 
 agnoscitur quod bonum. ubi autem bonum ibi iustum, 
 ubi iustitia ibi sanctitas, hoc est Abel, qui adhaeret deo

et factus est inquit Abel pastor ouium, Cain autem 
 operabatur terram. non est otiosum quod cum ante generatus 
 sit Cain, ut lectio docet, praelatus sit hoc loco Abel, 
 nec idem sit ordo nominum qui est ordo naturae. quid sibi 
 uult mutatio ordinis, ut prius iunioris meminerit, ubi describitur 
 uitae status operisque usus? interrogemus officiorum 
 distantiam, ut colligamus causam praelationis. operari terram 
 usu prius est, gratia inferius quam oues pascere. hoc enim 
 instar cuiusdam est doctoris et principis meritoque senior a 
 uetustioribus inchoauit, iunior recentiora praetulit, quae nullas 
 spinas, nullos tribulos germinarent, nulli sententiae essent 
 obnoxia. denique peccati reus Adam de paradiso dimissus est 
 uoluptatis, ut operaretur terram. recte ergo ubi nascuntur hi 
 fratres, seruatur etiam in praedicando ordo naturae: ubi uero 
 exprimitur disciplina uiuendi, seniori iunior antefertur, quia 
 etsi tempore iunior uirtute praestantior est. innocentia enim 
 tempore posterior est quam malitia et quadam suppar aetate, 
 sed meritorum nobilitate antiquior; senectus enim uenerabilis 
 est, non annis incana,. sed moribus. et 
 aetas inquit senectutis uita inmaculata. ubi ergo 
 generatio exprimitur, praeueniat Cain, ubi disciplinarum fit 
 praedicatio, praecurrat Abel. adulescentiam igitur et ipsam in

 

 
 
 
 exordiis iuuentutem uariarum inlecebris passionum feruere 
 quis abnuat, sed ubi maturior aetas successerit, tamquam 
 pubescentis lasciuiae tempestate discussa tranquillitatem refundi 
 et in quosdam portus quietos lassae nauigium animae subducere? 
 itaque graues motus nostrae adulescentiae fida senectutis 
 statione placidantur.

Ne ergo dubites talibus naturae admonitus exemplis quod 
 malitia praecedat tempore, sed iuuenculescat infirmitate. habet 
 illa aetatis stipendium, uirtus autem praerogatiuam gloriae, quam 
 plerumque iusto iniquus iudici cedit. cuius rei testis est fidelis 
 diuina scriptura, quae docet Esau cognomine stultitiae uirum 
 cessisse patienter primatus suos fratri suo Iacob, ita ut. diceret: 
 ut quid milii primatus? sed quos iste posthabuit hos uir 
 cognomento exercitationis praeditus quaesiuit mereri. nonne 
 tibi uidetur Esau tamquam in agone uictus et propriae mentis 
 infirmitate inparem se existimans cessisse uictori coronam, 
 quem uidebat nullis passionum inlecebris inflecti, quarum 
 ipse puluerem sustinere non poterat? ut quid mihi inquit 
 primatus? apud ignauos enim nulla sunt insignia uirtutis, 
 apud sapientes prima habentur; studia enim uirtutis quaedam 
 instrumenta sunt. itaque sicut bellator sine armis esse non 
 potest ita nec sine exercitatione uirtus. unde et dominus in 
 euangelio ait: a diebus Iohannis Baptistae regnum 
 caelorum cogitur, et cogentes diripiunt illud et 
 alibi: quaerite regnum dei, et ecce omnia praesto 
 sunt uobis. non dormientibus nec otiantibus, sed uigilantibus 
 et laborantibus pollicentur praemia, ... sed labori merces parata

 

 
 
 
 est, qui, licet non sit suauis ad gratiam, tamen fructuosus ad 
 praemium est. docet hoc sermo legis, sicut scriptum inuenimus:

si fuerint inquit uni homini duae uxores, una 
 earum dilecta et altera odibilis., et pepererint ei 
 ambae filios, dilecta et odibilis, et fuerit primitiuus 
 filius mulieris odibilis, qua die heredes 
 reliquerit filios in substantia sua, non poterit 
 primatum dare filio mulieris dilectae omittens 
 filium odibilis, sed primitiuum filium mulieris 
 cognoscet dare illi dotem ex omnibus, quae 
 inueniuntur ei, quia ipse initium filiorum eius est 
 et ipsi debentur primitiae. quam profunda latent mysteriorum 
 secreta in litteris! recognosce, anima, tuos partus 
 et odibilis istius mulieris quaere mysterium. intra te ea inuenies, 
 si requiras. repete cogitationes, relege sensus tuos 
 et cui primitiae debeantur agnosces. duae enim mulieres 
 unicuique nostrum cohabitant inimicitiis ac discordiis dissidentes, 
 uelut quibusdam zelotypiae contentionibus nostrae 
 replentes animae domum. una earum nobis suauitati et amori 
 est, blanda consiliatrix gratiae, quae uocatur uoluptas. hanc 
 nobis opinamur sociam ac domesticam, illam alteram inmitem 
 asperam feram credimus, cui nomen uirtus est.

Illa igitur meretricio procax motu, infracto per delicias 
 incessu, nutantibus oculis et ludentibus iaculans palpebris 
 retia, quibus pretiosas iuuenum animas capit — oculus enim 

 

 
 
 
 meretricis laqueus peccatoris — quemcumque uiderit sensu 
 dubio praetereuntem in angulo transitus domus suae sermonibus 
 adoritur gratiosis faciens iuuenum uolare corda, domi 
 inquieta, in plateis uaga, osculi prodiga, pudore uilis, amictu 
 diues, genas picta. etenim quia uerum decorem naturae habere 
 non potest, adulterinis fucis adfectatae pulchritudinis lenocinatur 
 speciem, non ueritatem. uitiorum succincta comitatu et 
 quodam nequitiarum choro circumfusa, dux criminum talibus 
 uerborum machinis murum mentis adgreditur humanae: 
 sacrificium pacis est mihi, hodie reddo uota mea. 
 hac ex causa progressa sum obuiam tibi desiderans 
 faciem tuam, inueni te. institis texui lectum meum 
 et tapetis ab Aegypto straui. aspersi lectum meum 
 croco, domum autem meam cinnamo. ueni fruamur 
 amicitiam usque in diluculum, ueniet conluctemur 
 cupidine. hanc enim per os Solomonis speciem fornicariae 
 uidemus expressam. nam quid tam meretricium quam saecularis 
 uoluptas, quae a fenestra domus suae intrat oculis prima 
 temptamenta praeludens et penetrat cito, si tu in plateam 
 prospiciens, id est in publicas transeuntium uias, non in legis 
 interna mysteria obtutum tuae mentis intendas? ea profecto 
 est quae ualidioribus uinculis uelut cubile quoddam consociatae 
 nobis communitatis intexit, ut qui reclinauerit se 
 ligetur, et obprobriosae fraudis uelamine operit corporis sui 
 stratum ad sollicitandos animos iuuenum, absentiam uiri, hoc

 

 
 
 
 est incuriam legis obtexens. lex enim absens peccantibus est; 
 nam si adesset, non delinqueretur. et ideo ait: non enim 
 adest uir meus in domo, abiit autem uiam longissimam 
 inuolucro pecuniae accepto in manu. quid hoc 
 esse dicam nisi forte quia diuites putant nihil esse quod non 
 suae cedat pecuniae et in gratiam sui legem uelint esse 
 uenalem? spargit odores suos uoluptas, quia Christi odorem 
 non habet, thensauros demonstrat, regna promittit, amores spondit continuos, 
 inexploratos concubitus pollicetur, sine paedagogo 
 disciplinas, sine monitore sermones, uitam sine sollicitudine, 
 mollem somnum, inexplebilem cupiditatem. seducens inquit 
 eum multo blandimento sermonum et laqueis labiorum 
 suorum adligans domum adusque adtraxit. at 
 ille secutus est eam circumuentus. nitebat aula regio 
 luxu splendida caelatis parietibus et solo umido natabant 
 pauimenta uino. fraglabat unguento humus, spinis cooperta 
 piscium et marcentibus iam floribus lubrica. illic commessantium 
 tumultus, concertantium clamor, litigantium caedes, 
 concentus canentium, saltantium strepitus, ridentium cachinnus, 
 lasciuientium plausus, confusa omnia, nihil naturae 
 ordine. saltatrices tonsae et crispantes pueri coma, epulantium 
 cruditas, edentium ructus, ebriorum sitis, hesterna crapula, 
 hodierna temulentia, repleta uomitu bibentium pocula maiore 
 odore ebrietatis quam si recentia tantum uina fraglarent. ipsa 
 in medio stans \'bibite\' inquit \'et inebriamini, ut cadat

 

 
 
 
 unusquisque et non resurgat. ille apud me primus qui omnium 
 perditissimus, ille meus est qui suus non est, ille mihi 
 gratior qui sibi nequior. calix aureus Babylonis in 
 manu mea inebrians omnem terram; a uino meo biberunt 
 omnes gentes. qui est ergo insipientior deuertat ad 
 me, et indigentibus sapientia praecipio dicens: panibus 
 absconditis suauiter utimini et aquam furtim 
 dulciorem bibite. manducemus et bibamus; cras 
 enim moriemur. transiet uita nostra tamquam 
 uestigia nubis et tamquam nebula dissipabitur. 
 uenite ergo et fruamur bonis quae sunt et utamur 
 creatura tamquam iuuentute celeriter. uino pretioso et unguentis nos impleamus, 
 et non praetereat 
 nos flos temporis. coronemus nos rosis, antequam 
 marcescant. nullum pratum sit quod non pertranseat 
 luxuria nostra; ubique relinquamus signa 
 laetitiae. hic omnia relincuntur, nihil secum quis feret nisi 
 quod corporis uoluptate perceperit. denique ipsam ego institui 
 philosophiam. nec est alia uerior nisi ea quae bonum adserit 
 [nisi] quod suaue atque iocundum sit. ergo uel philosophiae 
 uel sapientiae Solomonis credite\'.

His auditis uelut ceruus sagittatus in iecore haeret saucius. 
 quem miserans uirtus et casurum cito uidens inprouiso occurrit 
 uerita ne inter moras inlecebris demulcentibus mens capiatur 
 humana. \'palam\' inquit adparui tibi non quaerenti me, ne

 

 
 
 
 fallat inprudentem et circumueniat te mulier effrenata et luxuriosa, 
 quae non nouit pudorem. sedet in foribus domus in 
 sella palam in plateis aduocans praetereuntes. nunc igitur, 
 fili, audi me et intende uerbis oris mei. non declinet 
 in uias eius cor tuum; multos enim uulnerando 
 dei.ecit, et sunt innumerabiles quos trucidauit. 
 uiae inferorum domus eius deducentes in 
 secessum mortis. aufer igitur tibi prauum os et 
 iniusta labia a te longe propelle. oculi tui recta 
 uideant; noli intendere fallaci mulieri. mella enim 
 destillant a labiis mulieris fornicariae, quae ad tempus 
 inpinguat fauces tuas, postea uero amariorem felle inuenies. dies 
 me citius defecerit quam uitia eius exponam, quae tamen in 
 Prouerbiis ore sapientiae descripta atque expressa sunt. non 
 uincat formae concupiscentia. adulterina est, fucis inlita. 15 
 nequaquam uero ac sincero fulgens decore. neque capiaris 
 oculis; circumfusa enim retia sunt. esto magis similis illius 
 et sequere eum qui salit super montes et transilit super 
 colles, prospiciens per fenestras, eminens super retia. mala 
 sunt uoluptatis uincula. oculos delectat, demulcet aures, sed 
 mentem inquinat. multa mentitur, falsa adiungit, uera subducit, 
 spondit pecuniam, aurum offert, sed aufert disciplinam. 
 tu autem accipe potius disciplinam quam pecuniam et scientiam 
 super aurum probatum; melior est enim lapidibus pretiosis. 
 non te celabo quae summa eius feruntur, ne uidear

 

 
 
 
 deoperire quae displiceant in uoluptate et obumbrare quae 
 placeant. eleuat enim et extollit mentem suasoriis uerbis, 
 ostendit omnia regna terrae dicens: haec omnia tibi dabo, 
 si procidens adoraueris me. ibi tu caue ne capiaris 
 praeterlabentibus et non manentibus, quibus magna temptatio 
 est.

docuit te certe dominus Iesus quemadmodum aduersus 
 huiusmodi temptationes resistas. tetenderat diabolus primum 
 laqueum gulae dicens: si filius dei es, dic lapidi huic 
 ut fiat panis: respondit dominus: non in pane solo 
 uiuit homo, sed in omni uerbo dei. laqueum soluit 
 hoc dicto. posuit iterum diabolus secundum iactantiae laqueum, 
 qui etiam bonam mentem prosperis currentem semitis solet 
 strangulare. et duxit illum inquit in Hierusalem et 
 statuit eum supra pinnam templi et dixit illi: si 
 filius es dei, mitte te hinc; scriptum est enim quod 
 angelis suis mandauit de te ut conseruent te, quia 
 inmanibus tollent te, ne forte offendas ad lapidem 
 pedem tuum. itaque cum posset sine ullo periculo mittere 
 se dominus Iesus, cui suppeterent spiritales uolatus, tamen 
 ne iactantiae genus esset, respondit diabolo: non temptabis 
 dominum deum tuum. simul docuit nos cauere ne faciamus 
 uoluntatem diaboli. si ergo ueri iactantia declinanda est, 
 quanto magis nemo debet falsa iactare pro ueris? tertius 
 superest laqueus auaritiae atque ambitionis. ostendit in monte 
 posito omnia regna orbis terrae in momento

 

 

 

 
 
 
 temporis. bene in momento, quia diuturna esse non possunt. 
 paululum expecta, et cito transeunt. itaque qui secuntur ea 
 in monte sibi uidentur, sed non sunt perpetui, sicut habes 
 scriptum: uidi impium superexaltatum et eleuatum 
 super caedros Libani: et transiui, et ecce non 
 erat. sed qui maximi ea facit adorare uidetur diabolum, 
 cuius deus uenter est et in pudendis gloria. tu autem 
 in deo gloriam quaere, qui tibi ait: dominum deum tuum 
 adorabis et ipsi soli seruies, a quo aeterna accipias, 
 non temporalia.

Tamen si quem etiam ista delectant, ab eo moderatius 
 petantur qui uerus omnium fons est. nam et ipsa peculiaria 
 quae possidere sibi uidetur diabolus aliena sunt, sicut ipse 
 dixit: tibi dabo potestatem hanc uniuersam et gloriam 
 illorum, quia mihi tradita sunt. ab eo ergo 
 spera, licet breuis uitae non sit longum uiaticum requirendum, 
 tamen ab eo spera qui uniuersam creaturam condidit, 
 qui diabolo ea ad tempus tradidit, non ut possideat, sed ut 
 temptet; non enim poterat corona esse sine certamine. probandi 
 erant dubii, ut iusti coronarentur.

dedit itaque diabolo 
 ea, quia in his ipsis poena accipientis est, si uti nesciat. 
 quid est enim thensaurus luxurioso nisi sumptus luxuriae? 
 sed non luxuriosus, sed frugi probatur. et ideo utere quasi 
 frugi his quae tibi adponuntur, ut non cum manducas multum, 
 odibilis fias; uigiliae enim et tormenta uiro edaci 
 et infra: si coactus fueris in edendo, surge et uome. 
 et refrigerabit te et non adduces corpori tuo

 

 
 
 
 infirmitatem. plurimos itaque gula sua occidit, nullum frugalitas: 
 innumeris uina nocuerunt. nulli parsimonia. plerique 
 inter epulas fudere animam et mensas proprio replerunt sanguine. 
 aliis cruditas uocem simul rapuit et sensum, et si 
 aliquibus cruditas noxia non fuit, his ruinam fecit ebrietas. 
 alios in crimen egit ebrietas, etsi ipsa crimen sit, alios ad 
 egestatem redegit. postremo audi quos Christus excludat. 
 cum intrauerit inquit pater familias et clauserit 
 ostium, incipietis foris stare et pulsare ostium 
 dicentes: aperi nobis. et respondens dicet: nescio 
 uos unde estis; recedite a me omnes operarii iniquitatis. 
 tunc incipietis dicere: manducauimus 
 coram te et bibimus et in plateis nostris docuisti. 
 et dicet uobis: nescio unde estis. audisti quid de 
 manducantibus dixerit: audi nunc quid de ieiunantibus dicat: 
 beati qui nunc esuriunt et sitiunt, quia saturabuntur 
 et infra: uae uobis.

qui saturati estis, quoniam 
 esurietis. sed uis manducare, uis bibere? ueni ad 
 conuiuium sapientiae, quae inuitat omnes cum magna praedicatione 
 dicens: uenite et edite panes meos et bibite 
 uinum, quod miscui uobis. delectant cantica, quae epulantem 
 demulceant? audi hortantem. audi cantantem ecclesiam 
 non solum in canticis, sed etiam in Canticis canticorum: 
 manducate, proximi mei, et bibite et inebriamini, 
 fratres mei. sed haec ebrietas sobrios facit, haec ebrietas 
 gratiae, non temulentiae est. laetitiam generat, non titubantiam. 
 nec uerearis ne in conuiuio ecclesiae aut grati

 

 

 
 
 
 odores tibi aut dulces cibi aut diuersi potus aut conuiuae 
 nobiles desint aut decentes ministri. quid Christo 
 nobilius, qui in conuiuio ecclesiae et ministrat et ministratur? 
 istius conuiuae recumbentis adnecte te lateri ac te deo iunge; 
 non fastidias mensam, quam Christus elegit dicens: introiui 
 in hortum meum, soror mea sponsa. uindemiaui 
 murram cum aromatibus meis, manducaui panem 
 meum cum melle meo et bibi uinum cum lacte meo. 
 in horto, hoc est in paradiso est conuiuium ecclesiae, ubi 
 erat prius Adam quam peccatum committeret. ibi recumbebat 
 Eua, priusquam culpam crearet et pareret. ibi uindemiabis 
 murram, hoc est Christi sepulturam, ut consepultus cum illo 
 per baptismum in mortem quemadmodum ille surrexit ei 
 mortuis et tu resurgas. ibi manducabis panem, qui confirmat 
 cor hominis, mel gustabis, quo tuarum dulcescat meatus 
 faucium. uinum bibes cum lacte, hoc est cum splendore ac 
 sinceritate, siue quod pura simplicitas sit siue quod inmaculata 
 gratia quae in remissionem sumitur peccatorum, siue quod 
 paruulos consolationis suae lactet uberibus, ut ablactati in 
 deliciis in plenitudinem perfectae aetatis adolescant. succede 
 ergo in hoc conuiuium. an metuis ne angustior domus et 
 breuis conuiuii locus te conprimat?s o Istrahel, quam 
 magna est domus dei et ingens locus possessionis 
 eius! magnus et non habet finem, altus et 
 inmensus. ibi fuerunt gigantes illi, qui ab initio 
 fuerunt statura magna scientes proelium. non hos 
 elegit deus. et merito non elegit, quia proelium, non

 

 
 
 
 pacem sciebant, et ideo tu pacem disce, ut eligaris a deo. 
 sed ne forte incomptam domus magnitudinem putes et diuersoria 
 te columnata delectent, sapientia aedificauit sibi 
 domum et fulsit columnas septem. ipse etiam dominus 
 Iesus multas mansiones apud patrem suum esse commemorat. 
 in hac ergo domo epulaberis animae cibos potusque mentis. 
 ut postea non esurias neque sitias umquam; qui enim manducat 
 manducat usque ad satietatem et qui bibit usque ad 
 ebrietatem bibit.

sed haec ebrietas pudicitiae custos est, illa 
 uini ebrietas fomes libidinis, quo per carnes uaporantur interna 
 uiscera, animus ignescit, anima exuritur. saeuus criminum stimulus 
 libido est. quae numquam manere quietum patitur affectum. 
 nocte feruet, die anhelat, de somno excitat, a negotio abducit, 
 a ratione reuocat, aufert consilium, amantes inquietat, lapsos 
 inclinat, castis insidiatur, potiendo inflammat usuque accenditur. 
 nullus peccandi modus et inexplebilis scelerum <sitis) 
 nisi morte amantis extingui non potest. et ideo ait apostolus: 
 fugite fornicationem, ut ueloci fuga tamquam furiosae 
 dominae declinare saeuitiam et tetro seruitio exire possimus.

nam quid de auaritia dicam, insatiabili pecuniae cupiditate et 
 quadam aeris libidine, quae quo plura abstulerit eo magis 
 inopem esse se credit? omnibus inuida, sibi uilis, in summis 
 diuitiis inops affectu extenuat quod censu abundat. nullus 
 rapiendi modus, ubi nulla mensura cupiendi. sic inflammat 
 animum, sic igne suo pascit animum, ut hoc solo distet, quod 
 illa formarum adultera sit, ista terrarum. elementa concutit.

 

 
 
 
 mare sulcat, terram effodit, caelum uotis fatigat, nec sereno 
 grata nec nubilo condemnat prouentus annuos fetusque ten-arum 
 arguit. sed haec aegritudo est animae, non sanitas. denique 
 Ecclesiastes dicit: est languor malus, quem uidi 
 sub sole, diuitias custodiri in malum possidentis 
 eas et supra: qui diligit argentum non satiabitur 
 argento. nec est finis adquisitionis eorum. si quaeris 
 thensauros, accipe inuisibiles et occultos, quos in 
 caeli altissimis, non quos in terrarum uenis requiras. esto 
 pauper spiritu et eris diues qualicumque censu, quia non in 
 abundantia diuitiarum uita est hominis, sed in uirtute ac 
 fide. istae te diuitiae uerum diuitem facient, si sis in deum 
 diues.\'

Audisti uoluptatis mysteria, audisti etiam nostrarum copiarum 
 munera, quas ego non superlectili operiendas, sed scripturae 
 nudis sermonibus demonstrandas putaui, ut sua luce 
 fulgerent et ex se ipsae uocem emitterent sui inuicem. neque 
 enim sol et luna interprete indigent; habent interpretem fulgorem 
 sui luminis, quo totus repletus orbis est. illis inluminatio 
 est fides, sine indice quaedam ut ita dicam intestata 
 testis, quae alieno non indiget testimonio et subito se uniuersorum 
 oculis offundit. non ergo nuntiantur opera nostra, 
 sed clamant et se ipsa nuntiant. sane ut et hoc quod laboriosum 
 in nostris ducitur non praeteream, fides exigitur, studium 
 desideratur, facta quaeruntur. his enim tribus dominus Iesus 
 deuotionis humanae officia definiuit dicens: petite, et dabitur 
 uobis; quaerite, et inuenietis; pulsate, et

 

 
 
 
 aperietur uobis et infra: omnis ergo qui audit uerba 
 mea haec et facit ea similis est uiro sapienti.

haec 
 qui studiose fuerit prosecutus primatus benedictionis accipiet 
 sicut patriarcha Iacob, qui continentia et fide humanarum 
 supplantauit uestigia passionum. iste ait: misericordiam 
 mei habuit deus, et sunt mihi omnia. hanc itaque 
 misericordiam nos fide, studio operibusque mereamur, quibus 
 disciplinis inuenit Istrahel gratiam dei et per ipsam omnia: 
 non enim mundi huius copias, sed uirtutum disciplinas sibi 
 suppetere gaudebat. has nobis substituamus heredes, quas 
 sanctus Abraham in Isaac filio suo substituit sibi, omnem 
 operum suorum deputans hereditatem sapienti et iusto uiro 
 nec ullum ius hereditarium ancillis uel ancillarum filiis derelinquens, 
 sed tantummodo donationis munera. perfectae enim 
 uirtutes totum accipiunt gloriae patrimonium, usitatis et 
 mediocribus uile aliquid aspergitur. et ideo Agar, quae aduena 
 latine dicitur atque accola, et Chettura, quae odorifera significatur, 
 heredes non sunt. qui enim mediis utitur disciplinis 
 accola, non inhabitator est sapientiae. odore aspersus non 
 fructu expletur. sanitatem autem cibus, non odor inuehit, 
 quia odor fructuum nuntius est. principales itaque disciplinas 
 sequentibus et indigenas accolis agnoscimus praeferendas. 

 

 
 
 
 hoc secundum ingenium.

at uero secundum mysterium Abraham 
 pater gentium semini suo legitimo, quod est Christus, 
 hereditatem omnem fidei suae detulit, qui in hac terra uelut 
 aduena fuit, ut uitae huius odorem magis quam fructum 
 referret. haec cum audit mens, auertit se a uoluptate uirtutique 
 adiungit ueri decoris admirans gratiam purum affectum, 
 simplicem sententiam, mediocrem uestem, hoc est non in persuasione 
 sermonis, sed in ostensione spiritus, qualis est apostolicae 
 forma sententiae, amictum sapientiae atque pietatis 
 omni pretiosiorem auro refulgens, tum chorum prudentiae 
 temperantiae fortitudinis iustitiae suscipiens, quae fraglant 
 odorem disciplinarum incutientes reuerentiam, infundentes gratiam. 
 itaque talibus mota eligit studia uirtutis, quibus Iacob uir 
 plenus exercitationis mentem intendit suam. et ideo ouium 
 pastor inducitur, eo quod inperitare corpori et sensibus eius 
 ac uoluptatibus uocisque modum tenere, ne uelut ouis uagetur 
 incerta, praestantius aestimatur quam regere populos, praeesse 
 urbibus; difficilius enim se quispiam quam alterum regit. animum 
 uincere, iracundiam cohibere conpugnantesque leges 
 carnis et mentis in unum cogere inmortalis cuiusdam est uiri. 
 quem inferni porta non ceperit. denique ipse sibi legis lator 
 uindicauit hoc munus, ut oues pasceret Iothor, qui dicitur 

 

 
 
 
 superfluus, et ageret in desertum, eo quod inrationabilem et 
 superflui uulgarisque sermonis loquacitatem in secreta quaedam 
 sobriae doctrinae coegit mysteria. ideoque Aegyptiis abominationi 
 erant pastores ouium; omnes enim qui corporis dediti 
 passionibus huiusmodi et uoluptatibus indulgent suis disceptatorem 
 uerbi doctoremque uirtutis quadam execratione declinant. 
 et ideo per aegnimata haec docuit Moyses apta deo 
 esse sacrificia, quae refugit omnis insipiens, id est opera et 
 praecepta uirtutis. ideoque pastor Abel, Cain autem operator 
 terrae legitur, qui in fratre suo uir insipiens formam speciemque 
 uirtutis expressam ferre non potuit.

Et factum est post dies optulit Cain ex fructibus 
 terrae munus domino. duplex culpa: una quod post dies 
 optulit, altera quod ex fructibus, non ex primis fructibus, 
 sacrificium autem et celeritate conmendatur et gratia. unde 
 praeceptum est: si uoueris uotum, non facias moram 
 reddere illud; melius est enim non uouere uotum 
 quam uouere et non reddere; cum enim moram facis. 
 non reddis. uotum est autem postulatio bonorum a deo cum 
 soluendi muneris promissione. et ideo cum inpetraueris quod 
 petisti, ingrati est tardare promissum. sed interdum aut 
 neglegentibus inrepit obliuio impetratorum aut tumidis et 
 elatis adrogare euentus sibi [hebi] cordi est et propriis 
 uirtutibus uindicare nec auctoris deputare gratiae, sed ipsos

 

 
 
 
 se suorum bonorum auctores ducere. tertium genus est peccati 
 quidem minoris, sed supparis adrogantiae, eorum scilicet 
 qui datorem bonorum deum non negant, sed quae acciderint 
 ea sibi propter prudentiam suam ceterarumque merita uirtutum 
 iure delata arbitrantur. propterea etiam diuina dignos habitos 
 gratia, quod nequaquam uiderentur indigni quibus talia diuinis 
 beneficiis prouenirent.

ne quid ergo huiusmodi accidat, 
 unde uotum tuum tibi in peccatum fiat, lex te informauit 
 atque instruxit dicente domino, qui legem dedit: adtende 
 tibi, ne obliuiscaris beneficia domini dei tui et 
 non custodias mandata et iudicia et iustitias illius, 
 quae ego praecipio tibi hodie: ne cum manducaueris 
 et repletus fueris et cum domos bonas aedificaueris 
 et habitare coeperis in eis et oues tuae et 
 boues tui cum repleti fuerint, aere, argento et auro 
 conpletus fueris et omnia possidere coeperis et 
 plena fuerint horrea tua, exaltes cor tuum et obliuiscaris 
 dominum deum tuum. tunc ergo obliuisceris 
 dominum, cum oblitus fueris tui. si autem cognoscas infirmum 
 te esse, cognosces deum esse supra omnia et inmemor esse 
 non poteris, ut ei reuerentiam debitam soluas.

Disce nunc quemadmodum unusquisque moneatur, ne se 
 ipse auctorem suorum putet bonorum. ne dicas inquit in 
 corde tuo: uirtus mea et potentia mea fecit mihi 
 uirtutem hanc magnam, sed in mente habebis dominum 
 deum tuum, quoniam ipse dat uires, ut 
 facias uirtutem. unde bene apostolus quasi legis interpres 
 non gloriabatur in uirtute sua, sed minimum se apostolorum 
 esse dicebat et quicquid esset gratiae diuinae esse non meriti 
 sui nihilque nos habere quod non acceperimus. quid enim

 

 
 
 
 inquit habes quod non accepisti? si autem accepisti, 
 quid gloriaris quasi non acceperis? didicisti 
 ergo humilitatem magis sequi quam adrogantiam, sedulitatem 
 affectare quam potestatem. accepisti salutaria praecepta, 
 noli neglegere utilia instrumenta medicinae, quibus fibra omnis 
 letalis uulneris exsecatur.

ille quoque qui se iustificat ne 
 infletur cordis sui tumore; et ipse accepit salubre mandatum 
 in huiusmodi sententiam resultante oraculo: ne dicas in 
 corde tuo, cum consumere coeperit dominus deus 
 tuus gentes illas a conspectu tuo, dicens: propter 
 iustitiam meam induxit me dominus possidere terram 
 istam: sed propter iniquitates gentium harum extirpabit 
 illos dominus a facie tua. non propter 
 iustitiam tuam nec propter aequitatem cordis tui 
 intrasti possidere terram istam, sed propter iniquitatem 
 gentium disperdet eos dominus a conspectu 
 tuo et restituet testamentum suum, quod iurauit 
 patribus uestris. testamentum perfecta dei gratia est; 
 nihil enim inperfectum dat deus, perfecta autem uirtus 
 est et opera uirtutis. testamentum autem dicitur quo defertur 
 bonorum hereditas. merito et testamentum dicitur et 
 diuinum, cum ea quae uere bona sunt adtestatione mandatorum 
 caelestium conferuntur. et testamentum dicitur, quo- : 
 niam sanguine dedicatum est, uetus in typo, nouum in ueritate. 
 quo testamento diuinae gratiae pignus tenemus, quia sic

 

 
 
 
 dilexit deus hunc mundum, ut unicum filium suum 
 pro nobis omnibus daret. unde perfectionem gratiae praedicans 
 apostolus ait: quomodo non etiam cum illo omnia 
 nobis donauit?

Prima igitur uoti gratia est celeritas solutionis. denique 
 Abraham filium suum ad holocaustum iussus offerre non post 
 dies ut Cain optulit, sed exsurgens mane strauit asinam 
 suam et adhibuit secum duos pueros et Isaac 
 filium suum et concidens ligna ad holocaustum 
 surgens abiit et uenit ad locum quem ei dixerat 
 deus die tertia. primo aduerte immolaturi studium maturum 
 atque festinum, ut mora expectationis non esset nisi 
 donec audiretur oraculum, deinde ut sterneret asinam suam, 
 obsequium omne ipse susciperet et sacrificio necessaria praepararet, 
 duabus quoque fidei uirtutibus comitantibus hostiam 
 suam duceret, de potestate dei certus et de bonitate securus.

quod autem ait die tertia, uel quod continua esse debeat 
 et perpetua deuotio — tripertitum est enim tempus, praeteritum, 
 praesens et futurum, quo admonemur quod nec praeteritorum 
 beneficiorum dei uel praesentium uel futurorum inrepere 
 ulla debeat obliuio, sed tenax gratiae memoria perseuerare 
 et oboedientia non deesse — uel quia is qui sacrificat in unum 
 splendorem, unam lucem debeat credere trinitatis; ei enim 
 qui fideliter sacrificat dies lucet, nox nulla est. sic et in 
 Exodo Moyses ait: uiam trium dierum ibimus et immolabimus 
 domino deo nostro. sed etiam alibi cum

 

 
 
 
 uisus esset deus Abrahae ad ilicem Mambrae, respiciens 
 inquit Abraham oculis suis uidit, et ecce tres uiri 
 stabant super eum. et uidens occurrit obuiam illis 
 ad ostium tabernaculi sui et adorauit super terram 
 et dixit: domine, si inueni gratiam ante te. tres uidet, 
 unum adorat, tres mensuras offert similaginis. nam etsi 
 inmensus deus, tamen mensuram omnium tenet, sicut scriptum 
 est: quis mensus est manu aquam et caelum palmo 
 et uniuersam terram clausa manu? perfectae igitur in 
 personis singulis trinitati interiore mentis arcano, hoc est 
 similaginis spiritalis sanctus patriarcha sacrificium deferebat. 
 haec est similago, quam in euangelio molit illa mulier, quae 
 adsumetur; una enim adsumetur inquit altera relinquetur. 
 adsumetur ecclesia, relinquetur synagoga uel mens 
 bona adsumetur, inproba derelinquetur. ut scias autem quia 
 et Abraham in Christum credidit, Abraham inquit diem 
 meum uidit et gauisus est. et qui credit in Christum 
 credit et in patrem et qui perfecte credit in patrem credit 
 in filium et spiritum sanctum. tres ergo mensurae, una 
 similago, hoc est unum erat sacrificium, quod uenerabili 
 trinitati pari quadam mensura deuotionis et congrua plenitudine 
 pietatis oblatum est.

Adhuc cognosce celeris studia deuotionis. cucurrit inquit 
 et accepit uitulum unum tenerum et bonum et 
 dedit puero et festinauit facere eum. ubique inpigra

 

 
 
 
 deuotio et ideo deo fuit munus eius acceptum. habes et alibi 
 ut solis ortum oratione praeuenias; occurre inquit ad solis 
 ortum. habes in euangelio dicentem dominum Iesum: Zacchaee, 
 festinans descende. et ille qui inpetrauerat quod 
 uolebat, ut Christum uideret, et amplius inpetrauerat ut 
 uideretur et uocaretur a Christo, festinans descendit et excepit 
 illum gaudens. et ideo probauit dominus eius affectum 
 et eum celeri remuneratione donauit dicens: quod hodie 
 salus domui huic facta est. festinauit enim et dominus ad 
 beneficium et ideo non expectauit, ut promitteret et inpleret 
 postea, sed ante fecit et postea declarauit. dixit enim: facta 
 est salus, quod utique praeuenientis fuit, non promittentis. 
 iustus igitur uotum suum celeritate commendat. et ideo patres 
 nostri festinantes manducabant pascha, succincti lumbos et 
 pedes suos calciamentorum <non> exuentes uinculis et tamquam 
 onus corporeum deponentes, ut essent parati ad transitum; 
 pascha enim domini transitus est a passionibus ad 
 exercitia uirtutis. et ideo pascha domini dicitur, quoniam et 
 tunc in typo illo agni ueritas dominicae passionis adnuntiabatur 
 et nunc eius celebratur gratia.

cito igitur hoc quaere, 
 anima, ut cito etiam audias, sicut audiuit et Iacob: quid 
 est hoc quod tam cito inuenisti, fili? et ille secundum 
 dogma respondit: quod tradidit dominus deus

 

 
 
 
 tuus in manus meas. cito dat deus, quia dixit et facta 
 sunt, mandauit et creata sunt. uerbum enim dei non, sicut 
 quidam ait, opus est, sed operans, sicut habes scriptum: 
 pater meus usque modo operatur, et ego operor. 
 praeuenit omnia; est enim ante omnia sicut pater et in 
 omnibus sicut idem pater, penetrans omnia. ualidum enim et 
 acutum et omni gladio acutius est, penetrans usque ad diuisionem 
 animae et spiritus artuumque et medullarum, praeueniens 
 omnium cogitationes. de quo ait deus pater: iam 
 uidebis si conprehendit te uerbum meum aut non. 
 ubi enim deus, et uerbum, sicut dixit: ueniemus et 
 mansionem apud eum faciemus. et sicut habes in aliis 
 de deo lectum: ego steti hic prius quam tu, ita et 
 uerbum dicit: priusquam stares sub arbore fici, uidi 
 te. et de ipso dictum est uerbo, hoc est filio dei: medius 
 uestrum stat quem uos nescitis. ubicumque enim 
 sancti, illic in medio dei uerbum in singulorum praecordiis 
 conplens maria et terras. et cum hic est, et alibi est non 
 mutato loco, sed repleto ubique sui praesentia; ubique enim 
 est qui est per omnia et in omnibus nullum locum inmunem 
 sui relinquens et ubi adest erat et ubi erat adest. et ideo 
 qui nouit uelox esse uerbum dei cito petit et cito inpetrat.

At uero Pharao, qui opinionibus uanis et inanibus studium 
 inpendebat suum ranis repleta Aegypto sonum inanem rerum

 

 
 
 
 et strepitum uanum reddentibus, dicenti Moysi: constitue 
 mihi quando pro te orem et pro famulis tuis et 
 pro populo tuo, ut exterminet dominus ranas, cum 
 debuerit in tanta positus necessitate rogare, ut iam oraret 
 nec differret, respondit: crastina die, otiosus et neglegens 
 morae poenam Aegypti soluturus excidio. itaque iste ubi impetrabat, 
 inmemor fiebat gratiae et exaltatus mente carnis suae 
 obliuiscebatur deum.

humilitas autem commendabat orationem, 
 siquidem et Pharisaeus ille reprehensus est, qui ieiunia sua 
 uelut beneficia enumerabat et tamquam obiectabat deo et se 
 criminum memorabat exortem, publicanus autem praedicatus 
 est, qui a longe stans nolebat oculos ad caelum 
 leuare, sed percutiebat pectus suum dicens: domine 
 deus, propitiare mihi peccatori. et ideo diuina 
 eum sententia praetulit dicens quia descendit hic publicanus 
 iustificatus magis quam ille Pharisaeus. 
 ille enim iustificatur qui peccatum proprium confitetur, 
 sicut locutus ipse est dominus: dic iniquitates tuas 
 ut iustificeris. et Dauid ait: sacrificium deo spiritus 
 contribulatus et iterum: cor contribulatum et humiliatum 
 deus non spernit. Hieremias quoque ait: anima 
 in angustiis et spiritus ancxius clamat ad te. ergo 
 et Pharao et Assyrius, qui dicebat: quis deorum gentium 
 istarum liberauit terram suam de manu mea, 
 quoniam liberabit deus tuus Hierusalem de manu

 

 
 
 
 mea? exaltatione sua deiecti sunt, iustus autem sicut 
 Iacob ad auctorem deum refert quaecumque bona fuerit 
 consecutus dicens de omnibus quae sibi prosperare cognouerit 
 quoniam tradidit ea dominus deus tuus in 
 manus meas. haec igitur melior uotorum solutio est, 
 sicut et Dauid ait: immola deo sacrificium laudis et 
 redde altissimo uota tua. laudare deum commendare est 
 uotum et soluere. unde et Samaritanus ille aliis antefertur, 
 qui cum leprosis aliis nouem secundum praeceptum domini 
 mundatus a lepra solus regressus ad Christum amplificabat 
 deum et agebat gratias. de quo Iesus ait: non fuit ex illis 
 qui rediret et gratias ageret deo nisi hic alienigena? 
 et ait illi: surge et uade, quia fides tua te saluum 
 fecit.

Est etiam illa commendandae orationis et uoti disciplina, 
 ut non diuulgemus orationem, sed abscondita teneamus mysteria, 
 sicut tenuit Abraham, qui subcinericias fecit. tenuerunt 
 et patres, qui coxere conspersum quod extulerant de Aegypto 
 subcinericia facientes azyma, quae graece ! v%p6 <pia dicunt, eo 
 quod abscondantur in cinere, significantes <sicut> fermentum 
 illud, quod abscondit mulier illa euangelica mensuris tribus, 
 donec fermentetur totum, mysteriorum quoque premendam 
 esse doctrinam. quod apertius dominus in euangelio docuit 
 suo dicens: tu autem cum orabis, intra in cubiculum

 

 

 

 

 
 
 
 tuum et clauso ostio patrem tuum ora in abscondito, 
 et pater tuus qui uidet in abscondito reddet tibi. 
 orantes autem nolite multum loqui et infra: scit enim 
 pater uester quid uobis opus sit antequam petatis 
 ab eo. cubiculum tuum mentis arcanum animique secretum 
 est. in hoc cubiculum tuum intra, hoc est intra in alta praecordia, 
 totus ingredere de corporis tui exteriore uestibulo et 
 claude ostium tuum.

quod sit ostium tuum disce: pone, 
 domine, custodiam ori meo et ostium circuitus labiis 
 meis. et Paulus petit orari pro se, ut aperiatur inquit mihi 
 ostium uerbi ad loquendum mysterium Christi. sed ille 
 utpote electus ad euangelii praedicationem recte sibi ostium 
 uerbi optabat aperiri, quia de ore eius exibat salus gentium, 
 de ore illius prodibat uita populorum: nos autem claudamus 
 ostium, ne culpa intret, ne lapsus aliquis sermonis exeat. 
 intrat culpa, si lapsus exierit. audi quomodo intret culpa. ex 
 multiloquio inquit non effugies peccatum. exiuit multiloquium, 
 peccatum intrauit, quia in multiloquio nequaquam 
 qui exeat sermo trutinatur. inprudenter labitur, licet ipsum 
 ultra mensuram aliquid loqui grande peccatum sit.

et ideo 
 caue ne inprudenter loquaris; labia enim inprudentis inducunt 
 eum ad mala. caue ne in oratione te extollas; oratio 
 enim humiliantis se nubes penetrauit. caue ne incaute 
 symboli uel dominicae orationis diuulges mysteria. an nescis 
 quam graue sit in oratione contrahere peccatum, ubi speras 
 remedium? certe dominus per prophetam docuit hoc graue

 

 
 
 
 esse maledictum dicens: et oratio eius fiat in peccatum, 
 nisi forte mediocre id tibi putas esse. diffidere est enim de 
 potentia dei aestimare quod non audiaris, nisi clamaueris. 
 clament opera tua, clamet fides, clamet affectus, clament 
 passiones tuae, clamet sanguis tuus, sicut sancti Abel, de 
 quo dixit deus ad Cain: uox sanguinis fratris tui ad 
 me clamat. audit te in occultis qui mundat in occultis. nos 
 nisi loquentem audire non possumus: apud deum loquuntur 
 non uerba, sed cogitationes. et ut hoc uerum scias, dicebat 
 dominus Iesus ad Iudaeos: quid cogitatis mala in cordibus 
 uestris? non interrogantis uox ista est, sed scientis. 
 quod tibi manifestat euangelista dicens: Iesus autem sciebat 
 cogitationes eorum. sicut ergo filius nouit, nouit et 
 pater. filium nosse cognouisti, patrem nosse audi consiliarium 
 et testem patris dicentem: scit enim pater uester quid 
 uobis opus sit, antequam petatis ab eo. coque ergo 
 subcinericiam tuam uapore spiritus sancti, coque etiam animi 
 passiones uerbi calore. etsi crudiores sunt passiones tuae nuper 
 fortasse de Aegypto egredientes, operito eas et lento calore 
 excoque, ne fortiorem ignem ferre non possint et semustilentur 
 potius quam coquantur; sunt enim plurima quae cruda 
 displiceant, cocta delectent. foue pectore tuo alta mysteria, 
 ne praematuro sermone et infidis auribus uel infirmis quasi 
 incocta committas atque auertatur auditor et cum horrore 
 fastidiat.

< at> si coctiora gustaret, spiritalis cibi perciperet 
 suauitatem. diuine autem dominus Iesus et bonitatem te

 

 

 
 
 
 docuit patris, qui bona nouerit dare, ut quae bona sunt a bono 
 poscas, et inpense et frequenter monuit orandum, non ut 
 fastidiosa continuetur oratio, sed adsidua frequenter. offunduntur 
 plerumque inania longae precationi, intermissae autem 
 prorsus obrepit incuria. deinde monet, ut cum ipse ueniam 
 tibi poscis, tum maxime aliis largiendam noueris, quo precem 
 tuam operis tui uoce conmendes. apostolus quoque docet 
 orandum sine ira et disceptatione, ut non turbetur, non 
 interpoletur oratio tua. docet etiam orandum in omni loco, 
 cum saluator dicat: intra in cubiculum tuum. sed intellege 
 non cubiculum conclusum parietibus, quo tua membra 
 claudantur, sed cubiculum quod in te est, in quo includuntur 
 cogitationes tuae, in quo uersantur sensus tui. hoc orationis 
 tuae cubiculum ubique tecum est et ubique secretum est, cuius 
 arbiter nullus est nisi solus deus.

orandum autem praecipne 
 et pro populo doceris, hoc est pro toto corpore, pro membris 
 omnibus matris tuae, in quo mutuae caritatis insigne est. si 
 enim pro te roges, tantummodo pro te rogabis, et si pro 
 se tantum singuli orent, minor precatoris quam intercedentis 
 est gratia; nunc autem quia singuli orant pro omnibus, etiam 
 omnes orant pro singulis. ergo ut concludamus, si pro te 
 roges tantum, solus, ut diximus, pro te rogabis, si autem 
 pro omnibus roges, omnes pro te rogabunt, siquidem et tu 
 in omnibus es. ita magna remuneratio est, ut orationibus 
 singulorum adquirantur singulis totius plebis suffragia. in quo 
 adrogantia nulla, sed humilitas maior est et fructus uberior.

Sed iam tempus est alio transire, quoniam de eo quod post 
 dies optulit Cain plene diximus fastus esse indicium resupini, \'

 

 
 
 
 cum ipsa postulatio uoti matura esse debeat, ne uideamur de 
 humanis artibus, hoc est medendi peritia herbarumque sucis 
 sperasse magis remedium quam de deo subsidium poposcisse. 
 ad ipsum enim prius est confugiendum, qui nostrae curare 
 possit animae passiones. uerum homines praepostero ordine 
 ante sibi opem ab hominibus arcessunt, ubi autem humana 
 subsidia defecerint, tunc opinantur diuini postulandam fauoris 
 gratiam.

concluso ergo illo et conuicto Cain crimine aliud 
 oblationis uitium discutiamus. optulit a fructibus terrae. 
 non a primis fructibus primitias deo: hoc est primitias sibi 
 prius uindicare, deo autem sequentia deferre. itaque cum 
 anima corpori tamquam seruo domina sit praeferenda, utique 
 primitias eius, hoc est animi prius quam corporis offerre 
 debemus. primitiae animae primi motus sunt bonarum disciplinarum. 
 quae licet tempore posteriores sint quam corporis 
 primitiae, quae sunt esca, incrementum, uisus, auditus et 
 tactus, odor, uox — mens autem et sensus pars animae, pars 
 corporis est —, tamen priores sunt disciplinis. quarum primitiua 
 est puro corde et simplici sermone oblata deo gratiarum 
 actio.

haec munera optulit Abel, et ideo respexit deus in munera 
 eius, quoniam a primitiuis optulit. accedit ergo quia de primitiuis 
 ouium et de adipibus earum. considera quia non de 
 insensibilibus, sed de animantibus optulit. plus est enim animalis 
 quam terrenus, siquidem animalis proximus spiritali 
 est. non enim prius quod spiritale est, sed quod animale,

 

 
 
 
 deinde quod spiritale. quod animale spirat, habet uitalem. 
 spiritum, non item quod de terrarum est fructibus. deinde 
 optulit non secunda, sed prima, non exigua, sed pinguia. 
 qualia enim lex probauit et iussit offerri, sicut scriptum 
 est: et erit inquit, cum inducet te deus in terram 
 Chananaeorum, sicut iurauit patribus tuis, et dabit 
 tibi. et tolles omne quod aperit uuluam masculinum 
 domino. omne quod aperit uuluam de armentis et 
 pecoribus tuis quaecumque nata fuerint tibi masculina 
 sanctifica domino. omne quod aperit uuluam 
 asinae mutabis illud oue; si autem non mutabis, 
 redimes illud. quid tam profundi mysterii, tam altae secretaeque 
 sapientiae quam < quod > in quibusdam uenis uerborum 
 simplicium deprehendas licet atque haurias ubertatem gratiae 
 spiritalis? Chananaei etenim mobiles, inquieti sunt. cum 
 gitur in eorum terram fueris ingressus, quos aduertis propter 
 euitatem et inquietudinem instabilitatemque morum possessione 
 deiectos, tu teneto constantiam. non te uilis ratio, leuis 
 sermo perturbet — hoc est enim Chananaeus. mobilis sermo, 
 affectus instabilis et inquieta contentio —, sed magis tranquillitatem 
 cordis et animi serenitatem placidus seruato, ut tamquam 
 in salo maris tutam nauibus stationem portu quodam 
 tuae mentis exhibeas.

hanc possessionem tibi dominus pollicetur 
 et quodam sacramenti promittit uinculo, ut constantiam 
 tuam firmet. neque enim deus ideo iurat, quod fide credentis 
 indigeat aut testimoniorum adstipulationibus destitutus suffragium 
 sacramenti requirat sicut homines, qui fidem nobis 

 

 
 
 
 adsciscimus sacramento et ideo iuramus, ut credamur uera 
 dixisse. deus autem et cum loquitur fidelis est, cuius sermo 
 sacramentum est; non enim propter sacramentum fidelis deus, 
 sed propter deum etiam sacramentum fidele est. qua ratione 
 igitur Moyses iurantem deum inducit? quia nos usu quodam 
 mortalium claudimur et uelut echini cortice quodam nos 
 uulgaris opinionis inuoluimus aut uelut cocleae, quae nisi 
 intra testae operimentum sint spirare non possunt nec aerem 
 liberum carpere aut sustinere, sic nos <non> nisi intra quaedam 
 humanae consuetudinis latibula terrena uersamur. unde quia 
 illud uerius solemus credere quod iure iurando firmatur, ne 
 nostra claudicet fides, iurare scribitur deus, qui ipse non 
 iurat, sed iurantium iudex et ultor est perierantium. denique 
 scriptum est: iurauit dominus, et non paenitebit eum: 
 tu es sacerdos in aeternum. seruauit utique quod iurauit, 
 dedit nobis aeternum principem sacerdotum, ut et tu quod 
 iuraueris ita noueris esse seruandum, ut quia per eum iuras 
 qui non mentitur scias futurum si mentiaris ultorem.

expulsis 
 igitur inquietis et mobilibus cogitationibus dabit tibi deus 
 uacuam possessionem cordis et mentis, ut eam cultu quodam 
 tranquillitatis exerceas et fructum ex ea capias nec sustineas 
 in eam Chananaeos, hoc est turbidos sensus recurrere, eradices 
 gentilicium uitiorum omne consaeptum, lucos eorum diruas, 
 quibus obumbratur ueritas et quidam liber caelestis uisus 
 cognitionis horrore tenebrosae disceptationis absconditur.

Sed hoc nisi diuino donatus munere efficere non potes. et 
 ideo ait: dabit tibi deus, hoc est cogitationes optimas, 
 placida consilia, tranquillas inuentiones. cum dederit haec, 
 tolles omne quod aperit uuluam masculinum et sanctificabis 
 domino. non totum exigit a te deus, qui totum donauit. multa 
 enim ad usum substantiae largitur humanae, et hoc non potest 
 esse diuinum sacrificium, ubi est usus naturae. edere bibere 
 dormire aliaque ministeria corporis dono sunt tibi conlata, 
 non a te relata deo munera. quicquid autem sanctum cogitaueris, 
 hoc dei munus est, dei inspiratio, dei gratia, sicut e 
 contrario illa quae [cum] in usu naturae humanae sunt non 
 coinquinant hominem, sed quod exit de ore, furta, falsa testimonia, 
 sacrilegia, haec sunt quae coinquinant hominem.

iotenora 
 ergo nostra mundemus, ut possit oblatio non displicere. 
 ibi quaeramus omne quod aperit uuluam masculinum, hoc 
 est iustum et principale, quod sanctificare domino debeamus. 
 neque enim hi nos corporei coetus atque conceptus partusque 
 sanctificant, quibus uulua feminae deflorato pudore uirginitatis 
 aperitur. nam etsi mulier sanctificet uirum et uir mulierem, 
 tamen plerumque contingit uirginis uuluam etiam sine coniugii 
 sanctitate reserari. neque rursum sola uirilis est gratia, 
 mulier autem sanctificationis aliena est, aut utriusque sexus 
 confusa natura est, ut uterque corporeos fundatur in partus. 
 habent sua munia uiri, habent mulieres sexus sui officia 
 discreta. generatio ista successionis humanae mulierem decet, 
 inpossibilis eadem uiro.

ergo si carnis usui non quadrat hic 
 sensus, officia animae discutiamus. istam sane inuenio, quae

 

 
 
 
 nullo discreta sit sexu. et cum sexum non habeat, utriusque 
 sexus munera repraesentat, nubit concipit parit. et sicut feminis 
 dedit uuluam natura, in qua uniuscuiusque animantis generatio 
 per menstruas formatur aetates, ita est quaedam uirtus animae, 
 quae uelut quodam uuluae genitalis secreto cogitationum 
 nostrarum suscipere semina, conceptus fouere partusque 
 solet edere. neque enim aliter diceret Esaias: in utero 
 accepimus et parturiuimus spiritum salutis, nisi 
 uuluam animae nouisset. harum generationum quaedam femineae 
 sunt: malitia petulantia luxuries intemperantia inpudicitia 
 aliaque huiusmodi uitia, quibus animi nostri quaedam eneruatur 
 uirilitas. masculinae sunt castitas patientia prudentia 
 temperantia fortitudo iustitia, quibus mens nostra et caro 
 ipsa firmatur et ad obeunda inpigre munia uirtutis erigitur. 
 hos partus aluus ille propheticus parturiuit. et ideo ait: in 
 utero accepimus et parturiuimus spiritum salutis. 
 masculinum igitur et parturiuit et peperit qui spiritum salutis 
 effudit.

[LIBER SECVNDVSJ. 
 
 Hos partus anima nostra parturiat, nec solum parturiat, 205 AB 
 sed etiam pariat et diebus pariat inpletis, ne inmaturos partus

 

 
 
 
 dies iudicii deprehendat. de his enim partubus dixit dominus 
 Iesus: uae praegnantibus et nutrientibus in illis diebus. 
 maturius igitur absoluatur hic partus et cogitationes 
 nostrae bonorum operum processibus explicentur, ut nihil 
 inperfectum finis noster inueniat, nihil inexplicatum terminus 
 uitae nostrae offendat, nihil tamquam in incude positum usus 
 nostri operis derelinquat. festina igitur, anima, formare partus 
 tuos, properatius absoluere, celerius quos genueris enutrire.

quae tanti forma sit partus demonstrat apostolus dicens: 
 filioli mei, quos iterum parturio, donec formetur 
 Christus in uobis. in hanc formam tota mentis nostrae 
 coalescant uiscera et in illo genitali aluo animae nostrae 
 Christus refulgeat. partus noster fides sit, nutrimenta nostra 
 praecepta doctrinae sint. his quaedam cordis nostri inbuatur 
 infantia, instituatur pueritia, iuuenculescat adulescentia, senecta 
 canescat; aetas enim senectutis uita inmaculata. 
 itaque ea demum bona est animae senectus. quam 
 nulla perfidiae inquinamenta maculauerint. et ideo partus suos 
 ab hac macula Paulus defendit — ego uos inquit genui in 
 euangelio —, ne cuius saeua insusurratio rudis fidei temptaret 
 infantiam. masculina igitur generabat, qui in uirum perfectum 
 populos quos docebat fidei gestiebat unitate concurrere et in 
 agnitione fili dei perfectam plenitudinis Christi tenere mensuram. 
 hoc enim sacrificium acceptabile deo nouerat, de quo 
 scriptum est: omne quod aperit uuluam masculinum

 

 
 
 
 domino. et quia addidit: omne quod aperit uuluam de 
 armentis et de pecoribus quae sunt tibi masculinum 
 domino, ne quid obscuritatis habeat consideremus.

Dixerat de principalibus generationibus, hoc est plenis capacibusque 
 rationis, addidit et de gregalibus, hoc est reliquis 
 uelut plebeis sensibus, qui inrationalibus conparantur iumentis. 
 quae tamen cum a rectore aliquo gubernantur, facile 
 mansuescunt et inperata exequi et iugum subire et ad uocem 
 magistri aut celerare gradum aut sistere aut deflectere aut 
 aliqua munia sui operis quae iubentur humano quodam famulatu 
 obire consuerunt. tantum ualet institutio, ut uincat 
 naturam. itaque illa quae consortium nostrae substantiae non 
 habent agnoscunt tamen nostrae uocis imperium et, cum suae 
 naturae rationem nullam habeant, nostrae rationem naturae 
 capessunt et quodammodo transfusam adquirunt. equos uidemus 
 popularibus incitari studiis, gaudere plausibus, blanditiis delectari 
 magistri. toruos leones cernimus naturalem feritatem 
 imperata mutare mansuetudine, suam rabiem deponere, nostros 
 mores sumere, et cum sint ipsi terribiles, discunt timere. 
 caeditur canis, ut pauescat leo, et qui sua iniuria exasperatur 
 coercetur aliena alteriusque exemplo frangitur. quotiens parata 
 praeda et cibo obuio famem perpeti malunt, dum offensam 
 magistri uerentur, quotiens repentino inpulsi motu aperta ad 
 morsus ora iussi resoluunt! ita dum nostrae uoluntati obsecuntur, 
 suae obliuiscuntur. non item illae ferae uel illa armenta 
 equorum uel genus omne pecudum, quae sine rectore uagantur 
 ullo et omni domitoris gubernaculo destituta exasperantur. et 

 

 
 
 
 ideo adpositi sunt armentarii, opiliones ceterique pastores 
 quidam magistri gregum, officia sua singuli pro animantium 
 commissorum sibi condicione formantes.

uidetur ergo et sensuum 
 nostrorum quoddam genus aliud domitum mansuetum, 
 aliud indomitum, quod armentario quodam motu mentis uelut 
 deside atque resoluto proruat ad inrationabiles corporis delectationes, 
 mansuetum autem, quod uelut duci cuidam moderationi 
 mentis se subiciat et subdat. quaecumque ergo eius naturae 
 reguntur, ea sunt masculina atque perfecta, quaecumque autem 
 sine duce ullo plebeia quadam praesumptione dominantur. 
 uelut ciuitatis alicuius, quae regis optimatiumque consilio 
 priuata sit, ita corporis sui omnem statum et uirilem uigorem 
 muliebri quadam dissolutione effeminant. ex his illa lex carnis 
 est, quae legem apostolicae mentis inpugnans captiuam trahebat 
 quadam lege peccati. et ideo ut de illo mortis corpore liberaretur, 
 spem suam Paulus omnem non in sua uirtute, sed in 
 Christi gratia reponebat. unde liquet quod hae conmotiones 
 quae secundum legem mentis sunt <ex> diuino fauore procedunt, 
 alii autem sensus ex uoluntate corporea.

illa igitur 
 quae sancta sunt primitiua sunt nostrorum sensuum, ista 
 uelut de quodam grege sunt et uilitate plebeia, quod uarie 
 uidetur Moyses nominibus significasse Iudaeis. hoc enim 
 declarat etiam illa area legis mystica, de qua ait: initia 
 areae tuae et lacus tui non nouissima facies; primitiua 
 filiorum tuorum dabis mihi. sanctae conmotiones 
 sensuum nostrorum, quae secundum uirtutem sunt, ipsae

 

 
 
 
 sunt primitiae areae spiritalis; propterea etiam rurali areae 
 conparantur, in qua uentilantur frumenta. sicut enim in 
 hac rurali area excutitur triticum atque hordeum et, dum 
 saepius uentilatur, separatur a paleis, quia paleae ceteraque 
 purgamenta messis in diuersum leuis aurae spiramine dissipantur, 
 illa uero quae solidiora sunt in locum eundem 
 excusso puluere relabuntur, ita cogitationum nostrarum quae 
 sunt solidae atque optimae puram atque sinceram exhibent 
 uirtutis alimoniam, sicut scriptum est: quia non in pane 
 solo uiuit homo, sed in omni uerbo dei, quae autem 
 inutiles ac uacuae disperguntur ut fumus ac nebulae, quia 
 sicut fumus oculis sic iniquitas utentibus ea. et recte fumo 
 iniquitas conparatur, quae uelut quadam saeculari caligine 
 aciem mentis obducit.

et ideo dicit dominus: cum intraueritis 
 in terram, in quam induco uos, et cum manducare 
 coeperitis de panibus terrae illius, offeretis 
 oblationem separatam domino, primitias conspersionis 
 uestrae panem: sicut oblationem de area sic 
 auferetis primitias confusionum uestrarum et dabitis 
 domino. confusio nos sumus diuersorum elementorum quadam 
 commixtione conpositi, siquidem frigidum calido et 
 umidum sicco miscetur in nobis. haec conspersio multas habet 
 carnis inlecebras, plurimas delectationes, sed non sunt hi 
 primitiui huius corporis sensus. et quia ex anima et corpore 
 constamus et spiritu, haec conspersio principalis, in qua 
 sanctificari nos apostolus cupit, sicut ait: ipse autem deus 
 pacis sanctificet uos per omnia, et integer spiritus 
 uester et anima et corpus sine querela in die domini 

 

 
 
 
 nostri Iesu Christi seruetur. cuius conspersionis primitiae 
 spiritales sunt, hoc est inuentiones et generationes sensuum, 
 qui ex uigore animae procedunt. sed non omnes primitiui 
 sensus nisi qui malitiae et inprobitatis atque omnis erroris 
 exortes sint. sunt etiam necessariae corporis delectationes, 
 ut dormiendi edendi bibendi deambulandi et ceteri sensus 
 huiusmodi, sed non in his primitiae. et ideo non in his, sed 
 in illis domini sacramentum, ubi castitas, ubi pietas, ubi 
 fides atque deuotio. cuius rei manifestum et euidens exemplum 
 est oblatio patriarchae Isaac, quem sacrificii modo optulit 
 pater nullius motu passionis inflexus humanae, mundam 
 offerens deo hostiam uacuamque formidinis et corporeae cupiditatis 
 inmunem, cum ipsa pietas patris deuotioni cederet immolantis.

Nunc consideremus quae sit uis primitiarum et utrum 
 tempore aestimentur primitiae an sanctitate, hoc est utrum 
 omnia primogenita sanctificationem habeant primitiarum. primitiae 
 etenim fructuum sanctae secundum legem, quia in his 
 optimum festinae fidei sacrificium est, sed fiunt sanctae deuotione, 
 non tempore. non prouentus sanctificat, sed deuotio. 
 denique ubi celer prouentus est, si deuotio moretur, offensa 
 contrahitur. non ergo omnia primogenita sancta, sed omnia 
 quae sancta sunt etiam primogenita. denique Cain primogenitus, 
 sed non sanctus. sanctus quoque Istrahel dei populus, sed 
 non primus aetate. et tamen primogenitus appellatur, sicut 
 scriptum est in prophetis: primogenitus meus Istrahel. 
 et Leui sanctus, sed non primogenitus: nam tertius Liae filius

 

 
 
 
 legitur. et tamen Leuitae primogeniti nuncupati, quibus ab eo 
 nomen est deriuatum. scriptum est enim in Numeris: ecce 
 tuli Leuitas de medio filiorum Istrahel pro omni 
 primogenito, qui aperit uuluam a filiis Istrahel, et 
 erunt mihi Leuitae; mihi enim omne primitiuum. 
 in qua die percussi omne primogenitum Aegypti, 
 sanctificaui omne primogenitum Istrahel. ergo Leuitae 
 primogeniti nuncupati, qui sanctificatione utique ceteris Istrahel 
 filiis antelati sunt. qua ratione primogeniti audi apostolum 
 dicentem: sed adpropinquastis Sion monti et ciuitati 
 dei uiui Hierusalem, quae in caelo est, et decem 
 milibus laetantium angelorum et ecclesiarum primitiuorum, 
 quae scripta sunt in caelo. quattuor ordines 
 fecit, montis Sion, ciuitatis Hierusalem, celebritatis angelorum, 
 ecclesiarum primitiuarum. tulit ergo dominus deus de medio 
 populi Istrahel Leuitas, quia non humanarum eos consortes 
 uoluit esse curarum, sed diuinae religionis ministros, et primogenitos 
 sibi fecit qui uuluam aperiunt spiritalem et ideo non 
 erant ab utero naturae sicut diuersorum criminum peccatores, 
 sed destrictis saecularibus eliguntur. unde non habent cum 
 plebeia possessione consortium nec in medio populi conputantur, 
 quia uerbum dei in medio sui possident, sicut 
 scriptum est in euangelio: ubi sunt duo uel tres congregati 
 in nomine meo, ibi ego sum in medio eorum et 
 alibi: medius uestrum stat quem uos nescitis.

Hinc ergo cognoscimus quod ante omnia fides nos commendare 
 deo debeat. cum fidem habuerimus, elaboremus ut 
 opera nostra perfecta sint, siquidem hoc plenum est et perfectum 
 sacrificium, sicut ipse dominus docet dicens de donis 
 et datis suis: obseruabitis offerre mihi in diebus 
 festis meis nihil detrahentes neque dispertientes, sed plena 
 et integra et perfecta offerentes. festus autem dies domini est, 
 ubi perfectarum uirtutum gratia est. quae tunc perfectae sunt, 
 si sollicitudinum saecularium et corporalis inlecebrae uictor 
 animus delenimenta uoluptatis excludat, liber a saeculo, deo 
 deditus, nihil de tramite directae intentionis inminuens nec 
 affectus sui tempora nunc luxuriae diuidens nunc labori. solus 
 itaque sapiens hanc celebrat sollemnitatem, nullus alius; inmunem 
 enim huiusmodi passionum animam repperire difficile 
 est. diuide ergo secundum rationem animae principalia et 
 oboedientia, et tunc quid masculinum quidue femininum 
 sit deprehendes; nulla enim sine labore uirtus, quia labor 
 processus uirtutis est. quod etiam legis ipsius uerba significant, 
 quae dicit: omne quod aperit uuluam asinae 
 mutabis oue; inmunda enim animalia lex a sacrificio separauit 
 et pro his ad uicem munda iussit offerri. asinae ergo 
 partum, hoc est inmundum iubet mutare oue, quae munda 
 et apta sacrificio est. hoc est secundum litteram. ceterum 
 si quis sensum spiritalis legis altius persequatur, considerabit 
 quod asina laboriosum animal sit, ouis fructuosum. fructu

 

 
 
 
 ergo dicit mutandum laborem, ut finis operis sui fructus sit. 
 uel certe hoc modo: omnem laborem tuum, omnem industriam 
 puro et simplici commendabis affectu.

si autem non mutabis, 
 inquit redimes. iubetur ergo secundum litteram, ut 
 animal aliud pro inmundo animali offeratur aut pretium, ne 
 inter decimas fructuum uel minus aliquid uel inmundum 
 uideatur offerri. intellectus autem profundior liberandam animam 
 tuam docet, ut desistat ab iis quae fructum non habent; 
 qui enim redimit se liberat et quodam exuit debito. relinquenda 
 sunt opera, quae uerum fructum bonosque processus 
 habere non possunt, qualia sunt mundana ista, quorum usus 
 non potest esse diuturnus. in quibus ipse nudus et ueri 
 uacuus effectus est et, quamuis summo fuerit quaesitus 
 labore, nihil animam iuuat. ea enim quae seruitutem animae 
 inferunt inutilia sunt omnia, etsi non desit effectus. magna 
 uidetur proeliantium uictoria, triumphantium gloria, sed 
 frequenter ipsos uidemus qui uicerint rursus bellorum subiacere 
 incertis et transferri ad hostem euentu proelii et eo ipso 
 quo uictores ante fuerint fieri miseriores. opus est ergo ut 
 opera tua ad deum dirigas et eius tibi adspiret fauor. athleta 
 ipse, qui suis, non alienis decernit uiribus, quotiens congreditur, 
 dubios casus subire se credit et, cum ad coronam 
 peruenerit, intellegit citius hanc mundi gloriam tamquam 
 coronae ipsius folia marcescere. gubernator cum in portus 
 nauem subduxerit, uix finem inpositum labori putat et statim 
 quaerit laboris exordium. soluitur corpore anima et post 
 finem uitae huius adhuc tamen futuri iudicii ambiguo

 

 

 

 
 
 
 suspenditur. ita finis nullus ubi finis putatur. unde uotis et pura 
 conscientia et spiritu caritatis adhaereamus deo nostro et 
 diuinum nobis conciliemus fauorem precantes ut saecularibus 
 curis tamquam ab inmitibus et agrestibus dominis possimus 
 absolui atque exui mundanoque exire seruitio, in libertatem 
 supernae cognitionis, quae uera et sola est libertas, uocati.

et ut praeceptum legis exemplo adstruamus, cum deprimerent 
 Aegyptii Iudaeorum populum in operibus uariis et luto 
 ac lapide, ingemuerunt filii Istrahel et domini prouocauerunt 
 in se misericordiam. et dixit ad Moysen: ego exaudiui gemitum 
 filiorum Istrahel, quomodo Aegyptii in seruitutem 
 deprimunt eos, et memor factus sum testamenti 
 mei. uade et dic filiis Istrahel: ego dominus 
 et educam uos de potentia Aegyptiorum et eruam 
 uos de seruitute eorum et liberabo uos in brachio 
 excelso et iudicio magno et sumam uos mihi in plebem 
 et ero uester deus, et scietis quoniam ego sum 
 dominus deus uester, qui educam uos de potentia 
 Aegyptiorum et inducam uos in terram, in quam 
 extendi manum meam. ecce quomodo populus Hebraeorum 
 fructu mutauit laborem, ut qui in luto operabatur spem regni 
 operaretur aeterni. ideo et dominus in euangelio inanem populorum 
 gentilium miseratus laborem, qui lateres construerent lutulentae 
 superstitioni et uoluptati corporis dediti. solidum fidei 
 murum aedificare non possent, uelut ad quosdam asinae fetus 
 locutus ait: uenite ad me omnes qui laboratis, et ego 
 uos reficiam. tollite iugum meum super uos et 
 discite a me quia mitis sum et humilis corde, et 
 inuenietis requiem animis uestris. qua uocatione

 

 
 
 
 plenius mihi uideor uerba legis et mysteria recognoscere, 
 quia asinam aut commutandam oue docuit aut redimendam 
 pecunia, ut non solum asinae partum oue, hoc est mundis 
 inmunda mutemus, sed etiam redimamus. quod uidetur 
 exprimi. si prius sacrificio purificationis et mysterio baptismatis 
 delictorum nostrorum inquinamenta lauemus, crimina 
 quoque nostra bonis operibus fideique pretio et miseratione 
 redimamus.

Pretium nostrum sanguis est Christi. unde et apostolus 
 Petrus ait: non auro uel argento redempti estis, sed 
 pretioso sanguine. et Paulus dicit: pretio empti estis; 
 nolite effici serui hominum. unde non otiose mirantur 
 in euangelio quod pullum asinae sederit dominus Iesus, quia 
 populus gentilis coepit esse Christi hostia, qui secundum 
 legem habebatur inmundus. unde et de Leuitis scriptum est 
 quod sint redemptiones eorum, eo quod et sanctitate uitae 
 suae et oratione peccata plebis leuarent. in quibus figura agni 
 praecessit mysteriis uerum Leuitem uenturum, qui proprii 
 corporis passione tolleret peccatum mundi. Leuites significatur 
 \'susceptus pro me* uel (ipse mihi leuis\'. ipse perfectae uirtutis 
 habet inpertiendae populo sanitatis indicium. ipse ergo qui 
 pro salute uniuersorum expectatus aduenit pro me utero editus. 
 uirginali, pro me oblatus, pro me gustauit mortem, pro me 
 resurrexit. in quo omnium hominum suscepta redemptio, adsumpta 
 est resurrectio. ipse est uerus Leuites, ut nos Leuitas 
 faceret adhaerere deo, ipsi continuas preces fundere, de ipso 
 salutem sperare, fugere terrena negotia, in dei possessione

 

 

 
 
 
 numerari, sicut scriptum est: domine, posside nos. ea 
 est enim sola possessio, quae nullis obnoxia tempestatibus 
 perpetuae gratiae ferat fructus. redemptor Leuites est, quia 
 uir sapiens redemptio insipientis est, qui tamquam medicus 
 aegrum insipientis animum fouet et quaedam adspergit solidiori 
 menti prudentiae medicamenta imitatus illum medicum, 
 qui de caelo uenit, ut demonstraret hominibus prudentiae uias 
 et sapientiae semitas paruulis reuelaret. uidebat enim laborantes 
 non posse sine remedio saluari et ideo medicinam 
 tribuebat aegris, ideo omnibus opem sanitatis detulit, ut quicumque 
 perierit mortis suae causas sibi adscribat, qui curari 
 noluit, cum remedium haberet quo posset euadere, Christi 
 autem manifesta in omnes praedicetur misericordia, eo quod 
 ii qui pereunt sua pereant neglegentia, qui autem saluantur 
 secundum Christi sententiam liberentur, qui omnes homines 
 uult saluos fieri et in agnitionem ueritatis uenire. denique 
 et Sodoma si habuisset quinquaginta iustos, non esset euersa 
 et si decem habuisset, esset redempta, eo quod sermo remissionis 
 peccatorum animam seruitute exuat et disciplinae plenitudo 
 perfectae mentem non sinat edaci libidinum uapore 
 consumi.

Plurimum tamen refert et moralem aedificat affectum, si 
 etiam numerum iustorum simpliciter accipiamus prodesse populorum 
 saluti. conprimit et resecat inuidiam, confundit inprobitatem, 
 uirtutem incitat, auget gratiam. nemo enim debet 
 inuidere alteri laudem, quae sibi prosit, atque inprobus quisque 
 redemptorem suum dum suscipit frequenter imitatur, 
 certe ueneratur, plerumque etiam diligit. ipse etiam, si se 

 

 
 
 
 aliis profuturum sciat, studiis augetur eaque gratia conectit 
 populos, adcumulat caritatem ciuium, urbium gloriam. quam 
 beata ciuitas, quae plurimos iustos habet, quam celebrabilis 
 ore omnium, quomodo benedicitur tota de parte et beatus 
 atque perpetuus status eius existimatur! quam gaudeo, cum 
 aliquos mites ac sapientes diu uiuere uideo, cum uirgines 
 castas, uiduas graues aspicio longaeuas uelut quandam in-. 
 canam ecclesiae curiam, quae praetendat ipso quoddam uultu 
 et specie grauitatis quod reuereantur, quod imitentur, quo 
 ad omnem morum gratiam colorentur! non enim ipsis gaudeo, 
 cum uiuenti multa subeant taedia saeculi huius, sed quia 
 prosunt pluribus. similiter cum aliquis huiusmodi decidit 
 quamuis longa senectute depositus, adficior, quia destituitur 
 grex iuuenum muro senili. denique periturae urbis aut malorum 
 inminentium uel futurae labis hoc primum indicium, 
 si decidant uiri consultiores uel etiam grauiores feminae, hinc 
 primum ingruentium porta aperitur malorum. sicut ergo urbs 
 tota solidatur atque augetur coetu sapientium uel obitu labefactatur, 
 ita sermo grauis et quidam senilis plenus prudentiae 
 stabilire uniuscuiusque animam solet, confirmare mentem. 
 iam si accedat multarum lectionum usus, plurimorum praeceptorum 
 et consiliorum quidam senatus, uel perpetuum 
 urbis eius, quae in singulorum est praecordiis, statum efficit.

Ideo ergo primogenitos et redemptores ceterorum Leuitas 
 Moyses appellauit, quod maturioris et utilis sententiae uiri

 

 
 
 
 altero senectutem quandam animae praeferant, altero redemptionem 
 conferant. unde et ciuitates Leuitarum in ueteri testamento 
 redemptrices significa.uit Moyses, quia is qui confugit 
 ad eam animam, in qua habitat dei uerbum, quae urbis modo 
 munita atque uallata sit, perpetuam libertatem adquirit sibi. 
 sicut enim in ciuitatibus Leuitarum erat poenarum remissio, 
 ut si quis ad eas confugeret, qui non uoluntariam necem 
 hominis admiserat, nulli eum occidere liceret intra urbes 
 dumtaxat positum Leuitarum, ita quem peccati proprii paenitet, 
 quod aut inprudenter aut inuitus admisit, si Leuitarum adhaereat 
 incolatui et ab his praeceptoribus, qui dei mandata dispensant, 
 recedendum non putet, lex ipsa ab omni eum commissi 
 flagitii poena supplicioque liberat.

nec absurdum putes quod 
 facinorosi cohabitant piis ac maculosi sacratis; opus enim 
 habent purificari qui aliquo polluti sunt delictorum contagio. 
 et quodammodo diuerso genere causa concurrit. sicut enim 
 Leuites mundanis uoluptatibus abdicatus exul est culpae, ita 
 reus sanguinis fugitiuus est patriae. sed hoc interest, quod 
 iste necessitate suos deserit propter metum legis, minister 
 autem dei humanarum consortiis renuntiat passionum et 
 quadam carnalis inlecebrae se abdicat necessitudine propter 
 studia uirtutis. etiam illud non abhon-et a uero, quod etiam 
 iste uelut quasdam in se manus inicit, ut interficiat uoluptates 
 sui corporis et quendam suae carnis operetur interitum. 
 interfecit nempe Moyses Aegyptium et fugax factus est de 
 terra Aegypti, ut declinaret eius terrae tyrannum. sed non 
 ante illum interfecisset Aegyptium hominem, nisi prius in se 
 Aegyptium nequitiae spiritalis interemisset et abdicasset se

 

 
 
 
 regalium luxu honorum, maius patrimonium aestimans thensauris 
 Aegypti obprobrium Christi. quod stultis quidem uidetur 
 obprobrium, nobis autem illud obprobrium dominicae crucis 
 uirtus dei est atque sapientia.

Accedit eo quod duo quaedam in deo principalia sunt 
 genera uirtutum, unum quo remittit, aliud quo uindicat. 
 remittuntur peccata per dei uerbum, cuius Leuites interpres 
 et quidam exsecutor est, remittuntur per officium sacerdotis 
 sacrumque ministerium, puniuntur quoque per homines, sicut 
 per iudices, qui potestate ad tempus utuntur, sicut apostolus 
 docet dicens: uis autem non timere potestatem? 
 bonum fac et habebis laudem ex illa; dei enim 
 minister est tibi in bonum. si autem malum feceris, 
 time. non enim sine causa gladium portat; dei 
 enim minister est uindex in iram ei qui malum 
 egit. puniuntur peccata etiam per populos, sicut legimus, 
 quia saepe ab alienigenis dei iussu excitatis propter diuinae 
 maiestatis offensam subactus est populus Iudaeorum. ne is quidem 
 qui inuitus aliquod fecerit homicidium extra ministerium 
 est, siquidem lex ait de eo quia deus dedit eum in 
 manus eius. manus ergo eius instrumenti modo diuinae 
 ultioni ministerium praebuerunt. Leuites igitur minister remissionis 
 est, percussor autem, qui tamen non ex dispositione, 
 sed praeter uoluntatem fecerit homicidium, diuinae minister 
 est ultionis. illud quoque specta quia, cum interficitur impius, 
 Christus infunditur et, ubi abominatio aboletur, sanctificatio

 

 
 
 
 congregatur, quia dominus dixit:

in ea die, in qua interfecero 
 omne primogenitum Aegypti, sanctificabo 
 mihi omne primogenitum Istrahel. quod non ad unum 
 diem adflictionis Aegypti referes, sed ad omne tempus. cum 
 enim renuntiatur inprobitati, statim adsciscitur uirtus; egressus 
 enim malitiae uirtutis operatur ingressum eodemque studio 
 quo crimen excluditur innocentia copulatur. habes hoc in 
 euangelio quia ubi Satanas inmisit se in cor Iudae, Christus 
 recessit ab eo momentoque eo quo illum recepit hunc amisit. 
 denique sic scriptum est: et post bucellam introiuit 
 in illum Satanas. dixit ergo illi Iesus: quod facis 
 fac celerius. quid illud? ut quia introierat Satanas in illum, 
 ipse abiret a Christo. eicitur itaque et extruditur, eo quod 
 iam cum domino Iesu esse non possit qui coeperat esse cum 
 diabolo; nulla enim communicatio Christi cum Belial. unde 
 statim imperio expulsus abscessit, sicut legimus dicente euangelista 
 quia cum accepisset bucellam, exiuit continuo; 
 erat enim nox. non solum exiuit, sed continuo et 
 nocte exiuit. nec mirum si noctis tenebras habebat qui Christum 
 deserebat. uerum sicut ipse receptus a diabolo exclusus 
 a Christo est, ita Zacchaeus renuntians auaritiae Christum 
 recepit. meritoque uidens studium eius, quod in arborem 
 ascendisset, ut transeuntem Iesum uideret, dicit dominus: 
 Zacchaee, festinans descende, quia hodie in domo 
 tua manere me oportet. et descendit festinans et 
 excepit illum gaudens. sed excipiendo Christum exclusit

 

 
 
 
 auaritiam, relegauit perfidiam, renuntiauit fraudibus; aliter 
 enim non ingreditur Christus nisi ut uitia excludat, quia non 
 cohabitat erroribus. denique de templo eiciebat nummularios, 
 quia ipse uolebat habitare. unde Zacchaeus hoc intellegens 
 quia Christum uetere suo suscipere non poterat affectu, superiora 
 uitia exire suo iussit hospitio, ut Christus intraret. 
 merito igitur obmurmurantibus quod dominus Iesus ad 
 hominem peccatorem diuertisset manere dixit ad dominum: 
 ecce dimidium bonorum meorum do pauperibus, 
 et si cui aliquid fraude abstuli, reddo quadruplum. 
 in quo illis respondit qui dicebant peccatorem Christo 
 hospitium non debuisse praebere, hoc est: \'iam non sum 
 publicanus, non ille Zacchaeus, non praedo, non fraudator. 
 reddo quae sustuli, reddo qui auferre consueueram. iam dono 
 pauperibus, quos ante nudabam, iam mea confero, qui aliena 
 rapiebam.\' fugerunt crimina, postquam Christus intrauit; discussa 
 est omnis carnalium caecitas passionum, ubi aeternae 
 uitae lumen infusum est.

diximus de primogenitis, dicamus 
 etiam de adipibus, de quibus satis docet Dauid dicens: sicut 
 adipe et pinguedine repleatur anima mea. et supra 
 ait: et holocaustum tuum pingue fiat, hoc docens 
 acceptabile esse sacrificium, quod pingue, quod nitidum et 
 quodam pabulo fidei ac deuotionis uerbique caelestis uberiore 
 alimonia saginatum. frequenter pingue opus dicimus 
 quod spissum et operosum uelimus intellegi et opima 
 hostia praedicatur quae non sit tenuis et exilis. unde et 
 sacrificium pingue recte nuncupamus, quod opimum cupimus 
 declarare. sed etiam illud documento est quod pingues 

 

 
 
 
 uaccae prophetica interpretatione annis fertilibus comparatae 
 sunt.

: Nunc consideremus quid sit quod ait dominus: si recte 
 offeras, non recte autem diuidas, peccasti; quiesce. 
 quod indicium est deum non muneribus oblatis placari, sed 
 offerentis affectu. denique condemnati oblator muneris Cain 
 pro conscientia insincerae oblationis intellexit deo suum 
 sacrificium non probatum et tristis est factus. quando enim 
 mens sibi recti est conscia, gratulatur uelutque infusione quadam 
 spiritali repletur animus gaudio, cum alicuius uel studia 
 uel opera deo <non> inprobantur. tristitia igitur Cain conscientiae 
 testimonium, repulsae indicium est. et quia optulit 
 munus, tamen quia non recte et iure diuisit, culpam incidit.

quattuor enim genera sunt quibus sacrificia commendabantur: 
 si aut noua nouorum essent aut frixa aut diuisa aut continua. 
 noua nouorum primo tempore anni, quae specie in primogenitis 
 fructibus aestimabantur; nunc autem reuelatum est 
 eos significari qui per baptismatis sacramenta renouantur. hoc 
 est enim uere sacrificium primitiuum, quando unusquisque se 
 offert hostiam, a se incipit, ut postea munus suum possit 
 offerre. noua igitur fides renouatorum, ualida, pubescens, incrementum 
 uirtutis adquirens, non remissa, non fessa, non 
 senio quodam marcida et uigore ignaua apta sacrificio est, 
 quae pullulet quodam uirenti germine sapientiae et iuuenali 
 diuinae cognitionis feruore pubescat, habeat tamen sucum 
 doctrinae ueteris; sicut enim noui ita et ueteris testamenti 
 debet doctrina concurrere, quia scriptum est: manducate

 

 
 
 
 uetera ueterum et uetera a facie nouorum auferte. 
 cibus nobis sit cognitio patriarcharum, epuletur animus in 
 prophetarum <libris> oracula. tali sagina mens pascatur 
 interior, sed iam non species agni sit, sed ueritas corporis 
 Christi. non legis umbra praestringat oculos, sed aperte 
 dominicae gratia passionis, splendor resurrectionis aciem mentis 
 inluminet.

Si autem offeres sacrificium de primitiuis ouibus, frixum 
 in igne, frixum pingue, offeres sacrificium primitiuorum, sicut 
 scriptum est, quod significat fidem tuam uelut igni probatam 
 esse debere et sancto feruentem spiritu. denique coxit lentem 
 Iacob et fratri primatus benedictionis eripuit, quos utique 
 solida consequeretur fides. hic ergo robustus et uiuidus 
 augebatur, ille autem qui cibum suum coquere nesciebat fatigatus 
 atque deficiens defluebat. uratur igitur uerbo domini 
 sicut igne uirtus animae tuae. uide ustum Ioseph, sicut scriptum 
 est: eloquium domini ussit eum. torreatur fides 
 tua sicut spicae messium; tunc enim maturitatem fructuum 
 praeferunt, cum eas primo solis processu tempora aestiua 
 torruerint. sermo igitur plurimus scripturarum animam confirmat 
 et quodam spiritalis gratiae colorat uapore, rationabilia . 
 quoque inuenta conroborat dissoluitque omnem uim inrationabilium 
 passionum. ideoque Esau laxatis uirtutis suae nexibus 
 dissolutus est, illi autem qui succincti lumbos non crudum 
 neque coctum in aqua, sed assatum in igni caput agni edere 
 iubebantur, sicut habes in Exodo, forti ac fideli animo

 

 
 
 
 pedestri itinere maria transfretarunt. in euangelio quoque assos 
 pisces dominus Iesus manducabat, sicut scriptum est, in quo 
 plenitudo sancti spiritus redundabat. et fortasse ideo deficiebat 
 Esau, quia coctum in aqua desiderabat cibum, quem 
 Iacob quasi inhabilem sibi donauit infirmo.

oblationem autem 
 atque orationem oportet non confusam esse, sed conpetenti 
 diuisione distinctam. in omni enim confusione melior distinctio, 
 multo magis in oratione atque oblatione, quae nisi certas 
 diuisiones habeat, fit obscurior. ideoque hostiae plerumque 
 membra lex diuidi iubet et holocausta offerri, ut sine admixtione 
 et operimento atque nudum sacrificium sit, eo quod 
 nuda atque omnibus exuta inuolucris debeat fides nostra 
 feruere, ne uagis et fallacibus opinionibus induatur, sed pura 
 atque sincera simplicitas mentis appareat. deinde in partes 
 diuidatur congruas. uirtus enim genus est, quae diuiditur in 
 plurimas species; sed principales quattuor- sunt, prudentia 
 temperantia fortitudo iustitia. redoleat igitur oratio tua prudentiam 
 erga cognitionem dei et ueritatem fidei, redoleat 
 temperantiam, quam etiam a coniugibus exigendam putauit 
 apostolus dicens: nolite fraudare inuicem, nisi forte 
 ex consensu ad tempus, ut uacetis orationi. et lex 
 castificatos ante hesternum et nudiustertianum diem ad sacrificium 
 accedere iubet. fortitudinem teneat oratio, ut nullo 
 interpoletur metu, nulla lassitudine deficiat; tunc enim debet 
 esse intentio ad precandum robustior, cum urguemur aduersis. 
 iustitiam custodiat precatio, quam si tenuisset Iudas, non in

 

 
 
 
 peccatum facta esset eius oratio. quando enim magis ab iniustis 
 operibus ac studiis abstinere debemus quam tunc 
 quando dei iustitiam precamur? et ideo dominus, ut cordi 
 nobis esset iustitia, beati inquit qui persecutionem 
 patiuntur propter iustitiam; ipsorum est regnum 
 caelorum. haec defuit ludae; nam si adfuisset, non tradidisset 
 dominum, non prodidisset magistrum. defuit sacrificio 
 etiam Cain istius, qui si tenuisset iustitiam, domino 
 debuit primitiua munera, non posteriora deferre. defuit itaque 
 ei diuisio, ideoque responsum ait: si recte offeras, non 
 recte autem diuidas, peccasti; quiesce. uides quantum 
 sit uitii. ubi deest diuisio, ibi totum sacrificium refutatur.

Superest ut de continua et iugi oratione dicamus, quod 
 inmorari nos et uacare orationi oportet. pernoctabat dominus 
 in oratione, non ut sibi prodesset, sed ut nos doceret. 
 frequens enim oratio quandam operatur disciplinam orandi, 
 quia ipse usus docibiles dei facit, indocibiles neglegentia. 
 bona igitur exercitatio. denique corporis uirtus exercitatione 
 augetur frequenti, at inexercitata minuitur et labitur; plurimi 
 enim exercitii dissuetudine etiam naturalem dissoluere uirtutem. 
 similiter animae fortitudo exercitationis adsiduitate solidatur, 
 ut labor ipse disciplinae sit non oneri futurus, sed 
 usui. hunc cibum menti nostrae deferamus, qui multa adtritus 
 meditatione ac politus cor hominis sicut illud caeleste manna

 

 
 
 
 confirmet. quod non otiose tritum ac politum accepimus, eo 
 quod caelestium scripturarum alloquia diu terere ac polire 
 debemus toto animo et corde uersantes, ut sucus ille spiritalis 
 cibi in omnes se uenas animae diffundat. ergo si tamquam 
 pubescens adolescat fides, quae defectum senescentis 
 deuotionis ableget et spiritu ferueat et congrua distinctione 
 teneatur mensura legitimae diuisionis, et assiduitas conmendet 
 gratiam, tunc fit illud pingue et tamquam adipale precationis 
 genus, de quo dicit propheta: inpinguasti in oleo caput 
 meum. sicut enim agni multo lacte pinguescunt et sicut 
 oues bene pastae adipe nitent, ita apostolico suco pasta 
 fidelium pinguescit oratio.

horum si desit aliquid quae supra 
 diximus, sacrificium non probatur. ideoque dictum est ad 
 Cain: si recte offeras, non recte autem diuidas 
 namque mundus ipse distincte factus legitur, cum esset ante 
 incomposita pars eius, quia terra erat inuisibilis et inconposita. 
 nempe lux primum facta est et uocauit deus 
 lucem et separauit deus inter lucem et tenebras et uocatae 
 sunt tenebrae nox. et per ordinem singula quod facta sint 
 legimus, caelum, terra, ligna fructifera, animalia diuersa. 
 distributa autem sunt leuiora superioribus, ut aer et ignis 
 et grauiora inferioribus, hoc est aqua et terra. utique simul 
 omnia fieri iubere potuit deus, sed distinctionem seruare 
 maluit, quam nos in omnibus imitaremur negotiis et maxime 
 in uicissitudinibus gratiarum. in quibus non satis est reddere 
 quod acceperis, sed conmendare quod reddas. nam si quis 
 debitum soluat et in referendo faciat iniuriam creditori, 
 intolerabilius est utique quam non reddidisse quod debebat. 
 non ergo quantitas solutionis, sed animus reddentis et

 

 
 
 
 qualitas consideratur et affectus. recte igitur optulit, quia oblatio 
 insigne deuotionis et indicium gratiarum est, sed non recte 
 diuisit, quia ante omnia deo debuit deferre primitias, ut a 
 gratia inchoaret auctoris. etenim diuisionis hic ordo est, ut 
 prima secundis, non primis secunda praecurrant et caelestia 
 terrenis, non terrena caelestibus praeferantur.

Sed quia Cain confudit hunc ordinem, dicitur ei: peccasti; 
 quiesce. omnia docet deus, primum ne pecces, ut 
 in Adam monuit, secundo, si peccaueris, quiescas, ut in Cain 
 doceris. erubescere enim debemus et condemnare peccatum, 
 non defendere, quoniam pudore culpa minuitur, defensione 
 cumulatur, et silendo corrigimur, contentione prolabimur. sit 
 saltim uerecundia, ubi non est absolutio. inde illud: iustus 
 in exordio sermonis accusator est sui. et iterum 
 alibi ab ipso domino dictum legimus: dic iniquitates 
 tuas, ut iustificeris. quanta pudoris gratia, ut iustitiam 
 teneat uerecundia, quam culpae reatus abstulerit! ideo autem 
 ait: quiesce, quoniam non habes quod excuses. culpae ipsius 
 ad te conuersio est. non enim frater ei addicitur, sed error 
 adscribitur, cuius ipse sibi auctor est. in te inquit reuertitur 
 crimen, quod a te coepit. non habes in quo necessitatem 
 magis quam mentem tuam arguas.

in te retorquetur inprobitas 
 tua, tu princeps es illius. bene ait: tu princeps 
 es illius. etenim inpietas mater quaedam est delictorum, et 
 qui grauiora peccauerit in cetera facile prolabitur. quomodo 
 enim potest ab humanis temperare qui diuina uiolauit et

 

 
 
 
 hominibus bonus esse qui deum laesit? atrociorem igitur 
 scelerum reatum uitia reliqua secuntur, quoniam quo flagitiosa 
 propenderint eo inclinant cetera. tu ergo princeps operis 
 tui, tu dux criminis. non te inuitum, non inprudentem error 
 adtraxit, sed uoluntarius reus iudicio, non lapsu fecisti dolum, 
 quo te diuinae iniuriae reum ipse conuincis.

admonitus igitur 
 ut quiesceret auget insolentiam, acerbat flagitium. quid 
 igitur sibi uult quod ait: eamus in campum nisi quia 
 locus nudus gignentium eligitur parricidio? ubi enim frater 
 habebat occidi nisi ubi fructus deesset? tamquam praesagiens 
 natura tanti sceleris loco germina denegauerat, quia 
 non conueniebat ut idem solum et contagia parricidalis 
 sanguinis reciperet praeter naturam et fructus secundum 
 naturam germinaret. merito ipse dicit: eamus in campum, 
 non dicit: eamus in paradisum, ubi poma florent, non in 
 aliquem cultum et fructiferum locum. ipsi parricidae indicant 
 fructum se sceleris habere non posse nec penes eos fructum 
 manere qui tantae impietati praebuerint officium. nam ipsam 
 refugiunt elementorum benignitatem, ut iste Cain, qui uidetur 
 ueritus, ne largior boni terra prouentus triste facinus 
 inpediret et liberalitatis adsuetudine genitalis, qua facit sibi 
 fetus et fructus uarios germinascere, in hoc quoque criminis 
 apparatu uel muta specie sui fraternum reuocaret affectum. 
 latro diem refugit quasi criminis testem, lucem adulter quasi 
 erubescens consciam, parricida ten-arum fecunditatem. quomodo 
 enim poterat communis partus uidere consortia qui 
 consortem sui sanguinis trucidabat? Ioseph in lacum mittitur

 

 
 
 
 siccum, Amnon intra domum occiditur. iustum igitur natura 
 est inpertita iudicium ea loca, in quibus erat futurum parricidium, 
 muneris sui dote priuando, ut ex innocentis soli 
 quadam damnatione ostenderet quanta essent futura supplicia 
 noxiorum. propter scelus igitur hominum et ipsa elementa 
 damnantur. denique Dauid montibus, in quibus Ionatha cum 
 patre interemptus est, perpetuae poenam sterilitatis optauit 
 dicens: montes qui estis in Gelbue, neque ros neque 
 pluuia cadat super uos, montes mortis!

Nunc consideremus qua ratione interrogauit deus Cain ubi 
 esset frater suus, quasi nesciret occisum. sed quod ad scientiam 
 dei spectat, negantem arguit et infitianti quasi sciens 
 respondit: uox sanguinis fratris tui ad me clamat, 
 quod autem ad rationem profundam adtinet, peccantes admonet 
 paenitentiae; confessio enim poenarum conpendium est. inde 
 in iudiciis saecularibus inpositi eculeo torquentur negantes, 
 et quaedam tangit iudicem miseratio confitentis. est quaedam 
 in peccatis uerecundia et paenitentiae portio crimen fateri 
 nec deriuare culpam, sed recognoscere. mitigat iudicem pudor 
 reorum, excitat autem pertinacia denegantium. uult te prouocare 
 ad ueniam deus, uult de se sperari indulgentiam, uult 
 - demonstrare tua confessione quod non sit auctor malitiae. nam 
 qui peccatum suum ad quandam referunt, ut gentiles adserunt, 
 decreti aut operis sui necessitatem diuina arguere 
 uidentur, quasi ipsorum uis causa peccati sit; qui enim 
 necessitate aliqua coactus occiderit quasi inuitus occidit. ea

 

 

 

 
 
 
 uero quae a nobis sunt excusationem non habent, quae autem 
 praeter nos sunt excusabilia sunt. sed quanto grauius peccato 
 ipso ad deum referre quod feceris et reatus tui inuidiam 
 transfundere in auctorem non criminis, sed innocentiae.

perpende 
 autem parricidae responsionem. nescio inquit; numquid 
 custos fratris mei ego sum? etsi contumaciam 
 prodat hic sermo, sonat tamen quia, si bonum fratrem considerasset, 
 custos debuit esse pietatis. quem enim magis 
 quam fratrem seruare debuerat? sed quomodo germanitatis 
 seruaret officium qui necessitudinis non agnouisset affectum? 
 aut qui fieri posset, ut naturae oboedientiam deferret qui deo 
 reuerentiam non exhiberet? negat primum quasi apud ignorantem, 
 recusat fraternae munus custodiae quasi exsors naturae, 
 declinat iudicem quasi liber arbitrii. quid miraris si pietatem 
 non agnouit qui non agnouit auctorem? et ideo doceris hac 
 serie scripturarum fidem esse radicem uirtutum omnium. 
 unde et apostolus ait quia fundamentum nostrum Christus 
 est et quicquid supra hoc fundamentum aedificaueris 
 hoc solum ad operis tui fructum et uirtutis proficere merce-

demo congrue igitur respondit dominus tam inprudenter neganti 
 dicens: uox sanguinis fratris tui ad me clamat, hoc 
 est: \'cur nescis ubi est frater tuus? soli eratis cum duobus 
 parentibus, inter paucos frater te latere non debuit. an quia 
 parentes tui accusatores esse non possunt? nolo enim ut ea 
 necessitudo quae est auctor salutis fiat auctor periculi, in te 
 solo leges suas natura amiserit. ideo ergo putas crimen latere, 

 

 
 
 
 quia parentes accusare non debent? sed eo maior est condemnatio 
 tua. nam si cara necessitudinis nomina accusare non 
 debent, multo magis non debent occidere. sed si me testem 
 abnuis et refugis arbitrum, uox sanguinis fratris tui testis 
 est, quae ad me clamat. illa te maiore auctoritate arguit 
 quam si frater uiueret. soli eratis: quis eum potuit alter 
 occidere? si accusas parentes, parricidam probas. potuit fratrem 
 occidere qui non parcit parentibus, potuit parricida esse qui 
 de parricidis se ortum probare desiderat. et bene ait: uox 
 sanguinis clamat, non frater clamat, hoc est innocentiam 
 et gratiam germanitatis etiam in ipsa morte seruat, non accusat 
 frater, ne uideatur parricida, non accusat uox ipsius, non 
 anima eius, sed accusat uox sanguinis, quem ipse fudisti. 
 tuum te ergo facinus, non frater accusat.\' simul querella criminoso 
 adimitur. non potest de alieno testimonio queri qui 
 crimen proprio facinore confitetur. minor est sermo quam 
 factum. est tamen etiam terra testis, quae cepit sanguinem.

et bene ait: uox sanguinis fratris tui clamat de terra, 
 non dixit: \'de fratris clamat corpore,\' sed (de terra clamat\'. 
 etsi frater parcit, terra non parcit: si frater tacet, terra condemnat. 
 ipsa est in te et testis et iudex: testis acrior, quae 
 adhuc parricidii tui sanguine madet, iudex asperior, quae 
 tanto scelere coinquinata est, ut aperiret os suum et exciperet 
 sanguinem fratris tui de manu tua. et illa quidem aperuit os 
 suum quasi exceptura de fratribus uerba pietatis, nihil timens, 
 cum fratres uideret, quae sciret ius germanitatis amoris

 

 

 
 
 
 incentiuum esse, non odii. nam quomodo poterat parricidium 
 suspectare, quae adhuc non uiderat homicidium? sed tu effudisti 
 sanguinem, cuius dolens illa contagium non augebit 
 inquit uirtutem suam dare tibi. quam innocens ultio, 
 ut quae tam grauiter uiolata fuerit satis habeat non prodesse. 
 non quaerat nocere!

Non mediocre etiam dogma quod ait: uox sanguinis 
 fratris tui ad me clamat, quia deus iustos suos audit 
 etiam mortuos, quoniam deo uiuunt. et merito pro uiuentibus 
 habentur, quia etiamsi corporis gustauerint mortem. 
 uitam incorpoream tamen carpunt et iuluminantur suorum 
 splendore meritorum, luce quoque fruuntur aeterna. iustorum 
 ergo audit et sanguinem, auertit se autem a precibus inpiorum, 
 quoniam etiamsi uideantur uiuere, miseriores sunt tamen 
 omnibus mortuis, carnem sicut tumulum circumferentes, cui 
 infelicem infoderunt animam suam. quid enim aliud quam 
 sepulta est quae intra humum uoluitur et terrenae auaritiae 
 cupiditatibus ceterisque uitiis includitur, ut gratiae caelestis 
 auram spirare non possit? huius modi peccator a terra maledictus 
 est, quae est infima et postrema pars mundi. superius 
 utique caelum et quae in caelo sunt, sol, luna et stellae, 
 throni, dominationes, principatus est potestates, Cherubin et 
 Seraphin. non est ergo dubium quod eum et superiora damnauerint 
 quem inferiora damnarunt. nam quomodo absoluitur 
 purae illic caelestique sententiae quem nec terrae potuerunt 
 absoluere? et ideo gemens et tremens iubetur esse 
 super terram.

euidens generalisque ratio, quia omni

 

 
 
 
 inprobo mala et adsunt et adfutura sunt. quae adsunt tristitiam 
 operantur, quae futura formidinem, sed inprobum plus praesentia 
 quam futura sollicitant. unde et Cain dixit ad dominum: 
 maior causa mea est. si derelinques me hodie, a facie 
 tua abscondam me. nihil enim grauius quam errantem 
 a deo deseri, ut se reuocare non possit. mors peccatoris 
 finem peccandi adfert, uita autem diuino gubernaculo destituta 
 praecipitatur et in grauiora prolabitur. ut si gregem pastor 
 relinquat, incursant bestiae, ita cum deus deserit hominem, 
 ingruit diabolus. graue praesertim insipientibus non habere 
 rectorem. serpit malitia, uulnus augetur, ubi medicina defuerit. 
 abscondit se autem qui uelare uult culpam et tegere peccatum. 
 qui enim male agit odit lucem et tenebras suorum 
 quaerit ut latibula delictorum, iustus autem non abscondere 
 se a domino deo suo, sed ipse se magis offerre consueuit 
 dicens:

ecce sum ego, qui non habet criminosam conscientiam, 
 quam timeat deprehendi. merito ergo se abscondit male conscius 
 et ait: omnis qui inuenerit me occidet me. angustae 
 mentis homo praesentem mortem ueretur, perpetuam 
 neglegit et diuinum iudicium non reformidat, interitum solum 
 corporis deprecatur. sed a quo timebat occidi qui solos parentes 
 habebat in terris? potuit quidem et incursus bestiarum 
 timere qui legis diuinae iura uiolauerat nec praesumere de 
 subiectis animalibus ceteris qui hominem docuerat occidi, 
 potuit et parentes parricidas timere qui docuerat parricidium

 

 
 
 
 posse committi; potuerunt enim et parentes de filio discere 
 quod didicerunt posteri de parente.

Nunc consideremus qua causa dixerit deus: omnis qui 
 occiderit Cain septies uindictam exsoluet et qua 
 ratione signum super eum ponitur, ne occidatur parricida, 
 cum prospectum non fuerit, ne innocens occideretur. octauus 
 est homo, habet rationabile, quo praestet ceteris, habet et 
 quinque corporis sensus, habet etiam uocem, habet et generandi 
 gratiam. haec septem nisi illo rationabili regantur, subiecta 
 morti sunt. et ideo stultus in his habet omne periculum 
 sui. qui ergo rationabile illud amiserit frustra de istorum sibi 
 usu septem carnalium munerum blandietur. dissoluuntur haec 
 omnia, nisi habenis quibusdam rationis adstricta sint. mors 
 itaque rationis mortem operatur inrationabilium passionum. 
 sed illud melius quod septimus numerus quietis et remissionis 
 est. ergo qui alii non pepercerit peccatori et munus ei 
 remissionis peccatorum inuiderit ipse sibi spem remissionis 
 eripiet, et erit in eo pari mensura uindicta de gratia.

quod 
 autem signum posuit super Cain, ne quis eum occideret, 
 reflectere uoluit errantem et beneficio suo inuitare ad correctionem; 
 ipsis enim nos facilius committere solemus, quorum 
 habemus gratiam. nec tamen magna concedit, sed in eo ipso 
 inprudentiam insipientis ulciscitur, qui cum esset perpetuis 
 suppliciis obnoxius, non remitti sibi poenam poposcit, sed 
 uitam corporis huius obsecrandam putauit, in qua plus 
 aerumnae est quam uoluptatis. mors enim una est in secessione 
 animae et corporis et in fine istius uitae, quae simul 
 ut uenit, omnes corporis dolores auferre, non augere consueuit. 
 metus uero, qui hanc uitam uiuentibus frequenter ingruunt, 
 maestitiae, dolores, gemitus diuersique cruciatus, grauitatum

 

 
 
 
 et aegritudinum uulnera plurimas mortes generi humano inferunt, 
 ut ista mors remedium uideatur esse, non poena; non 
 enim peremptoria est, per quam non adimitur uita, sed ad 
 meliora transfertur. nam si nocentes moriuntur, qui gradum 
 a peccatis reuocare noluerint, uel inuiti tamen finem non 
 naturae, sed culpae adipiscuntur, ne plura delinquant quibus 
 uita faenus est delictorum.

si autem bonae spei compotes 
 sunt, migrare magis quam deficere credendi sunt. inseritur 
 hoc loco dogma de incorruptione animae, quod ipsa uera 
 et beata uita sit, quam unusquisque bene conscius uiuit 
 multo purius ac beatius. cum huius carnis anima nostra 
 deposuerit inuolucrum et quodam carcere isto fuerit absoluta 
 corporeo, in illum superiorem reuolans locum, unde nostris 
 infusa uisceribus conpassione corporis huius ingemuit, donec 
 commissi gubernaculi munus impleret, ut carnis huius inrationabiles 
 motus rationabili ductu regeret et coherceret. inde 
 est quod postea prophetae in captiuitatem cum ludaeorum 
 populo transierunt, ne reliqua plebis sanctorum destituta praesidio 
 consilioque uiduata grauiorem subiret aerumnam, sed 
 magis frequentibus oraculis conmonita prophetarum ad dominum 
 deum suum pio rediret adfectu nec aduersis captiuitatis 
 adtrita prorueret in perfidiae peccatum salutisque perpetuae 
 remedium desperaret.

redarguuntur itaque hoc loco qui unicam 
 hanc uitam putent esse quae sit in hoc saeculo, <quo> 
 omnia plena lapsus, plena maeroris sunt, et redarguuntur 
 simplici serie gestorum. ecce enim iustus innocens pius 
 propter gratiam deuotionis odia fratris incurrens inmaturus 
 adhuc aeui sublatus est parricidio, et iniquus sceleratus inpius, 
 etiam fraterna caede pollutus longaeuam duxit aetatem, duxit 
 uxorem, posteritatem reliquit. urbes condidit et hoc meruit 
 permissione diuina. nonne in his aperte uox dei clamat?

 

 
 
 
 erratis qui putatis hic esse omnem uiuendi gratiam. non intellegitis, 
 non aduertitis senectutem hanc miseriarum esse ueteranam 
 processionemque aetatis aerumnarum stipendia et Scyllaeo 
 quodam usu circumsonari nos cotidianis naufragiis, tundi 
 fluctibus, in scopulosis habitaculis degere et in his delectari 
 sicut illud non tam aeternum animal quam inmortale malum? 
 ergo et isti Cain longaeuitas indulta uindicta est, eo quod 
 uixit in metu et prolixum spatium multo cucurrit et infructuoso 
 labore, qua poena nihil grauius quam ut quis ipse sibi maiorum 
 causa poenarum sit. uide igitur quam perpetua uita iustorum 
 et nulla sit inproborum. iusti sanguis clamat et mortui, uita 
 autem peccatoris absconditur.

tertium est quoniam cum parricidium 
 esset admissum, hoc est scelerum principatus, ubi 
 peccatum obrepsit, statim et lex diuinae mansuetudinis prorogari 
 debuit, ne si continuo uindicatum esset in reum, 
 homines quoque in iudicando nullam patientiam moderationemque 
 seruarent, sed statim reos supplicio darent. diuinae autem 
 sententiae prouidentia huiusmodi est, ut magnanimitatem et 
 patientiam doceret iudices, ne quis praepropere raperetur 
 studio uindictae et ipsa deliberationis inmaturitate puniret 
 innoxium aut poenam acerbaret ingrati nec tamen penitus 
 indultum esse pateretur in eo qui nullam paenitentiam sceleris 
 induisset. reppulit enim eum a facie sua et a parentibus 
 abdicatum separatae habitationis quodam relegauit exilio, eo 
 quod ab humana mansuetudine transisset ad saeuitiam bestiarum. 
 uerum tamen non homicidio uoluit homicidam uindicari, 
 qui mauult peccatoris correctionem quam mortem. unde

 

 
 
 
 in Lamech septuagies septies uindicatur, quia grauior culpa 
 eius est qui nec post damnationem se correxit alterius. Cain 
 impetu quodam inprouido ante peccauerat, Lamech utique 
 quod in altero reprehensum aduerterat cauere debuerat. suo 
 sententia iudici debebatur, ne quis passim reum putaret esse 
 feriendum. et ut ad mysterium uenias, non debuit interimere 
 eum qui usque ad naturalem terminum mortis suae agendae 
 habebat spatium paenitentiae. excusare posset quod se redemisset 
 uel sera actione paenitentiae, nisi eum praematura 
 poena rapuisset.