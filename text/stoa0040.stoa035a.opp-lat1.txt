Ne petitioni tuae et in Christo dilectioni diutius essem 
 debitor promissionis meae, arripui utcumque inter alias urguentissimas 
 occupationes meas de professione sanctae uiduitatis 
 aliquid ad te scribere, quoniam et praesentem me rogando 
 onerasti et, cum tibi hoc non potuissem negare, saepe meum 
 promissum litteris flagitasti. in quo sane opere nostro cum 
 aliqua legeris ad tuam uel ad uestram, quae simul in Christo 
 uiuitis, personam minime pertinere nec admonitioni uitae 
 uestrae proprie necessaria, non ideo debebis superflua iudicare. 
 istae quippe litterae quamuis ad te, non tamen tantummodo

 

 

 
 
 
 tibi scribendae fuerunt. sed ut aliis quoque per te prodessent. 
 non utique a nobis neglegendum fuit. quidquid ergo hic 
 inueneris, quod uobis necessarium uel numquam fuerit uel 
 iam non sit et tamen aliis esse perspexeris, nec habere te 
 pigeat nec dare legendum, ut et tua caritas sit utilitas 
 aliorum.

Cum igitur in omni quaestione, quae ad uitam moresque 
 pertinet, non sola doctrina uerum etiam exhortatio sit necessaria, 
 ut doctrina quid agendum sit nouerimus, exhortatione 
 autem excitemur, ne pigeat agere quod agendum esse iam 
 nouimus: quid ego amplius te doceam quam id quod apud 
 apostolum legimus? sancta enim scriptura nostrae doctrinae 
 regulam figit. ne audeamus sapere plus quam oportet 
 sapere, sed sapiamus, ut ipse ait, ad temperantiam. 
 sicut unicuique deus partitus est mensuram fidei. 
 non sit ergo mihi aliud te docere nisi uerba tibi doctoris 
 exponere et de his quod dominus dederit disputare.

Ait itaque apostolus, doctor gentium, uas electionis: 
 dico autem innuptis et uiduis bonum esse illis. 
 si sic permanserint sicut et ego. haec uerba ita intellegenda 
 sunt, ut non existimemus uiduas non oportere innuptas 
 dici, quia nuptias uidentur expertae; innuptarum enim

 

 
 
 
 nomine illas significat, quae non sunt nuptiis alligatae, siue 
 fuerint sine non fuerint. quod alio loco aperit, ubi ait: diuisa 
 est mulier innupta et uirgo. quando utique et uirginem 
 adiungit, quid mulierem innuptam nisi uiduam uult intellegi? 
 unde etiam deinceps uno innuptae nomine professionem utramque 
 conplectitur dicens: quae innupta est, sollicita 
 est ea quae sunt domini, quomodo placeat domino: 
 quae autem nuptaest, sollicita est quae sunt mundi, 
 quomodo placeat uiro. innuptam certe non eam tantum 
 intellegi uoluit, quae numquam nupsit, sed etiam eam, quae 
 nuptiarum uinculo per uiduitatem liberata nupta esse destitit: 
 nam ideo et nuptam non dicit nisi eam quae uirum habet. 
 non etiam eam, quae habuit et non habet. quapropter uidua 
 omnis innupta est; sed quia non omnis innupta uidua est — 
 sunt enim et uirgines — ideo hic utrumque posuit, ubi ait: 
 dico autem innuptis et uiduis; tamquam diceret: quod 
 dico innuptis, non eis solis dico, quae uirgines sunt, sed eis 
 etiam, quae uiduae sunt, bonum esse illis, si sic permanserint, 
 sicut et ego.

Ecce est bonum tuum ei bono conparatum, quod 
 dicit apostolus suum, si fides adest, immo quia fides adest. 
 breuis est ista doctrina nec ideo contemnenda, quia breuis: 
 sed ideo facilius et carius tenenda, quia in breuitate non 
 uilis. non enim qualecumque bonum hic commendaret apostolus, 
 quod fidei nuptarum sine ulla ambiguitate praeposuit. 
 quantum autem bonum habeat nuptarum fides, id est

 

 

 
 
 
 christianarum et religiosarum coniugatarum, hinc intellegi potest. 
 quod, cum de fugienda fornicatione praeciperet, ubi utique 
 et coniugatos adloquebatur, nescitis, inquit, quia corpora 
 uestra me in bra sunt Christi? tantum ergo bonum est 
 fidelis coniugii, ut etiam ipsa membra sint Christi. hoc autem 
 bono quoniam melius est bonum continentiae uidualis. non 
 hac professione id agitur, ut aliquid plus sit catholica uidua 
 quam membrum Christi, sed ut meliorem quam coniugata 
 . locum habeat inter membra Christi. dicit quippe idem apostolus: 
 sicut enim in uno corpore multa membra 
 habemus, omnia autem membra non eosdem actus 
 habent, ita multi unum corpus sumus in Christo. 
 singuli autem alter alterius membra, habentes 
 dona diuersa secundum gratiam quae data est 
 nobis.

Ideo etiam cum moneret coniugatos, ne debito carnalis 
 commixtionis fraudarent inuicem et per hoc alter eorum 
 negato sibi debito coniugali per intemperantiam suam temptatus 
 a satana in fornicationem prolaberetur, hoc autem dico, 
 inquit, secundum ueniam, non secundum imperium. 
 uolo autem omnes homines esse sicut me ipsum: 
 sed unusquisque proprium donum habet a deo, 
 alius sic, alius quidem sic. 
 
 Vides etiam coniugalem pudicitiam et tori christiani

 

 
 
 
 matrimonialem fidem donum esse et hoc a deo, ut illud, quod 
 ultra liberorum procreandorum necessitatem modum concumbendi 
 aliquatenus concupiscentia carnalis excedit, non nuptiarum 
 sit hoc malum, sed ueniale sit propter nuptiarum bonum. 
 non enim de coniugio, quod copulatur liberorum procreandorum 
 causa et fide pudicitiae coniugalis et indissolubili, 
 quamdiu ambo uiuunt, matrimonii sacramento, quae omnia 
 bona sunt. sed de illo inmodico carnis usu, qui in infirmitate 
 coniugum agnoscitur et interuentu boni nuptialis ignoscitur, 
 ait apostolus: secundum ueniam dico, non secundum 
 imperium. item cum dicit: mulier alligata est, quamdiu 
 uir eius uiuit; quodsi mortuus fuerit uir eius, 
 liberata est: cui uult nubat, tantum in domino. 
 beatior autem erit, si sic permanserit secundum 
 meum consilium, satis ostendit beatam esse in domino 
 etiam post mortem uiri iterum nubentem fidelem, sed in 
 eodem domino uiduam beatiorem: hoc est, ut scripturarum 
 non tantum uerbis, uerum etiam exemplis loquar, beatam esse 
 Ruth, sed Annam beatiorem.

Quapropter hoc primum oportet ut noueris, bono, quod 
 elegisti, non damnari secundas nuptias, sed inferius honorari. 
 nam sicut bonum sanctae uirginitatis, quod elegit filia tua, 
 non damnat unas nuptias tuas, sic nec uiduitas tua cuiusquam 
 secundas. hinc enim maxime Cataphrygarum ac Nouatianorum

 

 
 
 
 haereses tumuerunt, quas buccis sonantibus, non sapientibus 
 etiam Tertullianus inflauit, dum secundas nuptias tamquam 
 inlicitas maledico dente concidit, quas omnino licitas apostolus 
 sobria mente concedit. ab hac sanitate doctrinae nullius indocti, 
 nullius docti disputatione mouearis; nec ita extollas bonum 
 tuum, ut quod malum non est, tamquam malum crimineris 
 alienum, sed tanto magis gaude tuo bono, quanto magis uides 
 non tantum illo deuitari mala, sed quaedam bona etiam superari. 
 mala sunt enim adulterium uel fornicatio. 
 
 Ab his autem inlicitis ualde longe est, quae uoti libertate 
 se obstrinxit et sibi etiam licita ne licerent non imperio 
 legis, sed consilio caritatis effecit. et bonum est pudicitia 
 coniugalis, sed melius bonum est continentia uidualis. hoc 
 ergo melius illius boni submissione honoratur, non illud bonum 
 melioris huius laude damnatur.

Quod autem apostolus, cum caelibum et innuptarum 
 commendaret fructum, quia cogitant quae sunt domini. quomodo 
 placeant deo, subiecit et ait: hoc autem ad utilitatem 
 uestram dico, non ut laqueum uobis iniciam. 
 id est non ut uos cogam, sed ad id quod honestum est. 
 non quia innuptarum bonum honestum dixit, ideo putare debemus 
 turpe esse uinculum coniugale; alioquin etiam primas

 

 
 
 
 nuptias condemnabimus, quas nec Cataphryges nec Nouatiani 
 nec disertissimus eorum astipulator Tertullianus turpes ausus 
 est dicere. sed quemadmodum, cum ait: dico autem innuptis 
 et uiduis bonum esse illis, si sic permanserint, 
 utique bonum posuit pro meliore, quoniam omne, 
 quod bono conparatum melius dicitur, etiam hoc procul dubio 
 bonum est - nam quid est aliud quod ita dicitur melius, 
 nisi quod magis bonum est? — nec ideo consequenter eum 
 sensisse arbitramur malum esse, si nupserint, quoniam dixit: 
 bonum esse illis, si sic permanserint, ita etiam cum 
 ait: sed ad id quod honestum est, non matrimonium 
 turpe esse monstrauit, sed quod honesto erat honestius generalis 
 honesti nomine commendauit, quia honestius quid est, 
 nisi quod magis honestum est? magis autem honestum utique 
 honestum est. aperte quippe declarauit hoc esse bono illo 
 melius, ubi ait: qui dat nuptum, bene facit; et qui 
 non dat nuptum, melius facit, et hoc illo beato beatius, 
 ubi ait: beatior autem erit, si sic permanserit. sicut 
 ergo bono melius et beato beatius, sic honesto honestius est, 
 quod honestum uoluit appellare. absit enim, ut turpe sit, 
 unde loquens apostolus Petrus ait: uiri, uxoribus uestris 
 tamquam uasi infirmiori et subiecto tribuite honorem 
 quasi coheredibus gratiae, et illas adloquens 
 2 cf. Tert. de monog. et 1. II ad uxorem 3 I Cor. 7, 8 16 I 
 Cor. 7, 38. 40 21. I Petr. 3, 7 
 1 condemnauimus Z condemnamus I condemnabit JP1 catafryges OJ Z 
 catafriges PyHAB*TD catafruges B1 catafrige M catafrige ENX 
 nouaciani T nouatini X 2 dissertissimus ?ADTMEB1 desertissimus Hi 
 adstipulator PyHA tertulianus AB 3 quemammodum PA nuptis 
 D1 6 nuptis X 4 illis om. N 7 nam- est om . JB1 9 arbitramus 
 T dixi T 10 esse] est PI TMENX om. AD 11 est esse T 
 12 quod 8. l. T honesto] honestum P?HATMENX 13 honestius 
 (i 8. l. m. 2) B 14 est honestum AD 15 illud BD 17 nuptum 
 om. ENX per hoc N 18 permanserint N sicut ergo] sut et 
 ego JP1 sicut et ego P\'ĮrHADTMENX 19 sic] si AD honestus A 
 22 uaso PyHI.ABtMEX tribuit E 
 
 
 subditas esse uiris suis exemplo Sarrae adhortatur; nam sic 
 quaedam, inquit, sanctae mulieres, quae in deum 
 sperabant, ornabant se, obsequentes uiris suis, 
 quomodo Sarra obaudie bat Abrahae, dominum ilium 
 uocans, cuius factae estis filiae benefacientes et 
 non timentes ullam perturbationem.

Vnde et illud, quod de innupta Paulus apostolus 
 dixit: ut sit sancta et corpore et spiritu, non sic accipiendum 
 est, quasi nupta fidelis et casta et secundum scripturas 
 subdita uiro non sit sancta corpore, sed tantummodo 
 spiritu. fieri enim non potest, ut sanctificato spiritu non sit 
 sanctum etiam corpus, quo sanctificatus utitur spiritus. sed 
 ne cuiquam nos potius argumentari quam hoc diuino eloquio 
 probare uideamur, quoniam Petrus Sarram commemoraturus, 
 sanctae, inquit, mulieres tantummodo, non ait et corpore\', 
 illud eiusdem Pauli consideremus, ubi prohibens fornicationes 
 ait: nescitis quia corpora uestra membra 
 sunt Christi? tollens ergo membra Christi faciam 
 membra meretricis? absit. audeat ergo aliquis dicere 
 membra Christi sancta non esse; aut uero audeat a membris 
 Christi fidelium coniugatarum corpora separare. unde etiam 
 paulo post ait: corpus uestrum templum in uobis est 
 spiritus sancti, quem habetis a deo, et non estis 
 uestri? empti enim estis pretio magno. corpus

 

 
 
 
 fidelium et membra Christi esse dixit et templum spiritus sancti. 
 ubi profecto utriusque sexus fideles intelleguntur. ibi ergo 
 sunt nuptae ibi et innuptae; sed distinctae meritis et tamquam 
 membris membra praelata, quorum tamen neutra sint a corpore 
 separata. quod igitur de innupta loquens ait: ut sit 
 sancta et corpore et spiritu, ampliorem innuptarum et 
 in corpore et in spiritu sanctificationem intellegi uoluit, non 
 corpus nuptarum omni sanctificatione priuauit.

Disce itaque bonum tuum. immo memento quod didicisti. 
 bonum tuum plus laudari, quia est aliud bonum, quo sit hoc 
 melius, quam si aliter hoc bonum esse non posset, nisi illud 
 malum esset aut omnino non esset. habent oculi in corpore 
 magnum honorem; sed minorem haberent, si soli essent et 
 alia minoris honoris membra non essent. in caelo ipso sua 
 luce sol lunam superat, non uituperat, et stella ab stella 
 differt in gloria, non dissidet in superbia. ideo fecit 
 deus omnia, et ecce bona ualde: non tantum bona, sed 
 etiam ualde, non ob aliud, nisi quia omnia. nam et per singula 
 opera dicebatur: uidit deus quia bonum est. ubi 
 autem omnia nominata sunt, additum est ualde et dictum 
 est: uidit deus omnia quae fecit, et ecce bona ualde. 
 meliora enim quaedam singula quam alia singula; sed meliora 
 simul omnia quam quaelibet singula. Christi itaque doctrina

 

 
 
 
 sana in eius corpore sanam te faciat per eius gratiam, ut id. 
 quod aliis melius habes in corpore et spiritu, idem ipse 
 spiritus, qui corpori dominatur, nec extollat insolenter nec 
 discernat inscienter.

Nec quia dixi Ruth beatam, Annam beatiorem, cum illa 
 bis nupserit, haec uniuira cito uiduata diu uixerit, continuo 
 etiam te meliorem putes esse quam Ruth. 
 
 Alia quippe propheticis temporibus sanctarum feminarum 
 dispensatio fuit, quas nubere oboedientia, non concupiscentia 
 conpellebat, ut propagaretur populus dei, in quo praemitterentur 
 prophetae Christi, cum et ipse populus per ea. 
 quae in figura contingebant in illis, siue in his qui 
 scirent siue in his qui illa nescirent, nihil aliud esset quam 
 propheta Christi, ex quo nasceretur etiam caro Christi. ut 
 ergo ille populus propagaretur, maledictus habebatur per legis 
 sententiam, qui non suscitaret semen in Israhel. unde et 
 sanctae mulieres accendebantur non cupiditate concumbendi, 
 sed pietate pariendi, ut rectissime credantur coitum non fuisse 
 quaesiturae, si proles posset aliter prouenire, et uiris usus 
 plurium uiuarum concedebatur uxorum. cuius rei non concupiscentiam 
 carnis, sed prouidentiam generationis fuisse causam 
 illud ostendit, quod sicut sanctis uiris habere plures uxores 
 uiuas, non ita etiam sanctis feminis licebat misceri maritis 
 pluribus uiuis, quoniam tanto essent turpiores, quanto magis 
 adpeterent, unde non essent fecundiores. proinde sancta Ruth,

 

 
 
 
 cum semen, quale illo tempore necessarium fuit, in Israhel 
 non haberet, mortuo uiro quaesiuit alterum, de quo haberet. 
 hac itaque bis coniugata ideo Anna uniuira uidua beatior fuit, 
 quia et prophetissa Christi esse meruit. quam credendum est, 
 etiamsi filios nullos habuit — quod quidem scriptura reticendo 
 reliquit incertum — eo spiritu praeuidisse Christum ex uirgine 
 proxime esse uenturum, quo potuit agnoscere et paruulum: 
 unde merito etiam sine filiis, si tamen eos non habuit, 
 secundas nuptias recusauit, quia nouerat iam tempus esse, 
 quo Christo non officio pariendi, sed studio continendi nec 
 coniugalibus fetandis uisceribus, sed castificandis uidualibus 
 moribus melius seruiretur. si uero etiam sciebat Ruth per suam 
 carnem propagari semen, unde Christus carnem fuerat habiturus, 
 et huic scientiae nubendo exhibuit ministerium, non 
 audeo iam dicere beatiorem fuisse Annae uiduitatem quam 
 illius fecunditatem.

Tu autem, quae et filios habes et eo saeculi 
 fine uiuis, quo iam tempus est non mittendi lapides, 
 sed colligendi, non amplectendi, sed continendi ab 
 amplexu — cum clamet apostolus: hoc autem dico, 
 fratres: tempus breue est; reliquum est, ut et qui 
 habent uxores, tamquam non habentes sint — profecto, 
 si secundas nuptias adpetisses, nullum prophetiae uel 
 legis obsequium, nullum prolis saltem carnale desiderium, sed 
 solius incontinentiae fuisset indicium. fecisses enim, quod ait

 

 
 
 
 apostolus, cum dixisset: bonum esse illis, si sic permanserint 
 sicut et ego; continuo quippe addidit: quodsi 
 se non continent, nubant; malo enim nubere eas 
 quam uri. hoc enim dixit, ut effrenatae libidinis malum non 
 praecipitaretur in turpitudinem flagitiorum, cum exciperetur 
 honestate nuptiarum. gratias autem domino, quoniam peperisti 
 quod esse noluisti et uirginitas prolis tuae conpensauit dispendium 
 uirginitatis tuae; nam diligenter interrogata doctrina 
 christiana et primas nuptias iam isto tempore, nisi incontinentia 
 sit inpedimento, contemnendas esse respondet. qui enim 
 dixit: si se non continent, nubant, potuit dicere: si filios 
 non habent, nubant, si post resurrectionem praedicationemque 
 Christi, quando iam ex omnibus gentibus filiorum spiritaliter 
 gignendorum tanta suppetit copia, tale officium esset ex carne 
 filios propagare, quale primis temporibus fuit. et quod alibi 
 dicit: uolo igitur iuniores nubere, filios procreare. 
 matres familias esse, nuptiarum bonum apostolica sobrietate 
 et auctoritate commendat, non procreandi officium etiam 
 eis, quae continentiae bonum capiunt, tamquam ad obsequellam 
 legis inponit. denique cur hoc dixerit, pandit, cum adiungit 
 et dicit: nullam occasionem dare aduersario 
 maledicti gratia; iam enim quaedam conuersae 
 sunt retro post satanan, ut his uerbis eius intellegamus 
 eas, quas nubere uoluit, melius potuisse continere quam nubere,

 

 
 
 
 sed melius nubere quam retro ire post satanan, id est ab 
 excellenti illo uirginalis uel uidualis castitatis proposito in 
 posteriora respiciendo cadere et interire. proinde quae se non 
 continent, nubant, antequam continentiam profiteantur, antequam 
 deo uoueant: quod nisi reddant, iure damnantur. alio 
 quippe loco de talibus dicit: cum enim in deliciis egerint 
 in Christo, nubere uolunt, habentes damnationem, 
 quoniam primam fidem inritam fecerunt, id 
 est uoluntatem ad nuptias a proposito continentiae deflexerunt. 
 irritam quippe fecerunt fidem, qua prius uouerant quod perseuerantia 
 inplere noluerunt. nuptiarum igitur bonum semper 
 est quidem bonum; sed in populo dei fuit aliquando legis 
 obsequium, nunc est infirmitatis remedium, in quibusdam uero 
 humanitatis solacium. filiorum quippe procreationi operam dare 
 non canino more per usum promiscuum feminarum, sed honesto 
 ordine coniugali non est in homine inprobandus affectus; etiam 
 ipsum tamen laudabilius transcendit et uincit caelestia cogitans 
 animus Christianus.

Sed quoniam, sicut ait dominus, non omnes 
 capiunt uerbum hoc, quae potest ergo capere, capiat et 
 quae se non continet, nubat; quae non coepit, deliberet; quae 
 adgressa est, perseueret: nulla aduersario detur occasio, nulla 
 Christo subtrahatur oblatio. in coniugali quippe uinculo si 
 pudicitia conseruatur, damnatio non timetur; sed in uiduali 
 et uirginali continentia excellentia muneris amplioris expetitur:

 

 
 
 
 qua expetita et electa et uoti debito oblata iam non solum 
 capessere nuptias, sed etiamsi non nubatur, nubere uelle 
 damnabile est. nam ut hoc demonstraret apostolus. non ait: 
 cum in deliciis egerint in Christo, nubunt, sed, nubere 
 uolunt habentes. inquit, damnationem, quoniam 
 primam fidem inritam fecerunt etsi non nubendo, tantum 
 uolendo: non quia ipsae nuptiae uel talium damnandae 
 indicantur, sed damnatur propositi fraus, damnatur fracta uoti 
 fides, damnatur non susceptio a bono inferiore, sed ruina ex 
 bono superiore; postremo damnantur tales, non quia coniugalem 
 fidem posterius inierunt, sed quia continentiae primam 
 fidem inritam fecerunt. quod ut breuiter insinuaret apostolus. 
 noluit eas dicere habere damnationem, quae post amplioris 
 sanctitatis propositum nubunt — non quia non damnantur. 
 sed ne in eis ipsae nuptiae damnari putarentur — sed, cum 
 dixisset: nubere uolunt, continuo addidit: habentes 
 damnationem, et dixit quare: quoniam priorem fidem 
 inritam fecerunt, ut uoluntatem, quae a proposito cecidit, 
 appareat esse damnatam, siue subsequantur nuptiae siue 
 desint.

Proinde qui dicunt talium nuptias non esse nuptias. 
 sed potius adulteria, non mihi uidentur satis acute ac diligenter 
 considerare quid dicant; fallit eos quippe similitudo 
 ueritatis. quia enim coniugium Christi dicuntur eligere quae

 

 
 
 
 christiana sanctitate non nubunt, hinc argumentantur quidam 
 dicentes: si uiro suo uiuo quae alteri nubit, adultera est, 
 sicut ipse dominus in euangelio definiuit, uiuo ergo Christo, 
 cui mors ultra non dominatur, quae coniugium eius 
 elegerat. si homini nubit, adultera est. qui haec dicunt, acute 
 quidem mouentur, sed parum adtendunt hanc argumentationem 
 quanta rerum sequatur absurditas. cum enim laudabiliter etiam 
 uiuente uiro ex eius consensu continentiam femina Christo 
 uoueat, iam secundum istorum rationem nulla hoc facere 
 debet, ne ipsum Christum, quod sentire nefas est, adulterum 
 faciat, cui uiuente marito nubit. deinde cum primae nuptiae 
 melioris sint meriti quam secundae, absit, ut sanctarum uiduarum 
 iste sit sensus, ut Christus eis uideatur quasi secundus 
 maritus; ipsum enim habebant et antea, quando uiris suis 
 fideliter subditae seruiebant, non carnaliter, sed spiritaliter 
 uirum: cui ecclesia ipsa, cuius membra sunt, coniux est, quae 
 fidei, spei, caritatis integritate non in solis uirginibus sanctis, 
 sed etiam in uiduis et coniugatis fidelibus tota uirgo est. 
 uniuersae quippe ecclesiae, cuius illa omnia membra sunt, 
 apostolus dicit: aptaui uos uni uiro uirginem castam 
 exhibere Christo. nouit autem ille coniugem uirginem sine 
 corruptione fetare, quem in ipsa etiam carne potuit mater 
 sine corruptione procreare. fit autem per hanc minus consideratam 
 opinionem, qua putant lapsarum a sancto proposito

 

 
 
 
 feminarum, si nupserint, non esse coniugia, non paruum 
 malum, ut a maritis separentur uxores, quasi adulterae sint, 
 non uxores; et cum uolunt eas separatas reddere continentiae, 
 faciunt maritos earum adulteros ueros, cum suis uxoribus 
 uiuis alteras duxerint.

Quapropter non possum quidem dicere a proposito 
 meliore lapsas, si nupserint, feminas adulteria esse, non coniugia, 
 sed plane non dubitauerim dicere lapsus et ruinas a 
 castitate sanctiore, quae uouetur domino, adulteriis esse peiores. 
 si enim, quod nullo modo dubitandum est, ad offensionem 
 Christi pertinet, cum membrum eius fidem non seruat marito, 
 quanto grauius offenditur, cum illi ipsi non seruatur fides 
 in eo quod exigit oblatum, qui non exegerat offerendum ! cum 
 enim quisque non reddit, quod non imperio conpulsus, sed 
 consilio commonitus uouit, tanto magis fraudati uoti auget 
 iniquitatem, quanto minus habuit uouendi necessitatem. haec 
 ideo disputo, ne arbitreris uel secundas nuptias crimen esse 
 uel quascumque nuptias, cum sint nuptiae, malum esse. non 
 itaque illas abs te damnatas uelis esse, sed spretas. bonum 
 ergo continentiae uidualis luculentius decet, cum pro illo 
 uouendo et profitendo possunt contemnere feminae quod et 
 libet et licet; sed post uoti professionem perseueranter frenandum 
 et uincendum est quod libet, quia iam non licet.

De tertiis et de quartis et de ultra pluribus nuptiis

 
 
 
 solent homines mouere quaestionem. unde ut breuiter respondeam, 
 nec ullas nuptias audeo damnare nec eis uerecundiam 
 numerositatis auferre. sed ne cuiquam breuitas huius responsionis 
 meae forte displiceat, uberius disputantem reprehensorem 
 meum audire paratus sum. fortassis enim adferat aliquam 
 rationem, quare secundae nuptiae non damnentur, tertiae damnentur. 
 nam ego, sicut in exordio sermonis huius admonui, 
 non audeo plus sapere quam oportet sapere. quis enim 
 sum, qui putem definiendum, quod nec apostolum uideo 
 definisse? ait enim: mulier alligata est, quamdiu uir 
 eius uiuit; non dixit: primus aut secundus aut tertius aut 
 quartus; sed, mulier, inquit, alligata est, quamdiu uir 
 eius uiuit; si autem mortuus fuerit uir eius, liberata 
 est. cui uult nubat, tantum in domino; beatior 
 autem erit, si sic permanserit. quid huic sententiae, 
 quantum ad hanc rem adtinet, addi uel detrahi possit, ignoro. 
 deinde ipsum quoque apostolorum ac nostrum magistrum et 
 dominum audio Sadducaeis respondentem, cum proposuissent 
 mulierem non uniuiram uel biuiram, sed, si dici potest, septiuiram 
 in resurrectionem cuius futura esset uxor. increpans enim 
 eos ait: erratis, non scientes scripturas neque uirtutem 
 dei. in resurrectione enim nec nubent nec uxores ducent; 
 non enim incipient mori, sed erunt aequales

 

 

 

 
 
 
 angelis dei. eorum itaque resurrectionem commemorauit, qui 
 resurgunt ad uitam, non qui resurgunt ad poenam. potuit ergo 
 dicere: erratis, nescientes scripturas neque uirtutem dei; in 
 illa enim resurrectione multinubae istae esse non poterunt, 
 deinde addere: quia nec aliqua ibi nubit. sed nec ipse, ut 
 uidemus, tot maritorum mulierem ulla suae sententiae significatione 
 damnauit. quapropter nec contra humanae uerecundiae 
 sensum audeo dicere, ut, quotiens uoluerit, uiris mortuis nubat 
 femina, nec ex meo corde praeter scripturae sanctae auctoritatem 
 quotaslibet nuptias audeo condemnare. quod autem dico 
 uniuirae uiduae, hoc dico omni uiduae: beatior eris, si sic 
 permanseris.

Nam et illud non insipienter proponi solet, ut 
 dicat qui potest, quaenam uidua meritis praeferenda sit: 
 utrum uniuira, quae cum uixisset diutius cum marito, filiis 
 procreatis saluisque uiduata continentiam professa est, an ea, 
 quae adulescentula intra duos annos amissis duobus uiris 
 nullis. ad consolationem extantibus liberis continentiam deo 
 uouit et in ea perseuerantissima sanctitate consenuit. hic se 
 exerceant, si possunt, disputando et nobis aliquid demonstrando, 
 qui de numero uirorum, non de ipsius continentiae 
 uiribus pensant merita uiduarum. si enim dixerint illi biuirae 
 illam uniuiram esse praeferendam, nisi adtulerint spiritalem 
 aliquam rationem uel auctoritatem, profecto inuenientur uirtuti

 
 
 
 animi non maiorem uirtutem animi, sed carnis felicitatem 
 anteponere. ad felicitatem quippe carnis pertinuit et diu cum 
 uiro uiuere et filios procreare. sed si non eam ob hoc praeponunt, 
 quia filios habuit, id ipsum certe, quod diu cum uiro 
 uixit, quid aliud quam carnis felicitas fuit? meritum porro 
 Annae illius eo maxime commendatur, quia cum tam cito 
 extulisset uirum, per prolixam aetatem suam diu cum carne 
 conflixit et uicit. sic enim scriptum est: et erat Anna prophetissa, 
 filia Phanuel, de tribu Aser: haec processerat 
 in diebus multis et uixerat cum uiro suo annis 
 septem a uirginitate sua; et haec uidua usque ad 
 annos octoginta quattuor, quae non discedebat de 
 templo ieiuniis et obsecrationibus seruiens nocte ac 
 die. uides, quemadmodum sancta uidua non solum eo praedicatur, 
 quod uniuira fuerit, uerum etiam quod paucos annos 
 cum marito uixerit a uirginitate sua et uidualis continentiae 
 munus usque ad tantam senectutem tanta pietatis seruitute 
 perduxerit.

Constituamus igitur ante oculos nostros uiduas 
 tres habentes singula eorum, quae huic inerant omnia: unam 
 ponamus uniuiram, cui desit et tanta prolixitas uiduitatis, 
 quod diu cum marito uixerit, et tantum studium pietatis, 
 quod non ita ieiuniis et obsecrationibus seruiat; alteram, quae 
 post prioris mariti breuissimam uitam etiam secundum cito 
 amiserit et diuturna aetate sit uidua, sed etiam ipsa non tantum 
 det operam ieiuniorum et obsecrationum religiosissimae

 

 

 
 
 
 seruituti; tertiam, quae non solum duos uiros habuerit, sed 
 etiam cum ambobus singillatim uel cum aliquo eorum diutius 
 uixerit et posteriore aetate uiduata, in qua quidem si nubere 
 uoluisset, posset et filios procreare, suscepit continentiam 
 uidualem, sed plus intenta in deum plus sit sollicita quae 
 illi placeant actitare, nocte et die sicut Anna ieiuniis et 
 obsecrationibus seruiens. si contendatur, quaenam istarum 
 sit meritis potior, quis non uideat in hoc certamine palmam 
 dandam esse maiori feruentiorique pietati? ita et si tres aliae 
 constituantur, quibus illarum trium bina insint, singula desint, 
 quis dubitet eas meliores fore, quibus praepollentius fuerit in 
 suis bonis duobus pia humilitas, ut alta sit pietas?

Nulla quidem istarum sex uiduarum tuae normae adaequatur. 
 tu enim, si hoc uotum ad senectutem usque perduxeris, 
 omnia tria potes habere, quibus Annae meritum excelluit; 
 nam et unum uirum habuisti et non diu tecum uixit in carne. 
 ac per hoc, si exhibueris oboedientiam uerbis apostoli dicentis: 
 quae autem uere uidua est et desolata, sperauit in 
 dominum et persistit in orationibus nocte et die, 
 atque illud quod sequitur sobria uigilantia deuitaueris: quae 
 autem in deliciis agit, uiuens mortua est, omnia illa 
 tria bona, quae Annae fuerunt, et tua erunt. tibi autem sunt 
 et filii, quos forte illa non habuit; nec ideo laudanda es,

 

 
 
 
 quia eos habes, sed quia pie nutrire atque educare studes. ut 
 enim tibi nascerentur, fecunditatis, ut uiuant, felicitatis est; 
 ut autem sic instituantur, uoluntatis et potestatis. in illis tibi 
 homines gratulentur, in hoc te imitentur. Anna per propheticam 
 scientiam cognouit apud matrem uirginem Christum; te 
 euangelica gratia fecit matrem uirginis Christi. illa itaque 
 sancta uirgo, quam Christo uolentem et petentem obtulistis, 
 uidualibus auiae matrisque meritis addidit aliquid de merito 
 uirginali. non enim nihil inde habetis, quae hanc habetis, et 
 in illa estis, quod in uobis non estis. nam ut sancta uirginitas 
 adimeretur nubentibus uobis, ideo factum est, ut nasceretur 
 ex uobis.

Haec itaque de meritis diuersis coniugatarum t 
 diuersarumque uiduarum hoc opere non disputarem, si id, 
 quod ad te scribo, tibi tantummodo scriberem. sed quoniam 
 sunt quaedam in hoc genere sermonis difficillimae quaestiones, 
 aliquid amplius quam quod ad te proprie pertinet dicere uolui 
 propter quosdam, qui sibi docti non uidentur, nisi alienos 
 labores non iudicando conentur discutere, sed lacerando conscindere; 
 deinde ut etiam tu ipsa non solum serues, quod 
 uouisti, et in eo bono proficias, uerum etiam diligentius 
 firmiusque noueris idem bonum tuum non a malo nuptiarum 
 distingui, sed bono nuptiarum anteponi. nam qui uiduatarum 
 feminarum nuptias damnant, etiamsi continentiam suam multarum, 
 quibus tu uteris, rerum abstinentia mirabiliter et

 

 
 
 
 feruenter exerceant, non ideo te seducant, ut sentias quod 
 sentiunt, etiamsi facere non possis quod faciunt. nemo enim 
 uult esse phreneticus, etiamsi uideat phrenetici uires uiribus 
 sanorum esse fortiores. praecipue igitur doctrina sana bonitatem 
 propositi et ornet et muniat. inde est quippe quod 
 catholicae feminae etiam saepius nuptae non solum uniuiris 
 uiduis, sed et uirginibus haereticorum iusto iudicio praeferuntur. 
 multi sunt quidem de his tribus rebus coniugii, uiduitatis 
 et uirginitatis quaestionum sinus, multae perplexitates: 
 quibus disputando penetrandis uel dissoluendis et maiore cura 
 opus est et copiosiore sermone, ut uel in omnibus eis recte 
 sapiamus uel, si quid aliter sapiamus, id quoque nobis deus reuelet. 
 uerumtamen, quod etiam illic consequenter dicit apostolus, 
 in quod peruenimus, in eo ambulemus. peruenimus autem, 
 quod ad hanc rem, de qua loquimur, adtinet, ut continentiam 
 coniugio praeponamus, sanctam uero uirginitatem etiam continentiae 
 uiduali et ne aliquas nuptias, quae tamen non adulteria, 
 sed nuptiae sunt, cuiuslibet nostri nostrorumue propositi 
 laude damnemus. multa alia de istis rebus dicta sunt a nobis 
 in libro de Bono coniugali et in alio libro de Sancta uirginitate 
 et in opere, quod aduersus Faustum Manichaeum 
 quanto potuimus labore conscripsimus, quoniam patriarcharum 
 et prophetarum casta coniugia mordacissime reprehendendo

 

 
 
 
 scriptis suis quorundam indoctorum animos a fidei sanitate 
 detorsit.

Proinde quoniam in exordio huius opusculi duo 
 quaedam necessaria proposueram et exsequenda pollicitus eram, 
 unum, quod ad doctrinam, alterum, quod ad exhortationem 
 pertinet, et priori parti, ut potui, pro suscepto negotio non 
 defui, ad exhortationem ueniamus, ut quod bonum prudenter 
 scitur etiam diligatur ardenter. qua in re prius illud admoneo, 
 ut quantumcumque tibi inesse sentis piae continentiae dilectionem 
 beneficio dei tribuas eique gratias agas, qui de 
 spiritu suo tibi tantum largitus est, ut eius in corde tuo 
 caritate diffusa licitae rei licentiam tibi amor boni melioris 
 auferret. donauit enim, ne liberet nubere, cum liceret [et], ut 
 iam non liceret, etiamsi liberet, et ex hoc firmius non liberet, 
 ne fieret quod non liceret, quod factum non est etiam cum 
 liceret, tantumque merereris uidua Christi, ut filiam quoque 
 uideres uirginem Christi; dum enim tu oras sicut Anna, facta 
 est illa quod Maria. haec dona dei esse quanto magis nosti, tanto 
 magis es eiusdem donis beata; immo aliter non es, nisi quod 
 habes noris a quo habeas. attende enim, quid de hac re

 

 
 
 
 apostolus dixerit: nos autem non spiritum huius mundi 
 accepimus, sed spiritum qui ex deo est, ut sciamus 
 quae a deo donata sunt nobis. multi quippe habent 
 multa dona dei et nesciendo a quo habent inpia uanitate 
 iactantur. nemo est autem donis dei beatus, qui donanti existit 
 ingratus, quia et illud, quod inter sacra mysteria cor habere 
 sursum iubemur. ipso adiuuante id ualemus, quo iubente 
 admonemur. et ideo sequitur, ut de hoc tanto bono sursum 
 leuati cordis non nobis gloriam quasi nostrarum uirium tribuamus, 
 sed domino deo nostro gratias agamus. hoc enim 
 continuo commonemur, quia hoc dignum est, hoc iustum 
 est. recordaris, haec uerba unde sint, item qua sanctione et 
 quanta sanctitate commendentur agnoscis. tene igitur et habe 
 quod accepisti et datori gratias age. quamuis enim accipere 
 et habere tuum sit, id tamen habes quod accepisti, quoniam 
 superbienti et ex eo, quod habebat, quasi a se ipso haberet, 
 inpie glorianti ueritas per apostolum dicit: quid enim habes, 
 quod non accepisti? si autem accepisti, quid gloriaris 
 quasi non acceperis?

Haec me admonere conpellunt cauendi atque 
 deuitandi quorundam sermunculi, qui per aures ad animas 
 multorum serpere coeperunt, quod cum lacrimis dicendum est,

 

 
 
 
 inimici gratiae Christi, per quos suadetur, ut nec oratio nobis 
 ad dominum necessaria uideatur, ne intremus in temptationem. 
 sic enim conantur defendere hominis liberum arbitrium, ut 
 eo solo etiam dei gratia non adiuti ualeamus, quod diuinitus 
 iubetur, inplere. ac per hoc sequitur, ut frustra dominus 
 dixerit: uigilate et orate, ne intretis in temptationem, 
 et frustra cotidie in ipsa dominica oratione dicamus: 
 ne nos inferas in temptationem. si enim nostrae tantummodo 
 potestatis est, ne temptatione superemur, ut quid 
 oramus, ne intremus uel inferamur in eam? faciamus potius, 
 quod nostri est liberi arbitrii atque absolutissimae potestatis, 
 et inrideamus apostolum dicentem: fidelis deus, qui non 
 uos permittat temptari super id quod potestis, et 
 resistamus ei dicentes: ut quid peto a domino, quod in mea 
 posuit potestate? sed absit, ut hoc sapiat, qui sanum sapit. 
 proinde petamus, ut det, quod ut habeamus iubet. ad hoc 
 enim quod nondum habemus iubet, ut habeamus, ut admoneat 
 quid petamus et quod nos cum iusserit posse inuenerimus, 
 etiam hoc unde acceperimus intellegamus, ne inflati et elati 
 huius mundi spiritu nesciamus, quae a deo donata sunt nobis. 
 proinde arbitrium uoluntatis humanae nequaquam destruimus, 
 quando dei gratiam, qua ipsum adiuuatur arbitrium, non 
 superbia negamus ingrata, sed grata potius pietate praedicamus. 
 nostrum est enim uelle; sed uoluntas ipsa et admonetur, ut

 

 
 
 
 surgat, et sanatur, ut ualeat, et dilatatur, ut capiat, et inpletur, 
 ut habeat. nam si nos non uellemus, nec nos utique 
 acciperemus ea, quae dantur, nec nos haberemus. quis enim 
 haberet continentiam, ut inter cetera dei dona ipsam potius 
 loquar, de qua ad te loquor, quis, inquam, haberet continentiam 
 nisi uolens? quia et nemo acciperet nisi uolens. sed a 
 quo detur, ut nostra uoluntate accipi et haberi possit, si 
 quaeris, adtende scripturam; immo quia nosti, recole quod 
 legisti. cum scirem, inquit, quia nemo potest esse 
 continens nisi deus det, et hoc ipsum erat sapientiae, 
 scire cuius esset hoc donum. magna ista sunt duo munera 
 sapientia et continentia; sapientia scilicet, qua in dei 
 cognitione formamur, continentia uero, qua huic saeculo non 
 conformamur. iubet autem nobis deus, ut et sapientes et 
 continentes simus, sine quibus bonis iusti perfectique esse 
 non possumus. sed oremus, ut det quod iubet adiuuando et 
 inspirando, qui commonuit quae uelle debeamus praecipiendo 
 et uocando. quidquid hinc dedit, ut conseruet oremus; quod 
 autem nondum dedit, ut suppleat oremus: tamen oremus et 
 gratias agamus de acceptis et quod nondum accepimus eo ipso, 
 quod de acceptis ingrati non sumus, nos accepturos esse fidamus. 
 qui enim dedit coniugatis fidelibus, ut contineant ab adulteriis 
 et fornicationibus, ipse dedit sanctis uirginibus et uiduis, ut 
 contineant ab omni concubitu: in qua uirtute iam proprie uel 
 integritas uel continentia nominatur. an forte ab illo quidem

 

 
 
 
 accepimus continentiam, sed a nobis habemus sapientiam? 
 quid ergo est quod Iacobus apostolus. dicit: si quis autem 
 uestrum indiget sapientiam, postulet a deo, qui dat 
 omnibus affluenter et non inproperat; et dabitur illi? 
 sed de hac quaestione et in aliis iam opusculis nostris, quantum 
 adiuuit dominus, multa diximus et alias, quantum per 
 ipsum potuerimus, data oportunitate dicemus.

Nunc inde aliquid ideo dicere uolui propter 
 quosdam fratres nostros amicissimos nobis et dilectissimos nec 
 malitiose quidem errori huic inplicatos, sed inplicatos tamen, 
 qui putant, cum aliquos ad iustitiam pietatemque exhortantur. 
 uires non habituram exhortationem suam, nisi totum illud, quod 
 ut agat homo agunt cum homine, in hominis constituant potestate 
 non adiuta dei munere, sed solo arbitrio liberae uoluntatis 
 exerta — quasi possit esse ad perficiendum opus bonum 
 uoluntas libera nisi dei munere liberata — nec adtendunt id 
 ipsum etiam se ipsos dono dei habere, quod ea facultate 
 exhortantur, ut ad capessendam uitam bonam hominum uoluntates 
 pigras excitent, accendant frigidas, corrigant prauas, auersas 
 conuertant, repugnantes pacificent. sic enim possunt persuadere 
 quod suadent. aut si haec in uoluntatibus hominum 
 non agant, quid agunt? ut quid loquuntur? dimittant eas 
 potius arbitrio suo. si autem in eis haec agunt, itane tandem

 

 
 
 
 homo in hominis uoluntate tanta agit loquendo et deus illic 
 non agit aliquid adiuuando? immo uero quantalibet homo 
 sermonis facultate praepolleat. ut sollertia disputandi et suauitate 
 dicendi in hominis uoluntate inserat ueritatem, nutriat 
 caritatem, docendo tollat errorem, exhortando toi-porem, neque 
 qui plantat est aliquid neque qui rigat, sed qui incrementum 
 dat deus. frustra quippe operarius omnia moliretur 
 extrinsecus, nisi creator intrinsecus latenter operaretur. 
 spero ergo has litteras meas merito uestrae excellentiae cito 
 in manus etiam talium esse uenturas. ideo nonnulla hinc 
 dicenda arbitratus sum; deinde ut tu ipsa et quaecumque aliae 
 uiduae ista legerint uel cum leguntur audierint, noueritis uos 
 ad diligendum et habendum continentiae bonum plus proficere 
 orationibus uestris quam exhortationibus nostris, quoniam, si 
 quid uos adiuuat, quod uobis etiam nostra ministrantur adloquia, 
 totum illius gratiae tribuendum est, in cuius manu 
 sunt, sicut scriptum est, et nos et sermones nostri.

Si ergo nondum deo uouisses continentiam 
 uidualem, exhortaremur profecto, ut uoueres; quia uero iam 
 uouisti, exhortamur ut perseueres. talia mihi tamen uideo 
 esse dicenda, quibus eam diligant et arripiant et quae adhuc 
 nubere cogitabant. aurem igitur inclinemus apostolo. quae 
 -innupta est, inquit, sollicita est ea quae sunt domini, 
 ut sit sancta et corpore et spiritu; quae autem nupta

 

 
 
 
 est, sollicita est quae sunt mundi, quomodo placeat 
 uiro. non ait: sollicita est ea quae sunt mundi, ut sancta 
 non sit. sed certe minor est diuina sanctitas ex ea parte curarum, 
 qua mundana cogitatur uoluptas. quidquid itaque intentionis 
 animi etiam his rebus inpenderetur, quibus placendum 
 esset uiro, colligere quodam modo et redigere debet innupta 
 christiana in eam intentionem, qua placendum est domino. et 
 uide, cui placeat, quae domino placet. et utique tanto est 
 beatior, quanto plus ei placet; quanto autem magis cogitat 
 ea quae sunt mundi, tanto minus placet. placete itaque tota 
 intentione specioso forma prae filiis hominum. eius enim 
 gratia illi placetis, quae diffusa est in labiis eius. placete 
 illi ea quoque parte cogitationis, quae occuparetur mundo, ut 
 placeretur uiro. placete illi, qui displicuit mundo, ut placentes 
 ei liberarentur ex mundo. hunc enim speciosum forma prae 
 filiis hominum uiderunt homines in cruce passionis, et non 
 habuit speciem neque decorem, sed facies eius abiecta 
 et deformis positio eius. ex hac tamen deformitate redemptoris 
 uestri manauit pretium decoris uestri, sed decoris interioris; 
 omnis enim pulchritudo filiae regis intrinsecus. 
 hac pulchritudine illi placete; hanc pulchritudinem studiosa 
 cura et sollicita cogitatione conponite. non amat ille fallaciarum 
 fucos, ueris ueritas delectatur; et ille, si quod legisti 
 agnoscis, ueritas uocatur; ego sum, inquit, uia et ueritas

 

 
 
 
 et uita. currite ad illum per illum; placete illi ex illo; uiuite 
 in illo cum illo, de illo. adfectibus ueris et sanctissima castitate 
 a uiro tali amate amari.

Audiat haec uirginis etiam sanctae prolis tuae auris 
 interior. uidero, quantum te praecedat in regno regis illius: 
 alia quaestio est. inuenistis tamen, mater et filia, cui contemptis 
 nuptiis, illa omnibus, tu secundis, pulchritudine castitatis 
 simul placere debeatis. certe si mariti essent, quibus 
 placendum esset, iam te fortasse cum filia puderet ornari; 
 nunc non pudeat agere quibus simul ornemini, quia non est 
 criminosum, sed potius gloriosum, ut ab illo uno simul amemini. 
 simulatum autem candorem ac ruborem et pigmentis 
 inlitum non adhiberetis, etiamsi uiros haberetis, non putantes 
 dignos, quos falleretis, nec uos, quae fallere deberetis. nunc 
 ergo illi regi, qui unicae sponsae, cuius membra estis, speciem 
 concupiuit, ueraciter simul placete. simul inhaerete, illa integritate 
 uirginali, tu continentia uiduali, ambae pulchritudine 
 spiritali. in qua pulchritudine etiam illius auia, socrus tua, 
 quae iam certe senuit, est pulchra uobiscum. uigorem quippe 
 huius pulchritudinis dum extendit in anteriora caritas, rugam 
 in ea non facit annositas. habetis uobiscum anum sanctam et 
 in domo et in Christo, quam de perseuerantia consulatis, quomodo 
 cum illa uel illa temptatione pugnandum sit, quid agendum 
 ut facile superetur, quod munimentum sumendum, ne facile

 
 
 
 rursus insidietur; et si quid huius modi est, docet uos diuturnitate 
 iam certa, amore beniuola, pietate sollicita, aetate secura. 
 tu praecipue, tu consule in talibus eam, quae experta est quod 
 experta es. nam proles uestra illud canticum cantat, quod in 
 Apocalypsi nisi uirgines cantare non possunt. pro ambabus 
 tamen uobis sollicitius orat quam pro se ipsa; sed magis pro 
 nepte sollicita est, cui uincendarum temptationum spatium plus 
 restat annorum: te autem uidet aeuo suo uiciniorem et eius 
 filiae matrem, quam si nuptam, quod iam non licet atque 
 absit, uidisses, puto quod parere cum illa erubuisses. quantum 
 est ergo quod iam tibi periculosae restat aetatis, quae ideo 
 non diceris auia, ut sanctarum cogitationum et operum fetibus 
 cum filia possis esse fecunda? non itaque inmerito magis pro 
 illa sollicita est auia, pro qua et tu mater, quia et maius est 
 quod uouit et totum ei restat quod modo coepit. exaudiat 
 dominus preces eius, et sancte obsequamini meritis eius, quae 
 carnem uiri tui in iuuenta peperit, cor filiae tuae in senecta 
 parturiit. omnes itaque pariter atque concorditer uniuiro unius 
 coniugis, in cuius corpore uno spiritu uiuitis, placete moribus, 
 instate orationibus.

Praeteritus dies non reuertitur in futurum, et post 
 hesternum pergit hodiernus, et post hodiernum perrecturus 
 est crastinus: et ecce omnia tempora et temporalia transeunt,

 

 
 
 
 ut ueniat mansura promissio, et qui perseuerauerit usque 
 in finem, hic saluus erit. si mundus iam perit, nupta cui 
 parit? aut corde paritura et carne non paritura cur nubit? si 
 autem adhuc duraturus est mundus, cur non magis amatur 
 per quem factus est mundus? si iam deficiunt inlecebrae 
 saeculares, non est, quod christianus animus cupiditate conquirat; 
 si autem adhuc manebunt, est, quod sanctitate contemnat. 
 horum duorum in altero spes nulla libidinis, in altero 
 maior est gloria caritatis. quot aut quanti sunt ipsi anni, 
 quibus uidetur uigere flos carnalis aetatis? nonnullae feminae 
 nuptias cogitantes et ardenter optantes, dum spernuntur aut 
 differuntur, repente senuerunt, ut eas iam nubere puderet 
 amplius quam liberet. multae autem nuptae recentissima sua 
 coniunctione in longinqua profectis uiris suis reditum eorum 
 expectando grandaeuae factae sunt et tamquam cito uiduatae 
 aliquando nec remeantes saltem senes suos anus suscipere 
 meruerunt. si ergo uel spernentibus uel tardantibus sponsis 
 . uel peregrinantibus maritis carnalis concupiscentia potuit contineri, 
 ne stuprum aut adulterium committeretur, cur contineri 
 non potest, ne sacrilegium committatur? si repressa est, cum 
 ferueret dilata, cur non opprimitur, cum friguerit amputata? 
 plus enim ardentem ferunt libidinem, quae non desperant eiusdem 
 libidinis uoluptatem. quae autem innuptarum castitatem deo

 

 
 
 
 uouent, ipsam spem subtrahunt, qui fomes amoris est. unde 
 facilius concupiscentia refrenatur, quae nulla expectatione 
 succenditur: contra quam nisi oretur, ut superetur, ipsa inlicita 
 exoptatur ardentius.

Deliciae igitur spiritales deliciis carnalibus in 
 sancta castitate succedant: lectio, oratio, psalmus, bona cogitatio, 
 bonorum operum frequentatio, spes futuri saeculi et 
 cor sursum, atque de his omnibus gratiarum actio patri luminum, 
 a quo sine ulla dubitatione omne datum optimum 
 et omne donum perfectum scriptura teste descendit. 
 nam quando pro deliciis nuptarum, quas in carne uirorum 
 habent, aliarum carnalium deliciarum tamquam in solacio usus 
 adsumitur, quid ego dicam, quae sequantur mala, cum breuiter 
 apostolus dixerit uiuentem mortuam esse uiduam, quae in 
 deliciis uiuit? absit autem a uobis, ut diuitiarum cupiditate 
 capiamini pro cupiditate nuptiarum et in cordibus uestris 
 nummus uiri amori succedat. intuentes enim hominum conuersationem 
 saepe experti sumus in quibusdam lasciuia compressa 
 creuisse auaritiam. nam sicut in ipsis sensibus corporis 
 acutius audiunt qui non uident et tangendo multa discernunt 
 nec tanta uiuacitate tangunt, qui oculis utuntur — ubi intellegitur 
 ex uno aditu, id est luminum repressa intentione 
 sentiendi eam se in alios sensus promptiorem dinoscendi

 

 

 

 
 
 
 acumine exerere, tamquam ex altero conetur inplere, quod negatur 
 in altero — ita etiam saepe carnalis cupiditas a concumbendi 
 uoluptate cohibita maioribus uiribus in pecuniae se porrigit 
 adpetitum et illinc auersa huc se inpetu ardentiore conuertit. 
 in uobis autem amor diuitiarum simul frigescat cum amore 
 nuptiarum, et pius usus rerum, quas possidetis, ad spiritales 
 delicias conferatur, et liberalitas uestra magis ferueat adiuuandis 
 egenis quam ditandis auaris. in thesaurum quippe caelestem 
 non mittuntur dona cupidorum, sed elemosynae pauperum, 
 quae in inmensum modum orationes adiuuant uiduarum. 
 ieiunia quoque ac uigiliae, in quantum ualetudinem non perturbant, 
 si orando, psallendo, legendo et in lege dei meditando 
 insumantur, in delicias spiritales etiam ipsa quae uidentur 
 laboriosa uertuntur. nullo enim modo sunt onerosi labores 
 amantium, sed etiam ipsi delectant, sicut uenantium, aucupantium, 
 piscantium, uindemiantium, negotiantium, ludo aliquo 
 sese oblectantium. interest ergo quid ametur. nam in eo, quod 
 amatur, aut non laboratur aut et labor amatur. et uide, quam 
 pudendum et dolendum sit, si delectat labor, ut fera capiatur. 
 ut cupa et sacculus inpleatur, ut pila iaciatur, et non delectat. 
 ut deus adquiratur.

In omnibus sane spiritalibus deliciis, quibus

 
 
 
 fruuntur innuptae, sancta earum conuersatio cauta etiam debet 
 esse, ne forte, cum mala uita non sit per lasciuiam, mala sit 
 fama per neglegentiam. nec audiendi sunt siue uiri sancti siue 
 feminae, quando reprehensa in aliquo neglegentia sua, per 
 quam fit, ut in malam ueniant suspicionem, unde suam uitam 
 longe abesse sciunt, dicunt sibi coram deo sufficere conscientiam, 
 existimationem hominum non inprudenter solum, uerum 
 etiam crudeliter contemnentes, cum occidunt animas aliorum, 
 siue blasphemantium uiam dei, quibus secundum suam suspicionem 
 quasi turpis quae casta est displicet uita sanctorum, 
 uel etiam cum excusatione imitantium non quod uident, sed 
 quod putant. proinde quisquis a criminibus flagitiorum atque 
 facinorum uitam suam custodit, sibi bene facit; quisquis autem 
 etiam famam, et in alios misericors est. nobis enim necessaria 
 est uita nostra, aliis fama uestra. et utique etiam quod aliis 
 ministramus misericorditer ad salutem, ad nostram quoque 
 redundat utilitatem. unde non frustra apostolus, prouidemus, 
 inquit, bona non solum coram deo, uerum etiam 
 coram hominibus; item dicit: placete omnibus per 
 omnia, sicut et ego omnibus per omnia placeo, non 
 quaerens quod mihi utile est sed quod multis, ut 
 salui fiant. in quadam etiam exhortatione dicit: de cetero, 
 fratres, quaecumque sunt uera, quaecumque sancta, 
 quaecumque iusta, quaecumque casta,

 

 

 
 
 
 quaecumque carissima, quaecumque bonae famae, si qua 
 uirtus, si qua laus, haec cogitate: quae didicistis 
 et accepistis et audistis et uidistis in me. cernis, 
 quemadmodum inter multa, quae exhortando commonuit, non 
 neglexerit ponere: quaecumquae bonae famae, duobusque 
 uerbis cuncta concluserit, ubi ait: si qua uirtus, si qua 
 laus. ad uirtutem namque pertinent, quae antea memoraui 
 bona, fama uero ad laudem. puto, quod non laudem hominum 
 pro magno sumebat apostolus alio loco dicens: mihi autem 
 minimum est ut a uobis diiudicer aut ab humano 
 die, et alibi: si hominibus placerem, Christi seruus 
 non essem, et iterum: nam gloria nostra haec est, 
 testimonium conscientiae nostrae. sed illorum duorum, 
 id est bonae uitae et bonae famae uel, quod breuius dicitur, 
 uirtutis et laudis, unum propter se ipsum sapientissime retinebat, 
 alterum propter alios misericordissime prouidebat. sed 
 quoniam quantalibet humana cautela suspiciones maleuolentissimas 
 non potest omni ex parte uitare, ubi pro existimatione 
 nostra quidquid recte possumus fecerimus, si aliqui de nobis 
 uel mala fingendo uel male credendo famam nostram decolorare 
 conantur, adsit conscientiae solacium planeque etiam 
 gaudium, quod merces nostra magna est in caelis, etiam 
 cum dicunt homines mala multa de nobis, pie tamen iusteque 
 uiuentibus. illa enim merces tamquam stipendium est

 

 
 
 
 militantium per arma iustitiae non solum dextra, uerum et 
 sinistra, per gloriam scilicet et ignobilitatem, per infamiam 
 et bonam famam.

Agite itaque cursum uestrum et perseueranter 
 currite, ut conprehendatis; et exemplo uitae exhortationisque 
 sermone rapite in eundem cursum uestrum quascumque potueritis. 
 non uos ab hoc studio, quo multas ad imitandum excitatis, 
 frangat querella uanorum, qui dicunt: quomodo subsistit 
 genus humanum, si omnes fuerint continentes? quasi propter 
 aliud retardetur hoc saeculum, nisi ut inpleatur praedestinatus 
 numerus ille sanctorum, quo citius inpleto profecto nec terminus 
 saeculi differetur. nec illud uos retardet ab studio 
 persuadendi aliis bonum uestrum, si dicatur uobis: cum et 
 nuptiae bonae sint, quomodo erunt omnia bona in Christi 
 corpore, et maiora scilicet et minora, si omnes continentiae 
 laude atque amore mutentur? primo, quia conando, ut omnes 
 sint continentes, tunc erunt uel paucae; neque enim omnes 
 capiunt uerbum hoc. sed quoniam scriptum est: qui potest 
 capere. capiat, tunc capiunt quae possunt, si nec illis quae 
 non capiunt taceatur. deinde nec timere debemus, ne forte 
 omnes capiant et aliquid de minoribus bonis, id est coniugalis 
 uitae, Christi desit in corpore. si enim omnes audierint 
 et omnes ceperint, intellegere debemus hoc ipsum 
 fuisse praedestinatum, ut coniugalia bona in illorum

 

 
 
 
 membrorum numero etiam sufficiant, quae tam multa ex hac uita 
 transierunt. neque enim nunc, si omnes fuerint continentes, 
 honorem continentium daturi sunt eis, qui tricenarium fructum. 
 si in coniugali bono ipse intellegitur, iam dominicis horreis 
 intulerunt. habebunt ergo illic omnia ista bona suum locum, 
 etiamsi deinceps nulla uelit nubere uel nemo ducere uxorem. 
 secure itaque instate quibus potestis, ut fiant quod uos estis; 
 et\' orate uigilanter atque feruenter, ut adiutorio dexterae excelsi 
 et abundantia misericordissimae gratiae domini et perseueretis 
 in eo quod estis et proficiatis ad id quod eritis.

Deinde obsecro uos per illum, a quo hoc donum accepistis 
 et huius doni praemia speratis, ut me quoque orationibus 
 uestris memineritis inserere cum tota domestica uestra 
 ecclesia. ordinatissime quippe prouenit, ut matri uestrae iam 
 grandaeuae de oratione epistulam scriberem — ad ipsam 
 quippe maxime pertinet orando concertare pro uobis, quae de 
 se minus sollicita est quam de uobis — et ut ad te potius 
 quam ad illam hoc de continentia uiduali opusculum facerem, 
 quia tibi superare adhuc restat, quod iam aetas illius superauit. 
 uirgo autem sancta proles uestra, si aliquid de sua » 
 professione desiderat ex laboribus nostris, habet grandem 
 librum de sancta uirginitate, quem legat. de quo 
 legendo etiam te commonueram, quoniam multa continet

 

 
 
 
 utrique necessaria castitati, hoc est uirginali atque uiduali, 
 quae hic propterea partim tenuiter adtigi, partim omnino 
 praetermisi, quia ibi copiosius disputaui. perseueres in gratia 
 Christi amen.