LIBER I. 
 
 
 I. Timotheus minimus seruorum dei ecclesiae catholicae 
 toto orbe diffusae: gratia tibi et pax a deo patre nostro et 
 Christo Iesu domino nostro cum spiritu sancto. Amen. 
 
 Inter ceteros graues atque mortiferos exitialis pestilentiae 
 morbos, quos tibi antiquissimus ille ac fetidissimus serpens 
 grauissima letiferae aemulationis inuidia et taeterrimo illo 
 uirosi oris spiritu inalat, nescio an ullus te acerbiore animarum 
 fidelium peste et taetriore filiorum tuorum labe conficiat, 
 quam quod plerique ex tuis parum existimant, si in hac uita 
 rebus sibi ad opus sanctum a deo traditis sine fructu misericordiae 
 atque humanitatis incumbant, nisi auaritiam, id est 
 idolatriae seruitutem, etiam in futura post mortem tempora

 
 

 extendant.

circumspieis fortasse et drcumspectas, qui isti ex 
 tuis sint, quos appellem. non longa tibi inquisitione opus est 
 ad inueniendum. omnes, inquam, omnes paene hoc sunt quod 
 loquor. abiit quippe illa egregia ac supereminens dudum, 
 primitiuae plebis tuae beatitudo, qua omnes Christum agnoscentes 
 caducas rerum mundialium facultates in sempiternas. 
 caelestium possessionum opes conferebant, multantes se usu. 
 praesentium in praeclaram spem futurorum, inmortales diuitias.. 
 praesenti paupertatis ambitu ementes. quid ?

quod nunc pro his 
 omnibus auaritia cupiditas rapina quaeque eis sociae et quasi 
 germana unitate coniunctaesunt, inuidiae inimicitiae crudelitates, 
 luxuriae inpudicitiae perditiones, quia superiora illa istorum. 
 usibus militant, succesaerunt. ac sic nescio quomodo pugpante 
 contra temet ipsam tua felicitate, quantum tibi auctum est 
 populorum, tantum paene uitiorum, quantum tibi copia accessit. 
 tantum disciplina recessit, et prosperitas uenit quaestuum 
 cum magno faenore detrimentorum.

multiplicatis enim 
 fidei populis fides imminuta est et crescentibus filiis suis mater 
 aegrotat, factaque es, ecclesia, profectu tuae fecunditatis in- , 
 firmior atque accessu relabens et quasi uiribus. minus ualida. 
 diffudisti siquidem per omnem mundum religiosi nominis 
 membra religionis uim non habentia ac sic esse coepisti turbis 
 opulens fide pauper, quanto ditior multitudine tanto egentior 
 deuotione, latior corpore angustior mente, eademque, ut 
 ita dixerim, et in te maior et in te minor, nouo paene et 
 inaudito genere processus et recessus crescens simul et:de-;

 

 

 
 
 
 crescens.

ubi enim est illa nunc eximia forma tua et totius 
 corporis pulchritudo? ubi illud de uiuis uirtutibus tuis diuinorum 
 apicum testimonium dicens: multitudinis autem 
 credentium erat cor et anima una, et nemo quicquam 
 ex eo quod possidebat suum esse dicebat. 
 cuius tu nunc o dolor ac lamentatio! lectionem tantum habes 
 uirtutem non habes, cuique tu scientia tantum interes conscientia 
 abes.

maxima quippe nunc filiorum tuorum portio 
 mortiferarum rerum negotiatrix est propolisque et cauponibus 
 similis terrenis, immo tartareis, perituris simul atque perdentibus 
 studet nundinis. lucro enim pecuniae damnum uitae 
 ementes, ut adquirant quae non sunt sua, prodigunt quae sunt 
 sua, mandantes terrae thesauros luctuosos heredibus breue 
 gaudium auctoribus longum maerorem adlaturos, fraudantes 
 usu rerum praesentium tam alios quam se ipsos, condentes 
 profundis specibus infernas opes, simul pecuniam suam ac 
 spem suam infodientes secundum illud scilicet domini nostri 
 dictum, quo ait: ubi fuerit thesaurus tuus, ibi erit 
 et cor tuum.

inuident itaque saluti suae animasque proprias, 
 quae uocantur ad caelum, terrenis ponderibus in terram 
 premunt. mens enim thesaurizantis thesaurum suum sequitur 
 et quasi in naturam terrestris substantiae demutatur, nec 
 solum nunc sed etiam in futuro atque perpetuo. nam cum, 
 ut Scriptum est, ante hominem uita pariter ac mors sint et 
 ad quod uult manum porrigat, necesse est ea unusquisque 
 hominum in aeternitate possideat, quae hic quasi manu sua 
 ipse peruaserit, uoluntatique ac sententiae suae deditus his 
 in futuro adhaereat condicione, quibus hic adhaesit affectu.

IL Sed uidelicet immunes se ab hoc piaculo quidam putant, 
 qui fortasse aurum ac facultates suas in terra non habent et

 

 
 
 
 tamen ubicumque abstrusas habent. nemo se ridiculis opinionibus 
 fallat. quicumque augendis opibus terrena cupiditate 
 famulantur aurum terrae semper infodiunt. hoc est enim 
 illud, quod saluator in euangelio docet dicens: , nolite thesaurizare 
 uobis thesauros in terra. et iterum: thesaurizate 
 autem uobis thesauros in caelo. intellegi 
 iuxta carnalem auditum ista non possunt. numquid enim aut 
 omnes mali in terra corporales thesauros suos aut omnes boni 
 in caelo locant? non utique.

et ideo effeetus spiritalium 
 rerum atque uirtutes uis sacrae locutionis expressit. scilicet 
 ut, quia cupiditati et auaritiae terrena atque tartarea, misericordiae 
 autem ac largitati caelestia ac sempiterna debentur, 
 idcirco diuersitas terreni et caelestis thesauri posita est, ut 
 qui cupiditati et auaritiae thesaurizarent in inferno se opes 
 locare cognoscerent, qui uero misericordiae et humanitati 
 caelestes thesauros praeparare gauderent. loca itaque thesaurorum 
 de meritis thesaurizantium nominauit; ibi enim dicuntur 
 esse iam thesauri, ubi sunt thesaurizantes futuri.

III. Sed austera forsitan uideatur esse sententia cunctos 
 aequaliter ad perfectionem uocans et una omnes lege conpellans, 
 cum utique non sit uniuersorum una conditio. rectissime 
 quidem dici ad ista poterat, quod cum omnes perpetuo uelint 
 uiuere, omnes id agere deberent, ut uitam participare possint, 
 quia inconsultissimum ac stultissimum est id quosdam agere, 
 ut quod affectu ac uoto uolunt, id ipsum re atque actu nolle 
 uideantur.

sed tamen uideamus eam maxime Ghristianorum, 
 id est filiorum tuorum partem, quae certis rerum inpedimentis 
 et inexpugnabilibus, ut putat, necessitudinum uinculis a perfectione 
 reuocatur. ac primum in hac parte illi, opinor, sunt, 
 qui ad quaerendas pecunias et ampliandas latissime opes

 

 

 
 
 
 conpelli se pignorum cura et quasi uiolento filiorum amore causantur. 
 quasi uero quicumque patres sunt nequaquam aut 
 possint aut debeant omnino esse nisi diuites et amare filios 
 suos sine opum multiplicatione non ualeant, aut uero uirtus 
 ac medullae affectuum auaritia et cupiditates sint: quia scilicet, 
 ut illi putant, sient corpus sine medulla, sic amor sine 
 cupiditate esse non possit.

quod si ita est, omnia absque 
 dubio pietas mali causa est, neque in ea sensus sunt affectuum 
 bonorum sed incentiua uitiorum. et ubi illud sacrum diuinae 
 auctoritatis oraculum: pietas ad omnia utilis est? hoc 
 enim modo non solum non ad omnia utilis sed paene in 
 omnibus insalubris. si enim generatrix cupiditatum est, plus 
 in se multo malorum continet quam bonorum secundum illud 
 scripturae sacrae:

radix omnium malorum est cupiditas. 
 itaque si radix malorum omnium est cupiditas atque 
 haec pietatis matrice gignitur et quasi uiroso eiusdem lacte 
 nutritur, non tam cupiditas reprehendenda, quae ex pietate 
 parente nascitur, quam ipsa pietas, ex qua talis filia procreatur. 
 quo fit ut, si tam pestilens est pietas ac tam nocens, nec 
 amare expediat nec amari, quia nec parentes amorem debent 
 adpetere sibi noxium nec desiderare filii parentibus offuturum.

quamuis ille non parentibus tantum sed etiam filiis morbum 
 ferat, quia et illis grauis est, qui perniciosas pariunt hereditates, 
 et illis, qui inter inprobissimum quaestum inprobi educantur 
 heredes. et hinc est, quod paene omnes parentibus 
 suis filii non magis in patrimonia quam in uitia succedunt 
 nec magis facultates paternas sumunt quam prauitates, ac sic 
 transeuntes semper in mores patrum ante eorum incipiunt 
 nequitiam quam substantiam possidere. bona enim parentum

 

 
 
 
 nonnisi mortuis eis possident, uiuentibus autem adhuc et 
 ualentibus mores: ac sic priusquam in dominio suo habere 
 incipiant res paternas, habent in animis ipsos patres, et ante 
 quam habeant illa, quae falso dicuntur bona, habent illa, 
 quae uere probantur mala.

IIII: Quid ergo? cum haec ita sint, interdicere forsan parentibus 
 filiorum uideor affectum ? minime. quid enim tam 
 ferum tam inhumanum tam legi aemulum, quam si non 
 amandos dicamus filios qui amandos fatemur inimicos? 
 aut si affectum, quem natura praestat, prohibeamus qui 
 etiam eum, quem natura prohibet, inpendimus P aut si caritatem 
 menti extorqueamus quam habet, qui etiam illam 
 ei conamur inserere, quam non habet?

non ita est: non solum 
 enim amandos dicimus filios sed praecipue ac super omnia 
 amandos nec quicquam his omnino anteponendum nisi deum 
 solum. nam et hoc est praecipue amare, illum filiis anteponere, 
 quem non expediat omnino postponere. quid est ergo 
 aut quomodo amandos dicimus filios? quo absque dubio nisi 
 quo deus ipse constituit? neque enim est ullus melior filiorum 
 amor, quam quem ille docuit, qui ipsos filios dedit. neque 
 possunt pignora melius amari quam si in eo ipso, a quo data 
 sunt, amentur. quo modo igitur deus amari filios iussit ?

non 
 dico ego: dicat sermo ipse diuinus, qui ad patres omnes generaliter 
 ita loquitur: ut tradant mandata dei filiis suis, ut 
 ponant in deo spem suam et non obliuiscantur 
 operum dei sui et mandata eius exquirant. alibi 
 quoque: et uos; inquit, patres, nolite ad iracundiam 
 l>rouocare filios uestros, sed educate illos in disciplina 
 et correptione domini.

uidetis quas pararf opes 
 a parentibus filiis deus iubeat, non pecuniarios thesauros nec graues 
 metallo aureo saccos, habentes quidem multum

 

 
 
 
 ponderis sed plus tamen iniquitatis, non superbas ac praeminentes 
 excelsis urbibus domus, non supra humanos uisus elata culmina 
 nec inserta nubibus aerio habitatore fastigia, non denique 
 fundos interminabiles et notitiam possessoris sui excedentes, 
 qui consortes pati indignum aestiment et uicinitatem 
 iniuriam putent.

non ergo haec deus praecipit nec in seruilia 
 terrenae procurationis officia curam patriae pietatis extendit. 
 pauca sunt quae mandat sed salutaria, expedita sed sancta, 
 praecepto parca sed fructu grandia, scripto breuia sed beatitudine 
 sempiterna. parentes enim, inquit, nolite ad indignationem 
 prouocare filios uestros, sed educate 
 illos in disciplina et correptione domini: ut ponant 
 scilicet, sicut propheta dixit, ut ponant in deo spem 
 suam et non obliuiscantur operum dei sui et mandata 
 eius exquirant.

en quales diuitias deus diligit, en 
 quas pignoribus recondi exigit opes, en quas parari imperat 
 facultates, fidem scilicet ac timorem dei, modestiam sanctimoniam 
 disciplinam, non terrena non uilia non pereuntia non 
 caduca: praeclara utique. cum enim deus uiuorum sit non 
 mortuorum, recte illa parari filiis iussit, per quae in aeternum 
 uiuerent non per quae in aeternitate morerentur. nemo enim 
 dubitat omnibus ferme malis et infidelibus diuitias mundiales 
 causam mortis magis esse quam uitae secundum illud quod 
 deus dicit: quam difficile hi qui pecunias habent 
 introibunt in regna caelorum. et iterum facilius est, 
 inquit, camelum per foramen acus transire quam 
 diuitem intrare in regna caelorum. unde et illud est, 
 quod specialiter iubet dicens: nolite thesaurizare uobis 
 thesauros in terra, thesaurizate autem uobis thesauros 
 in caelo.

superioribus ac sequentibus dictis duo 
 thesaurorum genera monstrantur, unum scilicet quo filiis thesaurizent 
 patres, aliud quo sibi. filiis quo modo? ut erudiant

 

 
 
 
 illos officio ac timore diuino: sibi quo modo? ut thesaurizent 
 sibi thesauros in caelo. mirifice scilicet, ut, quia pecunia 
 caduca est disciplina inmortalis, et omnes ferme parentes plus 
 amant filios, quam se ipsos, sibi conferant bona caduca filiis 
 sempiterna, ac sic et pietati suae consulant et saluti, cum 
 duplici atque inmortali bono et per ea, quae aeterna sunt, 
 aeternos esse filios suos faciant et ad conquirendam sibi beatitudinem 
 ea, quae naturaliter caduca sunt, bonis operibus in aeterna 
 conuertant. quid ergo aestuas, paterna pietas?

quid 
 ad conquirenda. terrena et peritura distenderis? nihil maius : 
 praestare filiis potes, quam si hoc bonum per te habeant, quod , 
 numquam penitus amittant. non necesse est ergo ut filio tuo ! 
 terrenos thesauros recondas: nulla re eum facies ditiorem ; 
 quam si ipsum filium tuum thesaurum dei feceris.

V. Quamquam haec licet se ita habeant et sint uera ac 
 saluberrima, tamen non ita dicam, quasi filios bonis et facultatibus 
 paternis penitus excludam. sed de hoc postea disputabimus. 
 interim quia reos se quidam futuros non putant, si 
 substantias suas non ad euangelii honorem non ad salutem 
 suam non ad ullum officium dei conferant, sed pro libidine 
 et infidelitate quibuscumque heredibus passim uel inreligiosis 
 uel locupletibus inpia et paganica (uanitate) transcribant, 
 uideamus breuiter uel a quo sint datae facultates ipsae uel 
 ob quid datae, ut cum et auctorem et causam datae rei 
 ostenderimus, facilius et ad quem referenda et in quem usum 
 conferenda sit adprobare possimus.

omnem substantiam 

 
 
 
 mundialem diuino cunctis munere dari nullus homo, ut reor, ambigit,, 
 qui modo in hominum numerum referri potest. nisi 
 forte quis tantae sit sapientiae, ut cum humano, generi mundus 
 ipse a deo datus sit, ea quae in mundo sunt non a deo 
 hominibus -data arbitretur. igitur si omnia omnibus deus tribuit, 
 nemini dubium est, quod ea, quae dei dono accepimus, 
 ad dei cultum referre debemus et in eius opere consumere 
 quae eiusdem sumpsimus largitate.

boc enim est agnoscere 
 munus dei et diuinis beneficiis bene uti, ut datis suis illum 
 honores, a quo data ipsa acceperis: quod quidem etiam humanarum 
 rerum exempla edocent. si enim usus rerum aliquarum 
 cuipiam homini alterius hominis beneficio ac largitate 
 tribuatur isque inmemor illius, a quo fructum rerum indeptus 
 est, auertere ab eo ipso proprietatem praestitae rei atque 
 alienare conetur, nonne ingratissimus omnium atque infidelissimus 
 iudicetur, qui oblitus scilicet hominis benefici ae 
 liberalissimi. spoliare . illum iure dominii sui uelit. qui eum 
 ipsum usus possessione ditauerit?

et nos itaque usum tantum 
 earum rerum accepimus, quas tenemus; commodatis enim a 
 deo facultatibus utimur et quasi precarii, possessores sumus. 
 denique egredientes e mundo isto, uelimus nolimus, hic cuncta 
 relinquimus. cur ergo cum possessores usufructuarii simus, 
 quod nobiscum auferre non possumus auertere a proprietate 
 domini atque alienare temptamus? cur non bona fide datis a 
 deo resculis utimur? tenuimus quoad licuit, tenuimus quoad 
 permisit ille qui praestitit.

quid rectius quid honestius, quam 
 ut ubi res ab eo discedit, qui usum habuit, reuertatur ad 
 eum possessio, qui utendam concessit? denique etiam ipsae 
 hoc dei uoces per linguas litterarum sacrarum iubent dicentes

 
 
 
 ad unum quemque nostrum: honora dominum de tua 
 substantia. et alibi redde, inquit, debitum tuum. quam 
 pius et indulgens dominus deus noster, inuitans nos ad 
 erogandam terrenae substantiae facultatem! honora, inquit, 
 dominum de tua substantia. cum totum suum sit quod 
 ab eo accepimus, nostrum esse dicit ut demus, ideo scilicet 
 nostram appellans proprietatem possessionis, ut maior sit merces 
 operantis, quia plus fructuum necesse est largitor habeat, 
 ubi de suo uidetur esse largitio.-.

VI. Sed tamen ne hoc ipso humana mens insolesceret, 
 quod substantiam hanc dominus nostram esse dixisset, adiecit: 
 redde debitum tuum: hoc est, ut quem deuotio non inliceret 
 ad largiendum necessitas cogeret ad exsoluendum, et 
 quem ad opus sanctum fides sua ipsa non traheret saltim 
 necessitas coartaret. prius ait: honora dominum de tua 
 substantia, d-einde redde, inquit, debitum tuum. hoc 
 est dicere: si deuotus es, da quasi tuum, si indeuotus, redde 
 quasi non tuum. bene itaque posuit et dandi uoluntatem et 
 soluendi necessitatem.

hoc est utique dicere omni homini: ad 
 opus sanctum et hortatione innitaris et exactione constringeris: 
 da, si uis, redde, si non uis. apostolus qu ό que id ipsum 
 monens diuitibus praecipit, ne superbe sapiant neque sperent 
 in incerto diuitiarum sed in deo uiuo: qui praestat nobis, 
 inquit, omnia ad fruendum in uoluntate operum bonorum. 
 uno dicto utrumque docuit, hoc est et qui daret 
 diuitias et cur daret.

dicens enim sperandum a deo, qui 
 praestet omnia, ostendit a deo diuites fieri, addens autem in 
 uoluntate operum bonorum* docet id ipsum, quod dixit 
 a deo tribui, propter bona tantum opera praestari: praestat

 

 
 
 
 enim, inquit, omnia in uoluntate operum bonorum: 
 hoc est, ad hoc facit homines substantia esse locupletes, ut 
 bona operatione sint diuites, id est ut commutent diuitias, 
 quas acceperunt, et facultates ipsas in bonis operibus conlocantes 
 dei opes, quas habent in hoc saeculo temporarias, bene 
 utendo faciant sempiternas, ac sic agnoscentes munera dei 
 duplici bono gaudeant, cum qui sunt diuites in hoc saeculo 
 esse quoque diuites mereantur in caelo.

VII. Sic ergo hauendae sunt diuitiae sic petendae, sic 
 tenendae sic propagandae: alioquin inaestimabile malum est 
 bonis a deo datis non bene uti; auaro enim, inquit scriptura 
 sacra, nihil est scelestius, et pessimum ac feralissimum 
 morbi genus diuitiae conseruatae in malum domini sui. uerum 
 est. quid enim peius aut quid miserius, quam si quis praesentia 
 bona in mala futura conuertat, et quae ad hoc a deo 
 data sunt, ut pararetur ex eis uitae beatitudo perpetua, per 
 haec ipsa quaeratur mors ac damnatio sempiterna?

in quo 
 et illud considerandum quod, si seruatae diuitiae ad malum 
 hominis conseruantur, quanto utique ad maius malum coaceruantur. 
 quotus enim quisque nunc diuitum tantae est continentiae, 
 qui opes custodire contentus adcumulare iam nolit? 
 o miseria temporis et ecclesiasticae plebis, ad quid redacta 
 est! ubi cum scriptum sit, quod seruare opes genus sit magni 
 criminis, non augere iam genus putatur esse uirtutis.

ergo, 
 ut supra diximus, quo modo se quidam reos omnino non putant, 
 si nec in morte sibimet per dispensationem substantiae 
 consuluerint, cum etiam ex hoc rei sint, quod usque ad mortem 
 cuncta seruauerint? aut quo modo rei non erunt, qui facultates 
 suas ad quoscumque homines infidelissima uanitate

 

 
 
 
 transmiserint, cum etiam illi rei futuri sint, qui non se ipsos 
 in uita ista aliqua ob honorem dei rerum suarum parte priuauerint 
 ? ostendente id ipsum etiam per apostolum domino 
 nostro atque dicente: age nunc, diuites, plorate 
 in miseriis, quae aduenient uobis: diuitiae 
 uestrae putrefactae sunt et uestimenta uestra a 
 tineis comesta sunt, aurum et argentum uestrum 
 aeruginauit, et aerugo eorum in testimonium uobis 
 erit et manducabit carnes uestras sicut ignis. 
 thesaurizatis in nouissimis diebus.

praeter illam, quae 
 in mysterio latens maior est multo ac terribilior diuinorum 
 uerborum seueritatem, sufficere ad metum ac tremorem omnibus 
 puto illa, quae prompta sunt; ad diuites enim peculiariter 
 loquitur. plangere eos praecipit mala futura nuntiat ignem 
 perpetuum comminatur. et hoc, quo minae ipsae magis 
 timendae sint, non propter homicidia non propter fornicationes, 
 non ob sacrilegas inpietates aut alia postremo uitia letali 
 gladio animas et perenni occisione iugulantia, sed propter 
 solas tantummodo opes propter insanam cupiditatem propter 
 auri atque argenti famem, ut ostenderet scilicet sufficere haec 
 homini ad aeternam damnationem, etiamsi reatus alii non 
 fuissent. quid dici simplicius quid euidentius potest?

non 
 dicit diuiti: torquendus es, quia homicida es, torquendus es, 
 quia fornicator, sed torquendus tantummodo, quia diues, hoc 
 est quia diuitiis male uteris, quia datas tibi ad opus sanctum 
 diuitias non intellegis. non enim ipsae diuitiae per se noxiae, 
 sed mentes male utentium criminosae, nec ipsae opes homini 
 poenae causa sunt, sed de opibus sibi poenas diuites faciunt, 
 quia dum uti diuitiis bene nolunt, ipsas sibi diuitias in tormenta 
 conuertunt. thesaurizatis, inquit, in nouissimis 
 diebus.

bene, cum dixisset thesaurizatis, addidit in 

 

 
 
 
 nouissimis diebus, hoc est, ut maior thesaurizantium 
 reatus esset, cum thesaurorum inuidiam etiam saeculi extrema 
 cumularent. thesaurizatis., inquit, in nouissimis diebus. 
 per thesauros cupiditas per nouissimos dies infidelitas 
 accusatur. ac per hoc duplex et cupiditatis noxa est et infidelitatis, 
 quia thesauros, quos iuxta id quod deus dicit cnon 
 concupisces\' crimen utique fuit et alio tempore concupiscere, 
 maius absque dubio per infidelitatem ipsam crimen est etiam 
 in mundi fine cumulare.

VIII. Durum fortasse aliquis sermonem meum hactenus 
 iudicauit. et uere durus est, I si aliquid non ex testimoniorum 
 sacrorum auctoritate commonuit: durus existimetur, si aliquid 
 tale habuit, quale hic apostolus praedicauit: ut non addamus 
 illud domini nostri dictum, quo omnes penitus indignos se 
 esse dixit, qui non renuntiassent omnibus quae possederint.

quae cum ita sint, nonne, quaeso, indulgentissimum ac mollissimum 
 existimari conuenit quod locuti sumus, scilicet qui 
 hominibus, quibus perfectam incolumitatem tribuere non possumus, 
 opem saltim desperatae salutis inquirimus, et quorum 
 uitam sanare non possumus, mortem leuare temptamus ? quid 
 est enim perfecta sanitas? quid nisi in uita hac bene agere? 
 quid postrema curatio? quid nisi uel in extremis bonum uiaticum 
 conparare? quid est perfecta sanitas? quid nisi rebus a 
 deo traditis bene uti? quod ultimum remedium? quod nisi 
 saltim postea facere quod paeniteas te non ante fecisse?

dura 
 aliquis putat esse quae dico: dura, plane dura existimentur, 
 nisi talia sunt, ut in comparatione apostolicae seueritatis 
 mollia ac remissa uideantur. apostolus enim ad planctum 
 diuites uocat, nos ad remedium: apostolus diuitias ignem

 

 
 
 
 nominat, nos facere ex diuitiis aquas cupimus ignem extinguentes 
 secundum illud: sicut aqua «xtinguit ignem, sic 
 eleemosyna peccatum.

apostolus in diuitiis male conseruatis 
 damnationem esse testatur, ego ex his, quae dicit ille 
 mortem aeternam, omnibus facere, uitam opto perpetuam conparare: 
 non quidem quod ulli uitiis carnalibus inplicato sufficere 
 ad uitam aeternam putem, si, cum usque ad mortem in. 
 flagitiis consenuerit, in obitu bene cuncta dispenset, nisi antea 
 et peccatis renuntiauerit et sordidam illam criminum tunicam 
 lutulentamque proiecerit et nonam conuersionis ac sanctimoniae 
 uestem de manu apostoli praedicantis acceperit.

alioqui peccare 
 non desinit, quem m extremis situm recedere a criminibus 
 sola tantum facit inpossibilitas non uoluntas. qui enim 
 a malis actibus tantum morte discedit non relinquit scelera, : 
 sed relinquitur a sceleribus, ac per hoc necessitate exclusus 
 a uitiis et tum, puto, peccat, quando cessauerint, quia, quantum 
 ad animum, necdum desiit qui adhuc uelit peccare, si 
 possit. non bonis itaque spebus innititur qui ad hoc tantum 
 peccat in uita, ut peccatorum molem redimat in morte, et 
 ideo se euasurum putat, non quia bonus sed quia diues sit.

quasi uero deus non uitam quaerat hominum sed pecuniam, 
 atque a cunctis malorum redimendorum spe male agentibus 
 accipere solos pro criminibus nummos uelit et corruptorum 
 iudicum more argentum exigat, ut peccata uendat.

non ita - 
 25 est. prodesse enim largitionem plurimum certum est, sed non 
 illis, qui ultima futurae largitionis spe male uiuunt, qui 
 fiducia redimendae immunitatis scelera committunt, sed illis,.. 
 qui decepti aut lubrico aetatis aut nubilo erroris aut uitio.

 

 
 
 
 ignorantiae aut postremo lapsu fragilitatis humanae resipiscere 
 tandem quasi post mortem grauissimae infirmitatis aut quasi 
 post luctum turbatae mentis incipiunt, et sicut ad sensum 
 suum insani homines post furorem, sic isti redeunt post errorem, 
 in uno tantummodo a se dispares, quod illi gaudent, 
 postqHam euaserint aegritudinem, isti plangunt, postquam 
 acceperint sanitatem.

nec inmerito. illi enim tanto plus 
 gratulantur, quanto plus incolumitatis indeptos esse se sentiunt, 
 isti tanto plus confunduntur, quanto euidentius morbum 
 sui erroris agnoscunt. quo fiat necesse est ut illi exultent et 
 isti lugeant, quia illi quod aegrotarunt inputant ualitudini, 
 isti quod errauerunt sibi, ac sic illi laeti sunt de remedio et 
 isti anxii de reatu.

VIIII. Vnde admoneo cum omnes tum praecipue eos, quos 
 grauium delictorum terror exagitat et in quibus infelicior conscientia peccatorum poenalium recordatione suspirat, primum 
 ut, licet lapsi sint, non commorentur in lapsu nec in 
 uolutabris suis sordentium suum more uersentur, qui cum 
 aestuantes aluos caeno inmerserint, nequaquam sordidis uoluptatibus 
 satisfaciunt, nisi tota penitus luto membra conuoluant. non ergo horum naturalem sequantur inluuiem nec male blandis 
 lapsibus adquiescant, aut in barathro libidinum commorantes 
 in ipsis se sepeliant ruinis suis, sed ilico, ubi concidere, 
 consurgant et eleuationem protinus meditentur in lapsu, 
 ac, si fieri ullo modo pernicitate paenitudinis potest, tam uelox sit remedium resurgentis, ut uix possit uestigium apparere conlapsi.

ergo in huiusmodi causis hoc primum medellae opus 



 
 
 
 est, ut morbos suos languentes horreant, curare plagas, festinent 
 saucii et ilico e corporibus sagittas rapiant uulnerati. 
 optime enim malagma uel fibula calidis adhuc uulneribus 
 inponitur, et citius sibi plagarum caro sociatur, quae non diu 
 hiare permittitur. ulcus quippe in corpore, si conputruerit, 
 dilatatur, et si plagas cancroma sequitur, cancrum necesse 
 est consequatur occasus.

fugienda itaque primum haec peccatoribus 
 mala sunt nec dandus diabolo locus, ut qui stantes 
 inpulit in ruinam lapsos praecipitet in mortem. quodsi aut 
 tanta uis morbi aut tanta aegrotorum fuerit incuria, ut ualitudinis 
 labem usque ad dies ultimos trahat, quid dicam nescio 
 quid promittam penitus ignoro. reuocare ab inquisitione ultimi 
 remedii periclitantes durum et impium, spondere autem aliquid 
 in tam sera curatione temerarium.

sed melius tamen 
 est absque dubio quamuis diuturna paralysi aridas manus 
 aliquo tamen nisu ad caelum erigi quam letali penitus desperatione 
 dissolui: melius est nihil inexpertum relinquere quam 
 morientem nulla curare, maxime quia nescio an in extremis 
 aliquid temptare medicina sit, certe nihil temptare perditio. 
 et unum scio, quod quicumque in hanc miseriam longi languoris 
 extrema perduxerit ineffabile dictu est quantum lamentationis 
 erroribus suis debeat, qui numquam errata cognouit.

X. Et quid inter haec fiet ? quando lugebit qui dies lugendi 
 perdidit? quando satisfaciet qui tempus satisfactionis amisit? 
 ad ieiunia uidelicet longa confugiet. est quidem hoc aliquid, 
 si eleemosynis misceatur, secundum illud: bonum est ieiunium 
 cum eleemosyna. sed quomodo ei exomologesis 
 diuturna opitulabitur in extremis sito? sed cilicio carnes conteret 
 ac fauilla et cinere sordidabit, ut mollitiem uidelicet

 

 
 
 
 praeteritae uoluptatis praesentium asperitatum dura conpensent 
 et reatum longarum deliciarum officio patrocinantis soluat 
 iniuriae. sed quando haec tam grandia faciet, uicino : iam 
 exitu etiam a mediocrium actione disclusus?

crucibus denique 
 diuersarum aerumnarum reum in suo corpore hominem iudex 
 fidei seueritas subiugabit, ut indulgentiam scilicet absolutionis 
 aeternae praesentis poenae ambitione mereatur. sed fatiscente 
 iam corpore ubi exercebit districtionis officium censor animus? 
 uti enim seueritatis arbitrio iudex non potest, quando reus 
 iam non sustinet iudicari.

unum ergo est, quod stmissis omnibus 
 adiumentis atque subsidiis nutanti ac destituto opitulari 
 queat, ut confugiat scilicet ad illud beatissimi Danielis sacrum 
 ac salubre consilium:, qui Babylonio regi mederi uolens ulceribus 
 de offensione contractis malagma de miseratione conposuit 
 dicens: propter quod, rex, consilium meum 
 placeat tibi, et peccata tua in misericordiis redime 
 et iniustitias tuas in miserationes pauperum: fortasse 
 erit patiens dominus delictis tuis. ita ergo 
 et iste faciat, ut ille dixit.

utatur medioamento alii oblato 
 ad sua uulnera, uereatur oontumaciae inoboedientis exemplum, 
 cogitet quid ipse sit passurus in morte, cum uideat quid rex 
 Assyrius pertulerit in uita. euidens est de superbia ac 
 rebellione documentum. consideret an ipse, si non audierit, 
 mortuus euasurus sit, cum uideat quod rex ille, qui non\' 
 audiuit, se ipsum uiuus amisit. offerat ergo uel moriens ad 
 liberandam de perennibus poenis animam suam, quia aliud 
 iam non potest, saltim substantiam suam, sed offerat tamen 
 cum conpunctione cum lacrimis, offerat. cum. dolore cum luctu.

aliter quippe oblata non prosunt, quia non pretio sed affectu

 

 
 
 
 placent. nec enim animus dantis datis sed animo commendantur 
 data, nec pecunia fidem insinuat sed pecuniam fides. 
 ac per hoc qui prodesse sibi uult quae deo offert hoc modo 
 offerat. neque enim homo deo praestat beneficium in his quae 
 dederit, sed deus in his homini quae acceperit, quia etiam 
 quod homo habet dei ac domini sui munus est. ac per hoc 
 in his, quae offeruntur ab homine, homo non suum reddit, 
 dominus suum recipit.

itaque cum offert deo quispiam facultates 
 suas, non offerat quasi praesumptione donantis sed quasi 
 humilitate soluentis, nec absoluere se peccata sua credat sed 
 adleuare, nec offerat cum redemptionis fiducia sed cum supplicationis 
 officio; nec quasi totum debitum reddens sed quasi 
 uel paruum de magno reddere cupiens, quia etiamsi tradat 
 quod habet pro modo rerum, non reddit quod debet pro 
 magnitudine peccatorum. et ideo, licet offerat, oret deum, ut 
 sua placeat oblatio, plangens id ipsum quod tarde offert, 
 plangens ac paenitens quod non prius: sic erit, ut iuxta prophetam 
 propitietur forsitan deus delictis tuis.

XI. Sed dicit aliquis: totum ergo deo oblaturus est quod i 
 habet? non offerat totum quod habet, si non putat se debere 
 totum quod habet. non quaero cuius sit quod offertur, a quo 
 sit acceptum ante quod redditur: hoc dico solum, non offerat 
 totum pro debito, si debere se totum non putat pro reatu. 
 totum ergo, inquit quamuis peccator aliquis, oblaturus est? 
 immo nihil, si non cum fide, immo nihil, si non cum ambitu, 
 immo nihil, si non cum prece, immo nihil, si non hoc animo, 
 ut hoc ipsum inter praecipua beneficia dei reputet, quod

 

 
 
 
 animum offerendi dedit, et plus sibi in his quae deo relinquit 
 praestari aestimet, quam in illis quae prius habuit: quia hoc, 
 quod habetur ab homine, temporarium est, quod autem deo 
 relinquitur, sempiternum.

totum, inquit aliquis, oblaturus 
 est? at ego dico esse hoc totum parum. quid enim? iam scit aliquis an peccatorum mensuram oblata conpensent ? iam 
 scit aliquis an tantum sit in officio placationis, quantum est 
 in offensione discriminis? si nouit quisquam hominum peccatorum 
 quanti redimere delicta possit, utatur scientia ad 
 redemptionem. si uero nescit, cur non tantum offerat quantum potest? ut, si conpensare peccata non ualet pretii magnitudine, 
 saltim mentis deuotione conpenset. perfectum enim conscientiae 
 fruetum exhibet qui intra conscientiam nil relinquit.

dura nonnulli haec absque dubio et inmensurata causantur, 
 maxime quia propheta is, de quo diximus, Babylonium regem hoc tantum admonuisse uideatur, ut multa donaret, non ut 
 uniuersa distraheret. non profero interim testimonia euangelii 
 nec confugio ad uocem loquentis dei: non dico aliud uetere 
 aliud noua lege praeceptum. unde etiam apostolus ecce, inquit, 
 uetera transierunt, facta sunt omnia noua, omnia autem ex deo: quibus utique docet, non uetera 
 secundum litteram sed noua secundum deum esse facienda.

hoc solo interim contentus sum, quod propheta dixit. sermo 
 enim ei cum rege erat et quidem cum rege non unius urbis, 
 sed, ut tunc uidebatur, totius orbis, qui utique non poterat populos quos regebat per testamentum egenis tradere et

 

 
 
 
 nationes barbaras indigentibus quasi nummos dare aut in pauperum 
 stipes diffusa longe ac late regna conuertere. et ideo 
 propheta peccata\' inquit tua in misericordiis redime\', 
 hoc. est: aurum da indigentibus, quia non potes regnum dare: 
 facultatem distribue, quia potestatem non uales prorogare: ac 
 per hoc uidetur iussisse, ut totum daret, quem hoc solum 
 non iussit distribuere, quod non poterat erogare.

XII. Exaggeramus\' forte rem uerbis et nimis alte attollimus: 
 uideamus ergo id ipsum quale sit. peccata, inquit, tua in 
 misericordiis redime. quid est aliqua redimere? opinor, 
 pretium rerum quae redimuntur dare. non quaero quae illius 
 regis peccata fuerint: ipse sciat quanti debuerit redimere quae 
 fecit. te adloquor, cuius causa est, te appello, cuius discrimen 
 agitur. hoc facito, quod propheta dixit: peccata tua 
 sin misericordiis redime.\' noli tantum deo relinquere 
 quantum habes, si pro peccatis tuis necessarium non putas 
 quantum habes.

aestima diligentissime culpas quas admisisti, 
 aestima peccatorum diuersitates: uide quid pro mendaciis 
 debeas quid pro maledictis atque periuriis, quid pro neglegentiis 
 cogitationum quid pro inpuritate sermonum, quid pro 
 omni denique malae uoluntatis affectu. adde postremo etiam, 
 si aliqua de his intra conscientiam tuam sunt, de quibus 
 apostolus dicit, adulteria fornicationes, inpudicitiae ebrietates, 
 inmunditia deo exosa auaritia idolatriae famula, et post haec 
 aliqua forte crimina etiam de humani sanguinis effusione 
 contracta.

cumque omnium supputaueris numerum, expende 
 pretia singulorum. et post haec non quaero, ut pro peccatis 
 tuis totum deo tradas quod habes: hoc solum I redde quod 
 debes. addo autem post ista omnia, quod cum tractaueris 
 delicta tua atque taxaueris, tanto plus pro malis tuis debebis,

 

 

 
 
 
 quanto peccata tua uilius aestimaris, quoniam qui se, inquit 
 apostolus, existimat esse aliquid, cum nihil sit, se 
 ipsum seducit. ut non dicam tibi, quod regi illi uicturo 
 adhuc et forte iuueni ut festinaret tamen peccata sua redimere 
 praeceptum est: tu autem tanto plus pro te debes, quod haec 
 uel moriens facis uel iam iamque moriturus.

grandis enim 
 munificentia ac deuotio futura est, quae possit id conpensare, 
 quod haec tum demum domino tuo reddis, quando habere 
 ipse iam non potes, praesertim cum addatur ad ista omnia, 
 quod propheta ipse, qui regem illum ad redemptionem criminum 
 uocat, per haec ipsa, quae dicit debere fieri, non tam 
 ei ueniae securitatem quam uiam inquirendae salutis ostendit. 
 dicens enim peccata tua in misericordiis redime, 
 et forsitan propitiabitur deus delictis tuis\', hoc 
 ipsum, quod dicit forsitan, spem indicat, non fiduciam 
 pollicetur.

ex quo intellegi potest quam difficile iam in supremis 
 positi peccatores qualibet munificentia ad perfectam 
 indulgentiam peruenire possint, quando propheta ipse, qui 
 suadet propitiationem dei inquirendam, promittere tamen non 
 ausus est promerendam. dat consilium de actu et tamen 
 dubitat de effectu: hortatorem se agendi non inpetrandi auctorem 
 facit. quare ita? quia omnes scilicet peccatores debent 
 pro se uel in supremis cuncta temptare, etsi non possunt 
 ulla praesumere. si enim regi propheta ille per solam bonorum 
 operum largitatem absolutam indulgentiam non promittit, intellegere 
 peccator non acta errorum paenitentia potest, quanta 
 ei et quam larga in supremis munificentia opus est, qui uult 
 obtinere a domino per seram deuotionem quod non potest 
 usurpare per legem.

I. Diximus de remediis peccatorum, immo potius de spebus 
 remediorum atque solaciis, scilicet hoc primum inquirendae 
 salutis esse suffragium ut peccatorem paeniteat erroris, tum 
 ut iuxta sermonem sacrum statim peccata sua misericordiis 
 redimat, postremo, si id non fecerit, ne quid saltim moriens 
 inexpertum relinquat, ut uel ultima sibi rerum suarum oblatione 
 succurrat. sed respondeatur fortasse illud: si peccatores 
 homines hac redimendorum criminum necessitate teneantur, 
 sanctos absque dubio, qui sint expertes criminum, non teneri, 
 ac per hoc non habere eos causam substantiae largiendae, qui 
 non habeant quod redimere eos necesse sit largitate. audio: 
 sed id quale sit. iam uidebimus.

interim, etiamsi praeterita 
 mala non sint, quae sanctum hominem oporteat rebus cunctis 
 redimere, sunt tamen perennia bona, quae magno debeat 
 conparare. sed de hoc plenius postea. nunc autem hoc dico 
 libere et constanter adfirmo, neminem esse omnino sanctorum, 
 qui non in multis sit deo debitor, ac per hoc eum quaecumque 
 domino suo dederit non tam donare quam soluere.

ac 
 primum, ut de beneficiis generalibus dicam, id est, quod 
 quisquis uel sanctorum es ille uel diuitum, primum beniuolentia 
 ac dono dei et natus et altus et educatus es, quod 
 rebus ad uitam necessariis communitus, quod etiam non 
 necessariis locupletatus, quod plus ad. usum tibi dominus tuus 
 tribuit quam modus usuum postulauit, quod extendit denique

 
 
 
 super spes tuas munera sua et, quod est maximum ac rarissimum, 
 dona illius etiam tua uota uicerunt.

addo autem post 
 ista omnia., quod idem dominus, qui te primum munere suo 
 genuit, postea etiam passione saluauit, quod propter te, o 
 homo, terram ac lutum, immo exiguam terrae ac luti partem, 
 rerum uniuersarum dominus terras adiit, ex carne pariter et 
 in carne processit, humiliatus usque ad humani exordii pudorem 
 et pannorum inluuiem et praesepii uilitatem, tolerans 
 indignas se uitae istius passiones edendi bibendi, somni uigiliarum 
 aegras uicissitudines et caducae istius conuersationis 
 contumeliosas necessitates, ipsam denique hominum circa se 
 conuersantium faetidam commorationem, populos peccatorum 
 sordentium luto oblitos, semper malae conscientiae admissis 
 reos, turpium ex se actuum nidorem exalantes et ideo caelestium 
 praeceptorum incapaces nec sustinentes sacri fulgoris iubar, quia caligantes peccatis oculos splendor diuini luminis 
 obruebat.

nec solum hoc, sed post haec omnia adde proteruas 
 superbientis populi contradictiones adde conuicia adde maledicta, 
 inpiam insectationem testimonium falsum; iudicium 
 cruentum inrisiones populi, sputa uerbera, acerbissimas quidem 
 poenas sed indignitates poenis acerbiores, coronam spineam 
 aceti poculum cibum fellis, damnatum ab hominibus dominum 
 uniuersorum pendentem in patibulo humani generis salutem 
 deum terrenae condicionis lege morientem.\'

II. Quae cum ita sint, quicumque ille aut sanctus es aut 
 sanctum te esse credis, dic mihi, quaeso, numquid solui haec 
 sola possunt, etiam si nulla alia debeantur? quicquidlibet 
 enim homo pró deo perferat, solui omnino non potest quod 
 deus pro homine ; perpessus est, quia etiamsi passio ipsa non 


 
 
 
 differat genere poenarum, multum tamen distet necesse est 
 diuersitate patientium. sed forsitan dicis generale in his quae 
 diximus omnium hominum esse debitum et in hoc uniuersorum 
 hominum genus indiscrete obnoxium. uerum est.

sed numquid 
 aliquis ideo minus debet, si et alius idem debeat? aut 
 centum hominum cautiones de centenis sestertiis scriptae sint, 
 num idcirco adleuatur unius debitum, si omnes sint eiusdem 
 numeri debitores? unus quisque enim, inquit apostolus, 
 suum onus portabit et unus quisque pro se rationem 
 reddet.. nequaquam ergo unius pondus pondere adleuatur 
 alterius nec absoluitur reus societate multorum. neque ideo 
 minus est cuilibet taetra damnatio, si multos uideatur conplices 
 poenae habere damnatus.

ita hoc, quod supra dixi, licet 
 generale sit debitum, et speciale tamen esse non dubium est; 
 licet sit commune omnium, est tamen peculiariter singulorum; 
 ita ad omnes aequaliter peruenit, quod tamen de summa unicuique 
 nil recedit. Christus enim sicut pro omnibus passus 
 est sic pro singulis et cunctis se inpendit pariter et singulis 
 et totum se dedit uniuersis et totum singulis; ac per hoc 
 quidquid passione sua saluator praestitit, sicut totum ei debent 
 uniuersi sic totum singuli, nisi quod prope hoc plus singuli 
 quam uniuersi, quod tantum acceperunt singuli quantum uniuersi. 
 ubi enim hoc unus accipit quod uniuersi, etsi par est 
 mensura, maior inuidia est. quo fit ut, licet ipsum aecipiat, 
 plus debere uideatur, quia magis fit unus obnoxius, qui uidetur 
 omnibus conparatus. haec ergo hactenus, quia debitores deo 
 quidam sanctorum esse se non putant, cum debitum aestimare 
 non possint.

III. Sed dicit fortasse aliquis, non quidem debitores non 
 esse sanctos, sed multo tamen maiora hominum saecularium

 

 
 
 
 esse debita, quorum sint plura peccata. quod tale est ac si 
 quispiam dicat: ideo ego sum innocens, quia alius magis nocens 
 est, ideo ego iustus, quia alter iniustus, ideo ego adprime 
 bonus, quia alius singulariter malus. iam primum enim indecorum 
 hoc sanctae menti est, ut bona sua crescere malis 
 arbitretur alienis et meliorem se esse aestimet conparatione 
 peiorum. infelicissimum enim consolationis genus est de miseriis 
 hominum peccatorum capere solacia, cum apostolus 
 gaudere nos cum gaudentibus iubeat et deflere cum flentibus 
 et non quae sua sunt singulos cogitare, sed ea quae aliorum.

sed esto istiusmodi conparatio iusta atque honesta uideatur: 
 numquid etiam fida existimari potest ? quis enim de illo tanto 
 ac tam terribili futuro dei iudicio satis certus est? aut quis\' 
 dicere potest: ego minus debeo ille plus debet? quis postremo 
 de se praesumere aut de alio desperare? omnes enim, 
 inquit apostolus, stabimus ante tribunal Christi, et

unus quisque suum onus portabit, nihil ergo, inquit 
 aliquis, inter sanctos et peccatores est? multum plane et 
 paene inmensurabile. sed quia scriptura dicit beatus homo, 
 qui semper est pauidus\', et numquam est de salute propria 
 mens secura sapientis, licet multum inter sanctos et 
 peccatores sit, quaero tamen ab omnibus religionem professis, 
 quis sibi iuxta suam conscientiam satis sanctus sit, quis de 
 illa futuri examinis tremenda seueritate non trepidus, quis de 
 perpetua incolumitate securus?

quod si utique non est, sicuti 
 neque esse debet, dicat mihi, obsecro, quilibet hominum, cur 
 non totis substantiae suae uiribus id adnititur, ut uel mortis 
 deuotione redimat quidquid uitae offensione contraxit?

 

 
 
 
 quamquam haec quae loquor scire omnes legentes uolo, non me de 
 omnibus sanctis sed de his tantum loqui, qui licet religionem 
 professi sint, tamen diuitias non relinquunt.

de illis enim, 
 qui expediti omnibus sarcinis saluatoris uiam sequuntur et 
 dominum legum Christum non sanctitate tantum sed etiam : 
 paupertate mercantur, nihil est quod dici possit, nisi illud 
 tantum, quod etiam propheta dixit: mihi autem nimis 
 honorificati sunt amici tui, deus. hos enim ego omnes 
 non aliter quam imitatores Christi honoro non aliter quam 
 Christi imagines colo non aliter quam Christi membra suspicio, 
 et ad hoc tantum illorum memini, ut eorum memoria dignus 
 fiam.

IIII. Sed iniuriosa forsitan illa, quae supra diximus, religiosae 
 professioni esse uideantur. quid enim, inquit aliquis, si 
 uidua sit diues et uiduitatem tamen in magna opum copia 
 non relinquens? quid, si uirgo integritatem professa et inpolluti 
 corporis sanctitate deuota? quid, si coniugium sine 
 opere coniugali, negans se ipsum sibi et habens se quasi non 
 habens? quid, si monachus ab incunabulis deo militans ? quid, 
 si clericus sacri ministerii seruitutem fideli seruitute consummans? 
 numquid etiam hi aeternae salutis fructu periclitantur, 
 si aut uiuentes opes integras habeant aut morientes indi. 
 gentibus non relinquant?

parua est ad promulgandam de 
 huiuscemodi quaestione sententiam sermo atque auctoritas mea. 
 uideamus ergo, quid de his omnibus sacrorum uoluminum 
 linguae ac praeceptorum caelestium uoces sonent, et tum . 
 rectissime secundum datam a deo normam opinionis nostrae 
 regulam dirigemus. ac primum non est, quod confugiendum 
 sibi nunc quisquam putet ad ueterumex$mplorum esse solacia, 
 ut dicat aliquos fortasse sanctos aut in lege aut ante legem 
 diuites fuisse. abiit quippe illud tempus, mutata ratio est.

 

 
 
 
 ante legem enim liberum omnibus erat uel habendae uel.

etiam consectandae facultatis arbitrium, quia scilicet adhuc 
 tunc uirga interdictorum caelestium non castigabatur. ubi 
 enim, inquit apostolus, non est lex, nec praeuaricatio. 
 lex ergo fecit aliquid non licere: nam concupiscentiam, inquit apostolus, nesciebam, nisi lex diceret: non concupisces.

et ideo opes, quas ante legem deus non reprehenderat, 
 homo libere possidebat. in lege quoque nihilominus 
 prope idem iuris omnibus suppetebat, quia lex hominem, 
 dummodo iuste, habere quod uellet penitus non uetabat. itaque 
 tunc omnes omnino sancti cunctis facultatibus suis iuxta 
 praescriptos legis terminos utebantur, ambulantes, ut legimus, 
 in omnibus mandatis et iustificationibus dei 
 sine querela.

sic utique illi ipsi ambulauerunt, de quibus 
 ista memorantur, sicut prophetes Anna in ieiuniis atque 
 orationibus uiuens, sicut Nathanael ille, quem legimus, ueri 
 Israhelitae laude sublimis et ipso domino ac deo teste mirabilis, 
 sicut Tobis, magnanimitate deuotionis praecepta legis 
 excedens, sepulturis hominum mortuorum etiam cum mortis 
 periculo seruiebat et indigentibus usque ad indigentiam suam 
 consulens in tantum largitatis affectum uenerat, ut mercennario 
 suo partem bonorum omnium deputaret, et hoc, quo 
 magis possit mirum esse, iam diues et, quo mirabilius, diues 
 ex paupere, quia maiorem ferme habendi excitant cupiditatem 
 opes post indigentiam.

V. Tales ergo tunc sancti erant, secundum legem omnia 
 habentes secundum legem omnia relinquentes. ac sic perfectus 
 fuit omnis qui legi paruit, et tam deuotus qui sub lege 
 tunc minus fecit, quam nunc in euangelio qui plus facit: 
 tunc enim quasi euangelium lex fuit. quo fit, quod. qui se

 

 
 
 + 
 obtemperantem tunc legi praebuit quasi euangelia conpleuit 
 non est ergo quod confugiendum sibi nunc quisquam, ad legem 
 putet; uetera enim, ut ait apostolus, transierunt, facta 
 sunt omnia noua.

plus tunc indulgentiae erat et plus 
 licentiae. tunc esus carnium praedicabatur nunc abstinentia: 
 tunc in omni uita ieiuniorum paucissimi dies nunc quasi unum 
 ieiunium uita omnis: tunc laesis ultio suppetebat nunc patientia: 
 tunc irascentibus lex ministra erat nunc aduersaria: 
 tunc accusatori gladium porrigebat nunc caritatem: . tunc , 
 etiam carnali inlecebrae lex indulgebat nunc euangelium nec 
 aspectui: tunc corporeae uoluptates habebant quandam licentiam 
 nunc iubentur etiam oculi custodire censuram: tunc ad 
 multas uxores recipiendas . unius mariti torum.lex dilatabat 
 nunc etiam ad unam excludendam casti affectus deuotione 
 constringit.

superest enim, inquit apostolus, ut et qui 
 habent uxores ita sint ac si non habeant, et qui 
 flent tamquam non flentes, et qui gaudent tamquam 
 non gaudentes, et qui emunt tamquam non 
 possidentes, et qui utuntur hoc mundo tamquam 
 non utantur; praeterit enim figura huius mundi. 
 uidete \' quam breuiter missus a deo doctor cuncta moderatus 
 sit et intra unam perfectionem uniuersa concluserit, non inlicita 
 solum interdicendo sed etiam licita coartando, circumcidens 
 scilicet et usum coniugiorum et infidelitatem fletuum 
 et intemperantiam gaudiorum et habendi libidinem et emendi , 
 cupiditatem et ipsam denique mundi huius breuem atque 
 umbratilem uoluptatem. et haec omnia cur?

cur utique nisi, 
 ut ipse dixit, quia praeterit figura huius mundi ? quam longe

 

 
 
 
 ergo sunt a mandato dei, quos cum ipsos iusserit deus ui* 
 uentes opibus renuntiare, illi eas cupiunt etiam in cognatis 
 suis mortui possidere: aut quam longe ab ea deuotione sunt, . 
 . ut exheredent ipsos se propter deum qui exheredare nolunt 
 saltim extraneos propter se? quibus libenter libere dicerem: 
 quae insania est, o miserrimi! ut heredes alios quoscumque 
 faciatis, uos ipsos uestro exheredatis; ut alios relinquatis uel 
 breui diuites, uos ipsos aeterna mendicitate damnatis.

VI. Sed quaerit fortasse aliquis, quid sit istud, quod nunc 
 plus exigat deus a Christianis per euangelium quam a Iudaeis 
 ante per legem. certa istius rei ratio est: ideo enim maiora 
 nunc domino nostro soluimus, quia maiora debemus. Iudaei 
 quippe habebant quondam umbram rerum nos ueritatem: 
 Iudaei fuerunt serui nos adoptiui: Iudaei acceperunt iugum 
 nos libertatem, Iudaei maledicta nos gratiam, Iudaei litteram 
 interficientem nos spiritum uiuificantem: Iudaeis seruus magister 
 missus est nobis filius: Iudaei per mare transierunt ad 
 heremum nos per baptisma introimus in regnum: Iudaei 
 manna manducauere nos Christum, Iudaei carnes auium nos 
 dei corpus, Iudaei pruinam caeli nos deum caeli: qui cum, 
 ut apostolus ait, in forma dei esset, humiliauit semetipsum 
 usque ad mortem, mortem autem crucis, non 
 contentus scilicet simplicem pro nobis subire mortem, nisi 
 ipsam uoluntariae necis susceptionem summorum suppliciorum 
 perpessione cumulasset.

pro hoc ergo solo quid soluere homo 
 poterit, cui se per ultimam poenarum acerbitatem Christus 
 inpendit? aut quid pro se dignum domino repensabit qui ipsum 
 a quo redemptus est deum debet? haec ergo causa est, qua

 

 
 
 
 deuotiores esse nos dominus sibi uelit, quia tam magno 
 deuotionem nostram pretio conparauit. et ideo beatissimus 
 Paulus quia ergo, inquit, nos separabit a caritate 
 Christi? tribulatio an angustia an persecutio an 
 fames an nuditas an periculum an gladius? non 
 apostolus solam pecuniam nec solas deberi a nobis diuitias 
 deo dicit, sed tribulationem angustiam famem gladium passionem 
 effusionem sanguinis animae exalationem mortem 
 denique omni poenarum genere conditam: unde intellegant 
 omnes religiosi non satis se deo reddere, etiamsi uniuersas 
 dederint facultates, quia licet sua cuncta dispensent, ipsos se 
 tamen debent.

et ideo, sicut supra dicere coeperamus, si uidua: 
 est quaepiam, nequaquam sibi sufficere ad aeternam salutem 
 nomen uiduitatis putet, sed uideat qualem esse in apostolo 
 uiduam deus iubeat dicens: quae uere uidua est, desolata 
 sperat in domino, instat orationibus nocte ac 
 die; nam quae in deliciis agit, uiuens mortua est. 
 uno eodemque praecepto duas apostolus formas uiduitatis expressit, 
 unam uitae alteram mortis: in deliciis mortem posuit. 
 ergo absque dubio diuitem esse non uult quam deliciosam esse 
 non patitur, quia omnis fructus diuitiarum in usu est positus 
 deliciarum; alioqui remoto usu deliciarum causae opum non 
 relinquuntur.

VII. Cum itaque apostolus in deliciis uiduae mortem esse 
 memorauerit, promptum est quod ad uitae aeternae fructum 
 uult uniuersa distribui, qui non uult ad mortis usum aliqua 
 reseruari. et ideo dicit: quae uere uidua est, desolata 
 sperat in domino, docens scilicet parum esse, si non sit

 

 
 
 
 uidua deliciosa non diues, nisi fuerit deo adhaerens nisi 
 orationi dedita nisi a cunctis mundi inlecebris desolata et per 
 haec omnia uere uidua.

quod si ita est, quaecumque se uitae 
 cupit esse non mortis nequaquam sufficere sibi aestimet, si et 
 delicias sibi ob deum et diuitias abnegarit, nisi et oratione 
 et labore id promeruerit, ut uidua dei esse uideatur: quia 
 non est dubium, quod quemadmodum quis in hoc saeculo 
 Christo adhaeserit, ita in Christi corpore permanebit, secundum 
 illud: adhaesit anima mea post te, me autem suscepit 
 dextera. tua. quo declaratur, quod eam tantum animam, 
 quae deo adhaeserit in hoc saeculo, dextera dei suscipiet in 
 futuro.

haec ergo uiduitatis est regula. nam de coniugibus 
 continentiam professis et spiritu dei plenis dubitare quis 
 debeat, quin sua heredibus mundanis seruire nolint qui se 
 ipsos mundo eliminauerint ? quomodo enim ad se pertinentia 
 aliis addicant qui ipsos se sibi denegant? tam noua enim. 
 uirtute praediti concessasque et, quod maius est, expertas 
 corporum uoluptates admirabilis continentiae austeritate calcantes 
 quemadmodum aliquid rerum suarum non deo uoueant, 
 qui ipsum intra se deum esse fecerunt? ut meo quidem iudicio 
 etiam de tali coniugio rectissime dici possit: laetare 
 sterilis quod non paris, erumpe et exclama quod 
 non parturis, quia multi filii desertae magis quam 
 eius quae habet uirum.

et sterile namque, est quod non 
 parit et desertum quod ab omnibus se mundi inlecebris 
 separauit et sine uiro quod sine uiri usu ita uirum habet, ut 
 non habere uideatur. hos ergo coniuges tales quis dubitet et 
 dum uiuunt, sicut in se ita etiam in suis substantiis deo 
 uiuere, et cum e uita exeunt, cum sua ad deum, cui uixerint,

 

 
 
 
 facultate migrare? aliter enim quilibet horum, si res suas 
 saeculo deditis atque ipsi saeculo derelinquit, frustra sibi 
 nomen religionis inscripsit: ei uidetur semper uixisse, cui 
 moritur. de coniugibus itaque ista sufficiunt.

VIII. Transeamus ad sacras uirgines, quibus legem deuotionis 
 saluator ipse praescripsit, exemplo scilicet decem uirginum, 
 ex quibus fatuarum numerum puellarum ideo tantummodo 
 dicit poenis perennibus dandum, quia sit ei opus misericordiae 
 defuturum. quo dicto euidentissime docuit quanti 
 pretii iudicarit largam misericordiam, sine qua. dixit nec integritatem 
 quidem ipsam uirgini profuturam.

sed blandiuntur: 
 sibi fortasse quaedam et sufficere sibi aestimant, si, cum multa 
 in facultatibus habeant, saltim exigua largiantur. nec ego 
 abnuo, ut, si ita ratio est, ita esse credatur. parum detur, 
 si parum dedisse sufficiet: sed ego sufficere parum nescio, 
 immo parum non sufficere certo scio. si aliud ipsae sciunt, 
 apud se ipsas sciant: ego unum scio, quod deus dicit extinctas 
 fatuarum uirginum lampadas, operum bonorum oleum non 
 habentes.

sed tu, quaecumque es, : habere te oleum abunde 
 putas? et illae profecto, de quibus dixi, stultae uirgines sic 
 putabant: nisi enim habere se credidissent, prouiderant ut 
 haberent. nam cum postea, ut ait dominus, mutuari uelint 
 et omni studio atque ambitione perquirant, absque dubio etiam 
 ante quaesissent, nisi eas habendi fiducia decepisset et tu 
 itaque, quaecumque uirgo es, uide ne sic non habeas, licet 
 habere te credas: eiusdem enim nominis cuius illae, eiusdem 
 professionis es. tu uirgo es et illae uirgines.

erant: tu praesumis 
 te esse sapientem et illae. se fatuas non putabant: tu 
 lumen habere lampadam tuam iudicas et. illae profecto lumen 
 praesumptione futuri luminis perdiderunt. nam et ideo scribuntur 
 aptasse lampadas suas, quia inluminandas esse

 

 
 
 
 credebant. et quid plura? etiam emicuisse in eis quiddam luminis 
 puto.

cum enim ipsae, ut legimus, extinguendas fore lampadas 
 suas reformidarint, habebant profecto aliquid quod 
 uerebantur extingui. nec falsa opinio metuentium fuit: extinctae 
 siquidem et obcaecatae sunt. nihil enim profuit illi 
 integritati quod in ea lumen uirginitatis apparuit, quia substantia 
 olei non suppeditante defecit. ex quo intellegimus id, 
 quod parum est, quasi nihil esse: quia non satis prodest ilico 
 extinguendum lumen accendi nec iuuat aliquid inlucescere, 
 quod in ipso ortu habeat occasum, et ad hoc tantummodo 
 initium habere uiuentis, ut possit initium habere morientis.

plena itaque lucerna opus est, ut lumen possit esse diuturnum. 
 nam si in lychnis ipsis, quibus ad breue tempus utuntur 
 homines, languescit lumen ac deficit, nisi oleum large fuerit 
 infusum, quanta tibi, quaecumque illa es, quanta tibi olei 
 abundantia opus est, ut lucerna tua luceat in aeternum? 
 nemini itaque ad uitam perennem sat est, si putet se habere 
 quod non habet; stultae enim praesumptiones perditionis 
 causae sunt non salutis: nam qui se, inquit apostolus, 
 existimat esse aliquid, cum nihil sit, se ipsum 
 seducit.

nisi forte tibi, quaecumque illa es, renelatus a deo 
 modus sit largitatis et praescriptos a spiritu sancto donandi. 
 terminos habeas, quos excedi piaculum putes, ac transgressionis 
 quodammodo genus iudices, si religiosior fueris quam a deo 
 esse iubearis. si ita est, non prohibeo quin utaris scientia a 
 diuinitate concessa. quodsi tam falsum est hoc quam friuulum, 
 quae insania est, ut non quanta potes omnino facias per cautam 
 et timidam prouisionem, cum ignores penitus quid tibi 
 conpetat ad salutem?

VIllI. Superest de ministris et sacerdotibus quiddam dicere, 
 licet superflue forte aliqua dicantur. quidquid enim de aliis 
 omnibus dictum est, magis absque dubio ad eos pertinet, qui 
 exemplo esse omnibus debent et quos utique tanto antistare 
 ceteris oportet deuotione quanto antistant omnibus dignitate. 
 quid est enim aliud principatus sine meritorum sublimitate 
 nisi honoris titulus sine nomine, aut quid est dignitas in indigno 
 nisi ornamentum in luto? et ideo cunctos, qui sacri 
 altaris suggestu eminent, tantum excellere oportet merito 
 quantum gradu.

si enim uiris in plebe positis et mulierculis 
 ipso sexu infirmioribus talem ac tam perfectam deus uiuendi 
 regulam dedit, quanto utique esse illos perfectiores iubet, a 
 quibus omnes docendi sunt, ut possint esse perfecti, et quos 
 tam magni esse exempli in omnibus deus uoluit, ut eos ad 
 singularem uiuendi normam non nouae tantum sed etiam 
 antiquae legis seueritate constringeret? nam licet decretum 
 uetus largam cunctis ampliandarum opum dederit facultatem, 
 omnes tamen leuitas et sacerdotes intra certum habendi 
 limitem coartauit, quos scilicet neque segetem neque uineam 
 neque ullum omnino fundum habere permisit.

ex quo intellegi 
 potest, an ea nunc deus noster uelit in euangelio uiuentes 
 clericos suos mundanis post se heredibus derelinquere, 
 quae adhuc in lege positos ne ipsos quidem uoluit possidere. 
 unde est quod eis saluator ipse in euangelio non ut ceteris 
 uoluntarium sed imperatiuum officium perfectionis indicit. 
 quid enim eum laico illi adulescenti dixisse legimus? si uis 
 esse perfectus, uende quae habes etda pauperibus: 
 quid autem ministris suis ? nolite, inquit, possidere a urum 
 neque argentum neque pecuniam in zonis

 

 

 

 
 
 
 uestris: non peram in uia neque duas tunicas neque 
 calciamenta neque uirgam.

uidete quanta sit inutroque 
 hoc dei sermone diuersitas. laico dixit si uis, uende quae 
 possides, ministro autem nolo possideas. sed et hoc 
 parum existimauit, ut possessionem ei substantiae amplioris 
 auferret, nisi etiam peram ipsam acturo iter longum apostolo 
 sustulisset et unius eum tunicae singularitate multasset. et 
 quid postea? nec hoc satis est. nudis quoque insuper seruos 
 suos lustrare pedibus orbem terrarum iubet et calciamenta 
 plantis gelu rigentibus tulit.

quid dici amplius potest ? pedum 
 de apostoli manu rapuit et peragrantibus uniuersum mundum 
 ministris suis usum unius uirgulae non reliquit. et post haec 
 parum est successoribus eorum, id est leuitis ac sacerdotibus, 
 tanta diuinarum rerum administratione fungentibus, si ipsi 
 tantum diuites fuerint, nisi etiam heredes diuites derelinquant. 
 erubescamus, quaeso, hac infidelitate. sufficiat nobis quod 
 uidemur usque ad uitae terminos deum spernere: cur id agimus, 
 ut contemptum ipsius etiam post mortem extendamus?

diximus de personis atque officiis singulorum et haec omnia 
 ideo, quia, ut supra diximus, quidam religionem professi aut 
 non debere se sicut ceteros mundiales substantiam suam 
 domino aut certe minus debere arbitrarentur, cum utique hoc 
 magis debeant, quia seruus, qui scit uoluntatem domini sui 
 et non facit eam, uapulet multis, qui autem nescit, uapulet 
 paucis.

religio autem scientia est dei, ac per hoc omnis religiosus 
 hoc ipso, quod religionem sequitur, dei se uoluntatem 
 nosse testatur. professio itaque religionis non aufert debitum

 

 
 
 
 sed auget, quia adsumptio religiosi nominis sponsio est deuotionis, 
 ac per hoc tanto plus quispiam debet opere quanto 
 plus promiserit professione, secundum illud: melius est non 
 uouere quam post uotum promissa non reddere.

X. Sed forsitan dicit aliquis: si haec ita sunt, tutior ergo 
 est inreligiositas quam religio. minime. religiosus enim per 
 hoc est debitor, quod profitetur religiosum, inreligiosus autem 
 per id, quod neglexerit religionem; ac per hoc ambo habent 
 pro diuersitate condicionis debitum suum. religiosus debet 
 quidquid se professus est agnouisse, inreligiosus uero etiam 
 quod non dignatur agnoscere, secundum illud, quod specialiter 
 sermo diuinus de eo dicit: noluit intellegere ut bene 
 ageret.

sed tamen quia onerasse religiosos hac re uidemur, 
 quia professionem nominis sponsionem esse diximus religionis, 
 remoueamus hanc sarcinam, putemus non ita esse quae dixi. 
 consideremus non quid professione sed quid ratione, non quid 
 uoto sed quid salubritate ipsa facere debeamus.

dicite mihi, 
 quaeso, omnes religiosi, numquid est ullus hominum, qui non 
 omnia quae facit uel salutis suae uel certe utilitatis gratia 
 faciat ? nemo, opinor; omnes enim ad affectum atque appetitum 
 utilitatis suae naturae ipsius magisterio atque inpulsione 
 ducuntur. ideoque et qui militant id sibi pulchrum, et qui 
 negotiantur id sibi utile, et qui agricolantur id sibi fructuosum 
 esse existimant. et quid plura? fures quoque ipsi et latrones 
 et uenefici et sicarii et omne inprobae conuersationis genus 
 id sibi quod agit congruum putat, non quod ulli praua conueniant, 
 sed quod ille, qui prauis utitur, hoc sibi credat congruum 
 esse quod prauum.

ergo et nos non alia, opinor, causa 
 religionis philosophiam adpetiuimus quam quod nobis id con- 
 30 ueniens arbitrati sumus, cogitantes scilicet et praesentium

 

 

 
 
 
 rerum breuitatem et futurarum aeternitatem, quam paruum 
 istud quam grande illud; cogitantes quoque futurum iudicem 
 et tremendi iudicii graues exitus, ardentem in medio populorum 
 circumstantium uallem perennium lacrimarum, quam 
 non solum introiri atque tolerari inaestimabile ac summum 
 malum, sed etiam uideri ac timeri pars mali summi sit;

cogitantes quoque, inter haec horrenda et poenalissima praeclara 
 illa ac beatissima, nouos scilicet caelos et terram nouam, 
 uultum rerum omnium pulchriorem, aeternum iustitiae habitaculum, 
 recens aedificium creaturarum, aureas super rudes 
 caelos sanctorum omnium domus, aulas gemmis intermicantibus 
 expolitas et inmortalium metallorum fulgore pretiosas, 
 lucem illic septuplo inlustriorem puniceo semper splendore 
 radiantem, beatitudinem ineffabilibus bonis diuitem, laetam 
 cum incolis suis perennitatem, patriarcharum consortium, prophetarum societatem, apostolorum germanitatem, martyrum 
 dignitatem et in omnibus sanctis angelorum similitudinem, 
 opum caelestium copiam, deliciarum inmortalium afluentiam, 
 communem cum deo uitam.

haec itaque cogitantes haec contemplantes 
 ad cultum religionis sacrae officiumque confugimus 
 eumque nobis ad obtinenda haec bona suffragatorem quodammodo 
 et aduocatum efficacissimae intercessionis adsumpsimus 
 atque in eius nos protectionem ac patrocinium ambitiosa 
 humilitate contulimus.

XI. Vnde cum haec tanta et cogitauerimus pariter et 
 petierimus, uideamus nunc et expendamus diligentissime, si 
 est uel in actibus nostris uel in substantiis, unde haec tanta 
 a deo emere possimus. quod si non est, cur, rogo, non unus 
 quisque nostrum totum pro se offerat quod habet, quia non 
 potest totum offerre quod debet? maxime cum saluator ipse.

 
 
 
 ac deus noster nihil tutius ac salubrius omni homini esse 
 dixerit quam rem suam atque substantiam in usu misericordiae 
 conlocare idque praecipue et in uetere et in noua lege 
 mandauerit dicens, quod qui diuidant propria ditiores fiant, 
 et quod misericordia a morte liberet.

et alibi de sancto uiro : 
 dispersit, dedit pauperibus, iustitia eius manet 
 in aeternum. in euangelio quoque: nolite, inquit, thesaurizare 
 uobis thesauros in terra. et iterum: non 
 potestis deo seruire et mammonae. et iterum: uae 
 uobis, diuites, qui habetis consolationes uestras. 
 auaris quoque et inhumanitatis crimine reis: ite, inquit, in 
 ignem aeternum, quem parauit pater meus diabolo 
 et angelis eius.

quorum quae poena sempef futura sit, I 
 facile intellegitur, quibus sors cum diabolo deputatur. per 
 quae tamen tormenta maxima non atrocissima illa in eis 
 fornicationum aut homicidiorum aut sacrilegiorum crimina 
 puniuntur, sed sola tantummodo auaritia et abdicatrix misericordiae 
 inhumanitas.

unde intellegere nos coDuenit, quid 
 passuri sint quos praeter alia peccata etiam auaritia reos 
 fecerit, cum summo supplicio adficiendi sint quos expertes 
 omnium peccatorum solum auaritiae crimen morte damnarit. 
 quae utique si futura omnia credimus, absque dubio euitare 
 debemus. si autem non deuitamus, profecto non credimus. 
 si autem non credimus, Christiani nequaquam sumus; neque 
 enim possumus quemquam dicere Christianum, qui non putat 
 Christo esse credendum.

XII. Sed esto illas quas supra diximus poenas non timeamus 
 rei: numquid etiam praemium sperare possumus non . 
 merentes? et ideo si opes non damus ob peccatorum

 

 
 
 
 redemptionem, demus saltim ad emendam beatitudinem, si non 
 damus ne damnemur, demus saltim ut muneremur, quia etiamsi 
 praeterita mala non sint quae oporteat sanctos redimere, 
 sunt tamen perennia bona, quae magno debeant conparare, 
 etiamsi poena non sit quae timeatur, est tamen regnum quod 
 ambiatur, ac per hoc, etiamsi non habent sancti quae redimant, 
 habent tamen quae emant. nisi forte aliquis damnum in 
 emptione uereatur, uidelicet ne plus commodet quam recipiat, 
 ne grandia faeneranti parua reddantur, ne largitionem redhibitio 
 non repenset, et data semel pretii magnitudine pecunia 
 periclitetur emptoris, ac si magnum quid domino commendarit 
 in terra, non habeat Christus forsitan unde ei soluat in caelo.

plane, si ista dubitatio est, fieri nihil suadeo, quia nec prosunt 
 omnino ulla dubitanti. cassa quippe est operatio, si fides 
 certa non fuerit, frustra faenerat qui de receptione desperat. 
 Christus enim, ut credimus, factorum omnium retributor est. 
 si ergo aut inopem eum, qui retribuere non possit, aut infidelem 
 putas esse, qui nolit, quomodo ab eo retributionem 
 sperare poteris. quem et inpossibilitatis et infidelitatis ipse 
 damnaueris?

quod si non ita est neo ambigis facturum esse 
 quae dixit, quae insipientia aut qui error est, ut non ei tantum 
 des quantum potes, cum utique non dubites multo te 
 plus recepturum esse quam dederis? quae denique miseria, ut 
 malis nihil ex his recipere quae relinquis, cum totum possis 
 penitus: possidere quod credis? sed, miserum me! puto non 
 creditur deo. et quod dico puto, utinam ambigue putarem 
 et non euidenter agnoscerem. laborarem fortasse intra me 
 uincere opiniones meas et cogerem sensum dubia non credere 
 ut mentem melioribus applicarem.

sed quid agimus? non 
 dubiis rebus uincimur et euidentibus coartamur. quis enim. 
 domino mente, credit et facultate non credit? quis deo animam

 
 
 
 suam mancipat et pecuniam negat? quis promissis caelestibus 
 fidem commodat et non agit ut esse possit particeps promissionum? 
 et ideo cum uideamus homines haec non agere, 
 cogimur non credentes palam et euidenter agnoscere. non 
 licet ut eos nos deo fidem putemus adhibere, cum illi se 
 rebus clament negare.

in quo necesse est infidelitatem paene 
 omnium hominum plangi atque lugeri. o miseria, o peruersitas! 
 homini ab homine creditur et non creditur deo: humanis 
 promissionibus spes commodatur deo negatur. omnia 
 denique in rebus humanis spes futurorum agunt: uita quoque 
 ipsa haec temporaria nonnisi spe alitur ac sustinetur.

ideo 
 enim terris frumenta credimus, ut cum usuris credita recipiamus: 
 ideo in uineis labor maximus ponitur, quia homines 
 spes uindemiae consolatur: ideo negotiatores thesauros suos 
 emptionibus uacuant, dum uenditionibus sperant esse cumulandos: 
 ideo nauigantes uitam uentis ac tempestatibus credunt, 
 ut spebus uotisque potiantur. et quid plura ? pax quoque 
 inter feras ac barbaras gentes spe innititur et fide adstipulante 
 firmatur. latrones quoque ipsi et sanguinarii fidem sibi inuicem 
 non negant et quae promiserint mutuo seruaturos esse confidunt. 
 totum denique, ut dixi, inter homines spebus agitur. 
 solus deus est de quo desperatur: cumque elementa ipsa et 
 naturam mundi dominus noster fidelem fecerit, illi tantum 
 prope ab omnibus non creditur, qui solus fecit ut rebus omnibus 
 crederetur.

XIII. Sed dici forte hoc loco possit, quod rebus suis utantur 
 homines non esse infidelitatis interdum sed necessitatis, neque 
 deo non credere religiosos sed uitae atque usui necessaria 
 reseruare; multos enim sanctorum hominum a summa dispensandarum 
 opum perfectione aut sexu nonnumquam aut aetate 
 aut ipsa infirmioris corpusculi inbecillitate prohiberi.

esto hoc 

 
 
 
 ferri possit, sed tamen, etiamsi fertur, ita ferendum est, ut 
 pro qualitate necessitatum atque causarum sufficientia retineantur 
 inmoderata resecentur. habentes enim, inquit apostolus, 
 uictum et uestitum his contenti simus. nam 
 qui uolunt diuites fieri, incidunt in temptationem 
 et laqueum diaboli. ergo, ut uidemus, in rebus tantum 
 necessariis salus est in superfluis laqueus, in mediocritate dei 
 gratia in diuitiis diaboli catena. denique quid statim apostolus 
 subdit? quae demergunt, inquit, hominem in 
 interitum et perditionem.

ergo, si diuitiae interitum 
 in se habent, euitemus opulentiam, ne in interitum conruamus. 
 ampla ac locuples facultas perditionem inferre dicitur: refugienda 
 est ampla possessio, ne consequatur profunda perditio. 
 ac per hoc siue sexus siue aetas siue infirmitas necessaria 
 requirant, sufficientibus debent esse contenta ita ut 
 quidquid temporarium excedit usum religiosum absumat officium.

ceterum si tu, quicumque aut quaecumque illa es 
 sanctae professionis, si tu aut conseruandis opibus aut cumulandis 
 facultatibus inhies, superflue de infirmitate causaris. 
 numquid enim infirmior sexus ducere aliter uitam non potest, 
 nisi animi sui curas multa ingentis patrimonii administratione 
 distenderit? numquid puella sacra aut uidua castitate deuota 
 seruare inlaesam sanctae professionis perseuerantiam non ualent, 
 nisi argenti et auri ponderibus incubarint ac tantas intra 
 conscientiam opes possidere se nouerint, quantas usus possidentium 
 non requirit?

aut, quia huic et sexui pariter et 
 pudori quies maxime necessaria est, numquid inpossibile sibi 
 quaepiam forte aestimat inter pauca famulantium ministeria 
 inuiolatam quietem posse seruare, nisi aures eius familiae 
 ingentis strepitus uerberarit et turbarum circumsonantium 
 tumultuosus clamor obtuderit? quae utique sanctae animae

 

 
 
 
 et quietem ueram desideranti non pati tantum nimis magna 
 inquietudo, sed etiam uidere quodammodo pars est inquietudinis, 
 quasque etiamsi subdere aliquis disciplinae ac silentio 
 uelit, conprimere tamen earum inquietudinem cum sua quiete 
 non possit: adeo etiam ipsa emendatio alienae inquietudinis 
 perturbatio est nostrae quietis.

haec autem, quae de hoc sexu 
 locuti sumus, ad omnes pertinent omnique pariter aetati sexui 
 infirmitatique conueniunt. non est itaque quod conpetere 
 quisquam aut non obesse diuitias religioni putet: inpedimenta 
 haec sunt non adiumenta, onera non subsidia. possessione 
 enim et usu opum non suffulcitur religio sed euertitur secundum 
 illud, quod dominus ipse dicit: sollicitudo saeculi 
 istius et fallacia diuitiarum suffocant dei 
 uerbum et sine fructu efficitur. proprie utique ac 
 satis pulchre fallaces dixit esse diuitias: bona enim et putantur 
 et appellantur ac per hoc fallunt homines nomine praesentium 
 bonorum, cum sint causae malorum aeternorum.

XIIII. Sed licet haec ita sint, ut deus ipse praedixit, adquiescamus 
 tamen miseriis quorundam atque languoribus, qui 
 putant se sine magnis omnino opibus uitam agere non posse. 
 esto tu, quicumque aut quaecumque illa es sancti nominis ac 
 professionis, esto diuitias esto copias tuas usque ad finem 
 uitae istius habeas, dummodo saltim in fine tibi conferas: 
 esto rebus ac facultatibus tuis in uita hac uti uelis, dummodo 
 tui uel moriens non obliuiscaris et ad eius cultum atque 
 honorem referendam tibi substantiam tuam memineris, cuius 
 te munere accepisse cognoscis.

humanum est quod ab omni- 
 . bus nobis, o diuites mundi huius, petitur ac deliciosum. si 
 inpetrari ab unoquoque uestrum non potest, ut esse in hoc

 

 
 
 
 saeculo pauper uelit, praestet sibi saltim ne ra aeternitate 
 mendicet. qui praesentem inopiam tantum fugitis cur in 
 perpetuum non reformidatis? in breuibus meticulosi longa et 
 interminabilia uitate. quid tantopere in uita ista paupertatem 
 horretis, quid expauescitis ? minus multo est quod hic timetis.

si tenuitatem temporariam grauem ducitis, qualis, quaeso, 
 illa erit quae numquam desinet? quasi uestri apud uos animi 
 rem agimus uestrique uoti. si usu uestrarum rerum penitus 
 carere non uultis, id agite ne aliquando careatis. deliciosam 
 a uobis rem et uoluptariam poscimus. qui sine diuitiis omnino 
 esse non adquiescitis, id agite ut diuites semper esse 
 possitis secundum illud: si ergo delectamini sedibus 
 et stemmatibus, reges populi, diligite sapientiam, 
 ut in perpetuo regnetis.

alioqui qui error aut quae insania 
 est quemquam hominum esse posse, qui acta in amplis 
 opibus, quod solum sufficit ad reatum, usque ad diem ultimum 
 uita ne in supremo quidem exitu large ac salubriter sui memor 
 sit, nec in ipsa iam de suo sibimet aegra extremitate 
 succurrat (praesertim cum in diuitiis per se dominum accusantibus 
 secundum illud uae ae uobis diuites, etiam alia 
 ipsi domino peccatorum genera non desint, quae in ipso 
 diuitiarum sinu atque matrice quasi in naturali quodam fomite 
 pullularint), et non uel in ultimis suis id agat id elaboret id 
 omni rerum suarum ambitu promereatur, ne reus exeat ne 
 reus uadat ne cruciandum postea corpus crucianda etiam 
 ad praesens anima derelinqua.t?

quis ergo est aut tam infidelis 
 aut tam insanus, qui haec non cogitet haec non timeat, 
 qui de substantia sua aliis magis quam sibi consulat, et

 

 
 
 
 cuncta penitus spe uitae huius cunctis subsidiis destitutus, 
 unam tantummodo tabulam, cui inhaerere adhuc quasi in 
 medio mari naufragus possit, amittat nec amittat tantummodo, 
 sed abiciat atque a se penitus expellat, omnibus modis 
 id elaborans, ne quid sibi omnino reliquum esse faciat, quo 
 periturus euadat?

XV. Quae cum ita sint, dicite mihi, quaeso, omnes Christum 
 amantes, si esse ulli omnino homines tam saeui ac tam crudeles 
 aduersum inimicos suos possunt quam sunt isti aduersum 
 se? nulli quippe sunt tam feri tam inhumani, qui 
 non uel desperatos iam atque morientes aduersarios suos persequi 
 desinant: isti se ipsos etiam in morte positi persequuntur.

annon est hoc persecutio aut esse alia maior potest, 
 exheredari hominem a se ipso, extorrem bonorum omnium 
 fieri et quasi in exilium a se ipso agi? atque hoc non communi 
 more aut usitato sed nouo et crudelissimo, scilicet ubi 
 in exilium anima ipsa mittitur ubi e facultatibus suis spiritus 
 abdicatur. o quanto leuiores sunt extranei et carnales inimici! 
 illi enim corporum tantum hostes sunt, uos et animarum.

leue est itaque in conparatione facinorum uestrorum illorum 
 odium. facile est enim quidquid in praesenti saeculo nocet: 
 illud graue illud perniciosum est, quod in aeternitate iugulabit. 
 et ideo saluator ipse: nolite, inquit, eos timere, qui 
 possunt corpus occidere, animam autem non possunt. 
 facile est ergo odium, quod corpus laedit non laedit 
 animam, quia laeso corpore anima extra damnum est et passionibus 
 carnium beatitudo spirituum non interpolatur. illud

 

 
 
 
 itaque, illud inexpiabile malum est, illud aestimari omnino 
 non potest, quod totum omnino hominem sine fine damnabit. 
 et ideo leuiores uobis inimici uestri sunt quam uos ipsi. omnis 
 siquidem inimicitia morte dissoluitur: uos contra uos ita 
 agitis, ut inimicitias uestras nec post mortem euadatis.

I. Duobus superioribus libris cum duabus filiorum tuorum 
 . partibus, id est, una. mundi amatrice alia religionis imaginem 
 praeferente, o domina mi ecclesia dei, quasi separatim locuti 
 sumus. in hoc autem, si deus adnuit, ad utramque, prout 
 causa ac ratio postulauerint, loqui cupimus, nunc diuisim 
 alterutram nunc ambas pariter adloquentes. superest ut ab 
 utraque earum agnoscente in lectionis serie partes suas quidquid 
 pro affectu dei a nobis dicitur cum affectu dei recipiatur.

igitur quia in cunctis, quae iam locuti sumus, speciale 
 Christianorum omnium bonum misericordiam ac largitatem 
 esse memorauimus, praecipuaque in eis et merita sanctorum 
 et peccatorum remedia contineri idoneis, ut reor, ac multis 
 testibus adprobauimus, non opinor a quoquam plura expectari, 
 maxime cum, si quis cupidus est plurium, ipsos adire debeat 
 libros dei, qui ita multis ac magnis testibus pleni sunt, ut 
 uniuersarum caelestium litterarum paene unum sit testimonium.

superest aduersum eas responsionum infidelium causas, quae 
 a quibusdam mortiferae excusationis gratia opponi solent 
 quippiam dicere. loquens saluator in euangelio propterea 
 commodari hominibus opes a domino ac pecuniam dicit, ut 
 cum usuris multiplicibus commodata reddantur, dicens auarissimo 
 debitori: serue male ac piger, sciebas quod 
 ego meto, ubi non semino, et congrego, ubi non

 

 
 
 
 sparsi. oportuit ergo te pecuniam meam dare 
 nummulariis, et ego ueniens cum usuris recepissem 
 quod meum est. tollite itaque ab eo talentum 
 et date ei qui habet decem talenta. ac paulo 
 post: et seruum nequam proicite in tenebras exteriores, 
 ibi erit fletus et stridor dentium.

quod 
 tamenetsi etiam ad aliud referri potest, tamen loco quoque 
 et causae huic non insalubriter coaptatur. cum enim nummularii 
 saluatoris pauperes et egeni recte intellegantur, quia 
 pecunia, quae talibus dispensatur, augetur, cum usuris absque 
 dubio a deo redditur quidquid egentibus erogatur. unde et alibi 
 apertius ipse dominus. distribuere diuites opes mundi et facere 
 sibi sacculos, qui non ueterescant, iubet. sed et in uase 
 electionis suae idcirco locupletibus diuitias a domino dari 
 indicat, ut bono opere ditescant.

et ideo etiam ego minimus 
 et indignissimus famulorum dei primum ac saluberrimum 
 religionis officium esse dico, ut Christianus diues, dum in hac 
 uita est, diuitias mundi huius pro dei nomine atque honore 
 consumat; secundum autem, ut si id uel metu uel infirmitate 
 uel necessitate aliqua praepeditus forte non fecerit, saltim 
 moriens uniuersa dispenset.

II. Sed dicit fortasse: filios habeo. iam de hoc quidem 
 principalis libelli pagina et conuenientia, ut arbitror, et non 
 pauca memorauit, satisque ad hanc rem domini sermo sufficit 
 dicens: qui amat filium aut filiam super me, non 
 est me dignus: sed et propheticum illud, quod ait, neque 
 patres pro filiis neque filios pro parentibus iudicandos, sed 
 unum quemque hominum aut sua iustificatione saluandum 
 aut sua iniquitate periturum: ac per hoc, quaslibet diuitias 
 homo filiis suis congerat, nequaquam hoc ei proderit in iudicio,

 

 
 
 
 quod diuitem reliquit heredem.

sed esto ignosci parentibus 
 possit, si ex parte aliqua hereditarias facultates filiis derelinquant, 
 si tamen id ipsum bonis si tamen sanctis: esto quoque 
 ignosci possit,. si etiam malis quiddam atque uitiosis. 
 habere aliquam excusationis speciem uidentur dicentes: pietas 
 uicit uis sanguinis conpulit natura ipsa quasi amoris manu in 
 ius suum traxit. sciuimus quid iustitia dei posceret quid sacra 
 ueritas postularet, sed subacti, fatemur, sumus iugo incarnatae 
 necessitudinis et dedimus captiuas manus uinculis caritatis; 
 cessit sanguini fides et uicerunt deuotionem religionis iura 
 pietatis.

dici aliquid potest, tametsi salubriter dici non potest: 
 est umbra excusatiunculae non excusans, dans reo deprecatiunculae 
 speciem non reatus securitatem. nequaquam enim 
 id ulli spondeo, quod possit cuiuslibet rei firmum habere subsidium 
 qui aliquid plus amauerit quam deum, secundum illud, 
 quod scriptum est, in hoc futurum esse iudicium, quod uenerit 
 lux in hunc mundum et dilexerint homines magis tenebras 
 quam lucem. nemini enim dubium est totum id tenebras 
 futurum homini, quidquid diuinae praetulerit caritati. haec 
 ergo ita sunt.

sed esto, ut dixi, indulgeri parentibus possit 
 naturae insalubriter indulgentibus. quid quod nonnulli, filios 
 non habentes, a respectu se tamen salutis suae et remedio 
 peccatorum penitus auertunt, ac licet semine sanguinis sui 
 careant, quaerunt tamen quoscumque alios, quibus substantiam 
 propriae facultatis addicant, id est, quibus umbratile aliquod 
 propinquitatis nomen inscribant, quos sibi quasi adoptiuos 
 imaginarii parentes filios faciant, ut in locum eorum quae non 
 sunt pignorum perfidia generante succedant.

ac sic miserrimi 
 quique et inpiissimi, cum uinculis filiorum non constringantur, 
 ipsi tamen sibi uincula parant, quibus infelicia animarum 
 suarum colla constringant: cum uis domesticorum discriminum

 

 
 
 
 nulla sit, foris discrimen arcessunt, et licet causae desint 
 periculorum, ruunt tamen quasi in interitum uoluntarium: 
 quorum errores infelicissimi quo affectu animi accipiendi sint 
 prope incertum apud quosdam uideri potest, irascendumne his 
 an dolendum sit.

error enim dolore dignus est inpietas execratione: 
 ad fletum trahimur infelicitate ad iracundiam infidelitate. 
 in una re est quo pro hominum insipientia lugeamus 
 in alia quo pro dei amore moueamur, ullum omnino hominum 
 inueniri aut esse posse, qui decurso infelicis uitae istius breui 
 spatio, in ipsa extremitate iam pendens, iturus ilico ad tribunal 
 dei, quicquam aliud cogitet praeter finem suum, quicquam 
 aliud praeter exitum suum, quicquam aliud praeter periculum 
 suum, et neglecta spe sua atque anima, cui opitulari aliquatenus 
 uel in ultimis suis omni studio omni nisu omni re ac 
 substantia sua debeat, hoc solum cogitet hoc solum animo suo 
 uoluat, quam laute heres suus res suas comedat!

III. Miserrime omnium, quid sollicitus es quid aestuas quid 
 auctorem te ipse rerum periturarum facis? an times forte ne 
 desint qui te mortuo quod reliqueris uorent? nolo metuas 
 nolo uerearis. utinam tam facile tu saluus esses quam tua 
 omnia deperibunt!s o infidelitas o peruersitas! etiam uulgo 
 dictum est, omnes sibi melius uelle quam alteri. nonum hoc 
 monstri genus est cuilibet quemquam uelle consulere tantum 
 ne sibi.

ecce iturus es, infelicissime omnium, ad examen 
 sacrum ad tremendum illud intolerandumque iudicium, ubi 
 peregriuanti animae atque anxiae nullum potest omnino esse 
 solacium nisi sola tantummodo bona conscientia nisi sola 
 tantum innocens uita aut, quod proximum est bonae uitae, 
 misericordia, ubi reo homini nullum est adiutorium nisi sola

 

 
 
 
 mens larga nisi paenitentia fructuosa et eleemosynae copiosae 
 quasi manus ualidae, ubi denique pro diuersitate meritorum 
 aut summum bonum inuenies aut summum malum, aut inmortale 
 praemium aut sine fine tormentum.

et tu de locuple* 
 locupletandis quibuscumque heredibus tuis cogitas, de opibus agnatorum 
 cognatorumque suspiras, quem potissimum ditiorem 
 patrimonio tuo facias, cui supellectilis uariae ornamenta transcribas, 
 cuius apothecas copiis tuis repleas, cui maiorem ser* 
 uorum numerum derelinquas. infelicissime omnium, cogitas 
 quam bene alii post te uiuant, non cogitas quam male ipse 
 moriaris. dic mihi, quaeso, o miser o infidelis!

cum multis: 
 patrimonium tuum diuidas, cum multos facultatibus tuis dites, 
 numquid de solo te es tam male meritus, ut tibi nec inter 
 extraneos locum facias heredis ? ecce expectat te iam egressurum 
 de uita ista officium tribunalis sacri, expectant tortores angeli 
 et inmortalium tormentorum terribiles ministri, et tu futuras 
 post te heredum mundialium uoluptates animo uolutas, tu 
 delicias aliorum mente pertractas: quam bene scilicet post te 
 heres tuus de tuo prandeat, quibus copiis uentrem expleat, 
 quomodo usque ad nauseam redundantem uiscera exsaturata 
 distendat.

infelicissime omnium, quid tibi est cum his neniis 
 quid tibi cum his deliramentis, quid cum stultitia huius erroris 
 quid cum perditione istius uanitatis? numquid succurrere 
 hoc tibi inter supplicia summa poterit, si is, qui res tuas 
 prodige comedit, lautus et pransus bene eructarit?

IIII. Sed de his, unde nunc loquimur, si res ac ratio postulauerint, 
 etiam post haec aliqua subdemus. interim hoc

 

 

 
 
 
 specialiter dico et peculiari admonitione conmoneo, ne ullum 
 omnino aliquis quamuis carissimum pignus animae suae praeferat. 
 neque enim iniquum est, ut quilibet Christianorum 
 etiam legitimis heredibus in hoc saeculo minus congerat, 
 dummodo sibimet in aeternitate succurrat multis modis, quia 
 et facilius est hic deesse filiis quippiam quam parentibus in 
 futuro, et multo leuior praesens tenuitas quam aeterna paupertas, 
 maxime quia, cum illic non paupertas tantum sed etiam 
 mors ac poena timeantur, facilius est utique hic heredibus 
 deesse quiddam de patrimonio quam illic testatoribus de salute, 
 idque et ipsi, quibus hereditas derelinquitur, si modo pietatis 
 aliquid in se habent, specialiter uelle debeant, ne illi pereant 
 qui relinquunt. quod utique si nolunt, multo minus digni sunt 
 quibus aliquid relinquatur, quia. non iniuste testator sapiens 
 non relinquit quod heres inpius non meretur.

itaque optimum 
 est, ut unusquisque sibi consulat et animae ac saluti suae \' 
 omnia derelinquat, sint quamuis interdum non filii tantum, 
 quibus uidetur naturaliter plus deberi, sed etiam pignora alia 
 eius uel meriti uel condicionis, ut eis ad inpertiendum quiddam 
 ac largiendum iustitia ipsa ac dei cultus patrocinetur, et 
 quibus non solum pie aliquid relinquatur sed etiam inreligiose 
 non relinquatur:

scilicet si aut parentes sint calamitosi aut 
 germani fideles aut sanctae coniuges aut, ut longius denique 
 munus pietatis extendam, si aut propinqui inopes aut adfines 
 egestuosi aut denique cuiuslibet necessitudinis indigentes, uel 
 certe, quod super omnia est, deo dediti. hoc enim est praecipuum 
 ac supereminens, si id ipsum, quod agit aliquis pietatis 
 officio, religionis faciat affectu.

beatus enim ille, qui 
 suos ipsos diuini amoris spiritu amat, cuius caritas Christi 
 cultus est, qui in naturae uinculo deum cogitat naturarum

 
 
 
 patrem, et amoris munera in sacrificia conuertens tantum sibi 
 inmortalis lucri et beatorum fructuum parat, ut dum id quod 
 pignoribus suis praestans domino suo faenerat, hoc ipso, quod 
 suis liberalitatem tribuit temporariam, sibi mercedem pariat 
 sempiternam.

at uero nunc diuersissime et inpiissime nullis 
 omnino a suis minus relinquitur, quam quibus ob dei reuerentiam 
 plus debetur, nullos pietas minus respicit, quam quos 
 praecipue religio commendat. denique si qui a parentibus filii 
 offeruntur deo, omnibus filiis postponuntur oblati: indigni 
 iudicantur hereditate, quia digni fuerint consecratione, ac per 
 hoc una tantum re parentibus uiles fiunt, quia coeperint deo 
 esse pretiosi. ex quo intellegi potest, quod nullus paene apud 
 homines uilior est quam deus, cuius utique fit despectione, 
 ut eos praecipue parentes filios spernant, qui ad deum coeperint 
 pertinere.

V. Sed praeclaram uidelicet qui haec faciunt rationem 
 consilii sui reddunt dicentes: quid opus est ut filiis iam religiosis 
 aequa hereditatis portio relinquatur? nihil ergo iustius 
 nihil dignius quam ut, quia coeperunt religiosi esse, mendicent, 
 non quidem quod eos haec res mendicitate oppressura sit, 
 quod a terrenis facultatibus abdicantur, caelum spe possidentes 
 cito etiam re possessuros, regente illos deo suo ac protegente, 
 qui eos cum immortali spe aeternorum etiam sufficientia 
 temporalium muneratur; sed tamen, quantum ad inhumanitatem 
 parentum pertinet, egent, a quibus sic relicti sunt ut 
 egerent: certe etiam si qui non penitus domu eliminantur et 
 quibus non omnino extorribus quasi aqua et igni interdicitur, 
 tanto inferiores fratribus relinquuntur, ut etiamsi paupertate 
 non egeant, conparatione tamen egere uideantur.

dicitis, quid 

 

 
 
 
 opus sit religiosis iusta patrimonii portione? respondeo: ut 
 religionis fungantur officio., ut religiosorum rebus religio ditetur, 
 ut donent ut largiantur ut illis habentibus cuncti habeant non 
 habentes,] immo, si tanta est eorum fides atque perfectio, 
 ut habeant cito non habituri, beatius utique, postquam habuerint, 
 non habentes.

cur eis, quaeso, o inhumanissimi parentes, 
 necessitatem indignissimae paupertatis inponitis? permittite 
 hoc religioni ipsi, cui filios tradidistis: rectius pauperes a se 
 fiunt. si tantum eos inopes esse cupitis, concedite id ipsorum 
 deuotioni. liceat eis, quaesumus, ut uelint pauperes fieri: 
 eligere inopiam debent non sustinere. postremo, etiamsi 
 sustineant, deuotione eam tolerent non damnatione patiantur.

cur eos uelut a natura expellitis et quasi a iure sanguinis 
 abdicatis? et ego esse eos pauperes nolo, sed ut habeat tamen 
 praemium suum ipsa paupertas, ac praeclara demutatione eligant 
 inopiam ex copia, ut ex inopiae electione copiam consequantur. 
 quamquam quid ego uos per ipsum sanctissimae 
 rationis officium trahere ad humanitatem pietatemque contendo, 
 cum id maxime obsistat et haec res parentes inpios faciat, 
 quae pios facere deberet?

nam cum uos ideo plus relinquere 
 ex patrimonio uestro religiosis filiis deberetis, ut aliquid ad 
 deum ex facultatibus uestris saltim per filios perueniret, ideo 
 filiis non relinquitis, ne illi deo habeant quod relinquant. 
 praeclara uidelicet ratione atque cautela contenti estis uos 
 filios non agnoscere, ne illi se filios dei esse cognoscant, 
 magnificam repensantes beneficiis sacris uicissitudinem, dum 
 id studiosissime procuratis, ne uel per uestros aliquid honor 
 dei habere possit, cum omnia uos per dei munus habeatis.

 
 
 
 cur, rogo, tam infideliter cur tam inpie?

non exigimus ut 
 uestra domino largiamini: aliquid deo de suo reddite. cur tam 
 . auare cur tam impie agitis? non est uestrum quod denegatis. 
 iniquum igitur arbitramini, ut saecularibus filiis religiosos 
 substantia pares esse faciatis? id ergo agitis, ut paeniteat eos 
 coeptae religionis, quos religio apud uos fecerit uiles. pius 
 itaque ac bonus dominus, qui semet in eis propositum ac 
 professionem suam: ceterum, quantum in uobis est, id agitis, 
 ut saeculi eos cultores esse faciatis, quibus saeculares filios 
 antefertis. quid est enim aliud quam religionem interdicere 
 ob religionem despectui habere?

YI. Sed iniusti fortasse uideamur cunctos parentes in hoc 
 negotio aequaliter accusando, cum scilicet non omnes pari 
 agant iniquitate cum filiis. sunt enim, inquit aliquis, sunt ex 
 parentibus multi, qui aequales filiis suis faciant portiones, nisi 
 quod una tantum eos condicione discernunt, quod in iis ipsis 
 partibus, quae religiosis uidentur adscribi, usum iubent ad 
 eos proprietatem ad alios pertinere.

at uero hoc multo est 
 peius et infidelius. tolerabilioris quippe inpietatis uidetur esse 
 cum proprietate aliquem filiis suis minus relinquere quam 
 proprietatem his rerum penitus auferre. potest enim aliquatenus 
 ferri ista condicio, si aut amicis aut adfinibus aut propinquis 
 hac lege aliquid relinquatur: filiis uero qui proprietatem 
 rerum non tribuit nil relinquit. sed inuenit iniquissima infidelitas 
 parentum, quomodo a patrimonio suo deum penitus 
 excluderet, proprietatem rerum religiosis filiis auferendo. usum 
 enim his dedit, ut esset quo ipsi uiuerent, proprietatem his 
 tulit, ut quod deo relinquerent non haberent.

o nouum 

 
 
 
 inreligiosae mentis ingenium! inuenit quo uideretur filiis suis 
 maiore erga deum sua inpietate consulere. fecit enim ut 
 sancta suboles usum rerum habens ius rerum non habens 
 quasi locuples quidem uiueret, sed quasi mendica moreretur, 
 ac sic testator infidelissimus plena de hoc mundo posset securitate 
 discedere, cum sciret de suo ad deum penitus peruenire 
 nil posse. quamuis in hoc ipso, quod supra dixi, per usum 
 rerum aliquam filios religiosos opum imaginem possidere, ne 
 hoc sit quidem, quia etsi usus uidetur aliquid habere, conscientia 
 tamen non habet; nemo enim potest se uel breui 
 diuitem credere, qui scit se proprium nil habere.

VII. Quid agis, miserrima infidelitas et paganicae, ut ita 
 dixerim, inreligiositatis error? itane tantum odisti deum, ut 
 possis etiam filios tuos ob hoc tantum, quia ad deum pertinent, 
 non amare ? meliore enim condicione quidam relinquunt libertos 
 suos quam tu relinquis filios tuos. in usu siquidem cotidiano 
 est ut serui, etsi non optimae certe non inprobae seruitutis, 
 Romana a dominis libertate donentur, in qua scilicet et proprietatem 
 peculii capiunt et ius testamentarium consequuntur, 
 ita ut et uiuentes cui uolunt res suas tradant et morientes 
 donatione transcribant: nec solum hoc, sed et illa, quae in 
 seruitute positi conquisierant, ex dominorum domo tollere non 
 uetantur. tantum eis interdum gratia patronae liberalitatis 
 inpertit, ut etiam iuri suo detrahat quod libertorum dominio 
 largiatur.

quanto, 0 quisquis ille es infidelissime pater, quanto 
 domini illi melius cum libertis agunt quam tu cum liberis ! 
 illi quae donant perpetuo iure donant tu temporario: illi

 
 
 
 testamenti faciendi arbitrium dant libertis tu tollis liberis: illi 
 postremo seruos suos dant libertati tu quasi addicis filios 
 seruituti. nam quid est aliud quam seruituti addicere quos 
 non uis aliquid quasi ingenuos possidere?

more ergo illorum 
 uteris, qui seruos suos non bene de se meritos, quia ciuitate 
 Romana indignos iudicant, iugo Latinae libertatis addicunt: 
 quos scilicet iubent quidem sub libertorum titulo agere uiuentes, 
 sed nolunt quidquam habere morientes. negato enim 
 his ultimae uoluntatis arbitrio, etiam quae superstites habent 
 morientes donare non possunt.

ita ergo et tu religiosos filios 
 tuos quasi Latinos iubes esse libertos, ut uiuant scilicet quasi 
 ingenui et moriantur ut serui, et iuri fratrum suorum quasi 
 per uinculum Latinae libertatis adstricti, etiamsi uidentur 
 arbitrii sui esse, dum uiuunt, quasi sub illorum tamen positi . 
 potestate moriantur. quid tantum, quaeso, sceleris in titulo 
 esse religionis putas, ut ideo eos, qui religiosi sunt, filios tuos 
 esse non credas, quia filii dei esse coeperunt? in quo tibi 
 bonae uoluntatis quasi piaculo rei facti sunt, ut idcirco eos 
 putes habendos esse peiores, quia optant esse meliores?

VIII. Sed dicitis non eo a uobis animo hoc agi. quod unum 
 est, ac si quispiam dicat malas res bono animo a se fieri et 
 inpietatis facinus pia mente committi. quid prodest, o inhumanissimi 
 parentes, quod filios religiosos bono a uobis 
 dehonorari animo adseueratis ? res ipsa hoc respuit res refellit. 
 parum est quod nudis adsertionibus dicitis, ipsi actibus uestris 
 contra uos testes estis. indignum ergo arbitramini, ut sancta 
 ac placita deo pignora filiis mundo seruientibus conparentur? 
 uerum est et bene arbitrabamini, si tamen arbitrio isto iuste 
 et in diuersum uteremini, id est, ut conparandos bonis filiis. 
 malos et peccatores sanctis non putaretis, et qui apud deum 
 uita ac meritis antecellerent, idem apud uos gratia atque

 
 
 
 honore superarent.

quid enim rectius quid magis iustum, 
 quam ut qui meliores sunt idem etiam honoratiores essent, 
 qui uincunt iudicio idem uincerent praemio, qui antistant in 
 euangelio sacro idem quoque in testamento humano antistarent, 
 et hac saltim re concordaret cram uoluntate Christi parentum 
 pietas ac uoluntas, ut quos deus praeposuisset electione eosdem 
 etiam parentes anteponerent dignitate. sed non solum 
 hoc non agitur, sed in diuersum omnia aguntur. praeponuntur 
 enim puris commaculati praeponuntur fidelibus inpii, praeponuntur 
 lumini tenebrae praeponitur terra caelo, praeponitur 
 mundus deo. et euasuros se huiusmodi parentes uel in hoc 
 solo iudicium dei aestimant, qui cultum dei et dignitatem 
 iudicii sui indignitate conculcant?

VIIII. Sed uidelicet non contemptu dei dicunt parentes . 
 haec a se fieri sed causa atque ratione. quibus enim, inquiunt, 
 relictam substantiam relicturi sunt filios non habentes? 
 dicam quibus, nec nominabo eos, quos supra dixi, pauperes 
 dei, non alienos aut longe positos, ne durum aut inhumanum 
 forte uideatur. illos dico caros et indiuiduos et quos recte 
 etiam uos, qui multas suboles habetis, filiis antefertis: ipsos 
 se inquam homines o infidelissimi parentes, ipsos se inquam 
 dicimus. numquid potest cuilibet quidquam se ipso propius 
 numquid carius inueniri? suam unicuique uestrum animam 
 suam salutem suam spem commendamus.

et pios uos esae 
 dicitis, qui filios diligatis? nihil plane durius uobis nihil inhumanius, 
 nihil tam ferum, nihil tam inpium dici potest, a 
 quibus inpetrari omnino non potest ut uos ipsos

 
 
 
 ametispellem, inquit diabolus in scripturis sacris, pellem pro 
 pelle et cuncta quae habet homo dabit pro anima 
 sua. dilectissimam esse animam suam homini etiam diabolus 
 non negauit, et qui auertere omnino cunctos ab affectu animarum 
 suarum nititur, idem tamen carissimas esse debere 
 cunctis animas confitetur.

quis ergo furor est uiles a nobis 
 animas uestras haberi, quas etiam diabolus putat esse pretiosas? 
 quis. furor est uiles a nobis haberi, quas etiam ille caras 
 uobis debere esse dicit, qui uiles facere conatur? ac per hoc 
 quicumque animas suas neglegunt, etiam infra iudicium diaboli 
 se amant. quae cum ita sint, uidete uos, qui putatis 
 religiosos homines non habere quibus relinquant substantiam 
 suam, uidete uel iuxta diaboli opinionem, uidete si non habent, 
 qui se ipsos habent.

X. Sufficere quidem ad hanc negotii portionem, de qua 
 nunc agitur, haec quae iam diximus satis arbitror: sed ostendi 
 id nobis forsitan non solis uirtutibus rerum sed etiam auctoritatibus 
 exemplorum desideretis. possim quidem dicere maiora 
 exemplis omnibus dei esse mandata nec interesse ad augendam 
 diuinorum uerborum auctoritatem, inpleant ea homines an non 
 inpleant, quia uirtutem eorum ex domini certum est constare 
 persona non ex seruorum oboedientia, nec addi eis nec

 

 
 
 
 decedere aliquid per nos potest, quorum honor per auctorem deum 
 semper aequalis est.

sed tamen si adiuuari se etiam exemplis 
 hominum humana optat infirmitas, scilicet quo facilius etiam 
 ipsa nunc faciat quae alios fecisse ante cognoscat, ostendimus 
 primo libro haec, quae etiam nunc ab aliquantis Christi imita-toribus fiunt, non mediocriter sed abundanter, nec a paucissimis 
 sed a populis, nec ab antiquissimis sed paene a recentissimis 
 nuper esse conpleta. quid enim noui et adhuc prope 
 in oculis constituti apostolorum actus loquuntur? omnes inquam 
 qui credebant, habebant in unum omnia communia. 
 et iterum: gratia quoque magna erat in illis 
 omnibus; nec enim quisquam egens erat inter illos. 
 quicumque enim possessores praediorum ac domorum 
 erant, uendentes adferebant pretia uenditorum 
 et ponebant ante pedes apostolorum. alibi 
 quoque: et nemo ex eo quod possidebat s.uum proprium 
 esse dicebat.

atque hoc non paruus credentium 
 numerus, ne quem forsitan minus scriptorum auctoritas moueat, 
 dum putant exempla esse paucorum. quae fuerit quippe tunc 
 multitudo ecclesiae principalis uel ex hoc solo agnosci potest, 
 quod in principiis statim ipsis octo hominum milia biduo 
 ecclesiae accessisse referuntur, pateatque aestimationi, quae 
 ceteris diebus uniuersi generis multitudo concreuerit, ubi duo 
 tantummodo dies praeter disparem aetatem pariter ac sexum 
 tantam uirorum copiam procrearunt.

unde cum et tam innumerabilis 
 iam tunc et tam perfecta plebs fuerit, quaero a 
 uobis, cum quibus loquor, cuncti parentes, in illis tot ac tantis 
 tunc credentium milibus, tanta fidei perfectione uiuentibus,

 

 
 
 
 omnesne cum filiis an omnes sine filiis fuerint? neutrum, 
 opinor; nulla enim ecclesiae plebs est non de utroque permixta. 
 intellegere ergo possunt quicumque ex Christianis 
 filios non habent, cui relinquere substantias suas debeant, cum 
 uideant cui reliquerint tunc illi filios non habentes. sin autem 
 habent, discant quid etiam ipsos oporteat facere, cum uideant 
 tunc parentes amorem dei filiis praetulisse.

habet igitur omms 
 aetas habet omnis condicio quod sequatur: quicumque est 
 particeps fidei participem se beati faciat exempli. si illi tunc 
 ob deum donantes omnia sua etiam se ipsos exheredauere 
 uiuentes, discite uos, quaesumus, bona uestra uel ipsi hereditare 
 morientes. oportet quippe uos, mihi credite, etiam inter 
 filios uestros salutis animarumque uestrarum non obliuisci. 
 propinqua enim uestra pignora esse uobis et coniunctissima 
 satis certum est: sed, mihi credite, nemo uobis propinquior, 
 nemo coniunctior quam uos ipsi. amate itaque, non obsistimus, 
 amate filios. uestros, sed tamen secundo a uobis gradu: ita 
 illos diligite, ne uos odisse uideamini; inconsultus namque 
 et stultus amor est alterius memor et sui inmemor. non 
 accipiet, inquit scriptura sacra, iniquitatem patris 
 filius, neque pater accipiet iniquitatem filii sui. 
 et apostolus unus quisque, inquit, proprium onus suum 
 portabit.

XI. Relictae itaque filiis diuitiae parentes non liberant de 
 mendicitate, immo relicta inmoderate filiis facultas parentum 
 est sempiterna mendicitas, ac per hoc nulli parentibus magis

 

 
 
 
 noxii quam filii nimis amati. dum enim illi patriis bonis 
 afluunt, parentes in sempiternitate cruciantur. etiamsi tam 
 pius sit filius, ut refrigerandi supplicii paterni gratia communicare 
 cum patre postea bona relicta cupiat, non ualebit: 
 reddere siquidem post mortem patri pietas filii non poterit 
 quod unicuique indeuotio sua et infidelitas denegarit.

ideoque 
 iuxta apostolum unus quisque sarcinas suas cogitet, quia unus 
 quisque hominum sua onera portabit. flammae infelicium 
 mortuorum diuitiis non refrigerantur heredum. diues ille in 
 euangelio, qui purpura induebatur et bysso, absque dubio qui 
 locuples in hoc saeculo ipse fuerat, etiam heredes suos morte 
 ditarat. sed nequaquam hoc ei proderat, quod opibus ac 
 talentis eius germani diuites incubabant, et ille guttam refrigerii 
 inpetrare non poterat. illi erant in abundantia sed ille 
 in egestate, illi in gratulatione sed ille in dolore, illi in diuitiis 
 sed ille in tormentis, illi fortasse iugiter in luxuria sed 
 ille semper in flamma.

0 infelix et miseranda condicio! bonis 
 suis aliis praepararat beatitudinem sibi adflictionem, aliis 
 gaudia sibi lacrimas, aliis uoluptatem breuem sibi ignem 
 perennem. ubi erant tunc adfines ubi propinqui, ubi uel filii, 
 si habuerat, uel germani, quorum meminerat et quos certe 
 tanto amore dilexerat, ut eorum ne in supplicio quidem positus 
 obliuisceretur ? quid ei proderant quid suffragabantur ?

torquebatur infelix et opes suas aliis deuorantibus ille refrigerii 
 guttam ardens petebat et inpetrare non poterat. et hoc, 
 si quid addi ad poenam potest, per illum sibi tribui postulabat, 
 quem aliquando contempserat, per illum, qui in pure ac sanie 
 conputruerat, per illum, cuius faetorem ac squalorem longe

 

 
 
 
 refugerat, qui membrorum suorum ulceribus canes pauerat, 
 quem scatentes uermium globi etiam intra recessus peresi 
 corporis exararant. o grauis nimium et lugenda condicio!

pauper beatitudinem emit mendicitate diues supplicium facultate: 
 pauper, cum penitus nil haberet, emit aeternas diuitias 
 egestate. o quanto, has facilius tam multa rerum possessione 
 diues potuerat conparare, qui inter tormenta aestuans et inter 
 supplicia proclamans: pater, inquit, Abraham, miserere 
 mei et mitte Eleazarum, ut intinguat extremum 
 digiti sui in aqua, ut refrigeret linguam meam, 
 quia crucior in hac flamma. non horrebat tunc scilicet 
 diues ille Eleazari quondam pauperis manum nec dedignabatur 
 auxilium: inseri eius digitos ori suo et mitigari intolerandas 
 faucium flammas illius pridem faetidae ac squalentis manus 
 munere postulabat. o quanta rerum mutatio facta fuerat! 
 tangi tunc ab eo desiderabat, quem etiam uidere ante despexerat.

.XII. Haec ergo diuites cogitent, qui redimere facultatibus 
 suis nolunt, ne ista patiantur. diues fuit ille, de quo nunc 
 loquimur, diuites sunt et isti, ad quos nunc loquimur. unius 
 sunt nominis: caueant ne sint etiam condicionis unius. non 
 liberabunt enim filii diuites parentes reos, nec restinguet 
 flammas miseri testatoris deliciis afluentibus opulentus heres. 
 durum est ab aliquo filiis ac propinquis parum relinqui:

multo est durius in aeternitate torqueri. opinor enim diuitem 
 illum, cum torqueretur, non tantum delectabant opes heredis . 
 sui quantum angebant tormenta corporis sui, non tantum

 

 
 
 
 delectabat quod heres suus bene epulabatur quam angebat 
 quod ipse male cruciabatur, non tantum delectabat quod heres 
 suus in exquisitis deliciis afluebat quam angebat quod ipse 
 intolerandis ignibus defluebat, non tantum delectabat quod 
 heres suus pascebat parasitos et helluones copiis suis quantum 
 angebat quod ipse pascebat flammas medullis suis.

et puto, 
 si quis ei tunc optionis copiam praestitisset, utrumne mallet 
 diuites heredes suos esse an se in miseriis tormentisque non 
 esse, uoluerat profecto illos omnibus bonis alienari, dummodo 
 ille posset malis omnibus liberari, uoluerat offerre omnia quae 
 possederat, dummodo euaderet quae perferebat, uoluerat cunctam 
 illam substantiam quam habuerat temporales argenti 
 et auri thesauros pro se dare, ut iuges suppliciorum inmortalium 
 cruces et perenne illud incendium superiecta, si quo 
 modo posset, diuitiarum suarum mole restingueret et exundantes 
 ignium globos opposita ingentium facultatum inmensitate 
 prohiberet.

et quid dicam uoluisse eum, ut interminabile 
 illud malum redimeret facultatibus suis? plus dico aliquid: 
 uoluerat omnem substantiam suam tradere, ut posset sibi in 
 flammis situs unius saltim horae requiem conparare. desiderans 
 enim ad mitigandas faucium flammas uel tinctum aqua pauperis 
 digitum quomodo non quantolibet pretio mercari requiem 
 praeoptauerat, qui paruam refrigerii guttam tam magno 
 ambitu postulabat?

sed iam ista quid proderant aut quid 
 iuuabat miserum quod tunc pro se offerre omnia uolebat, qui 
 male ante noluerat? uel quid tunc proderat quod dare cuncta 
 cupiebat, quae iam amiserat, qui nihil tunc pro se dederat, 
 quando omnia possidebat? sera quippe, ut ait in scripturis 
 spiritus sanctus, sera est paenitentia mortuorum. quomodo?

 
 
 
 non est enim, inquit ad deum patrem sermo diuinus, non 
 est in morte qui memor sit tui: in inferno autem 
 quis confitebitur tibi?

excludi penitus a confessione 
 peccati peccatorem mortuum protestatur nec posse esse quemquam 
 postea dei memorem, qui in hac uita sui fuerit oblitus. 
 adeo omnis ei spes penitus absciditur et omnis uitae aditus 
 obserate, ut, cum una sit reo salutis uia preces ad deum 
 fundere et caelestem misericordiam incessabiliter orare, etiam 
 hac peccator letiferae obliuionis animaduersione damnetur, ut 
 ei nec memoria quidem dei, a quo sperare debeat. relinquatur.

haec ergo cogitent qui, dum filios habere post mortem diuites 
 cupiunt, futurorum suppliciorum nec in morte meminerunt: 
 haec cogitent qui, ut in hac caduca et breui uita heredes 
 diuites habeant, aeterna se ipsos morte condemnant. in quo 
 quidem non tam illos amant quam se oderunt, quia non tam 
 salubris amor est, qui breui consulit, quam graue odium, 
 quod in aeternitate cruciabit. et ideo deus noster, ut in primo 
 dudum libello diximus, disciplinam parentes thesaurizare iubet 
 filiis non pecuniam, perennia praecipit non peritura conferre. 
 scilicet quia res istiusmodi atque opus sanctum et filiis pariter 
 et parentibus prosunt, filiis utique per disciplinae institutionem 
 parentibus per munificentiae largitatem. et filiis enim hoc 
 disciplina praestat, ut salutem capiant perpetuam, et parentibus 
 largitas, ut mortem effugiant sempiternam.

.XIII. Sed cui haec dicimus aut cur dicimus? ubi apertas 
 aures aut uidentes oculos inuenire poterimus? omnes enim, 
 ut de inpiis legimus, paene omnes declinauerunt, simul 
 inutiles facti sunt; non est qui faciat bonum, 
 non est paene usque ad unum. noua quippe amentia 
 tam saeculares quam etiam quosdam religionem professos incessit 
 homines. siquidem, ut dudum dicere coeperamus, iam

 

 
 
 
 non tantum filiis aut nepotibus, quod ob naturae necessitudinem 
 ferri potest, sed etiam agnatis et cognatis, neque solum, ut 
 - aiunt, ex directo sed etiam ex obliquo et ex transuerso, immo 
 potius ex auerso peruersoque uenientibus res propriae facultatis, 
 id est pretium suae redemptionis addicunt.

nec interest 
 paene iam apud homines quibus consulant, dummodo sibi 
 omnino non consulant. si qui enim ex istis, de quibus

 
 
 
 loquimur, morte adpropinquante filios non habent, quaerunt infidelissime 
 quos aut propinquos aut adfines suos dicant, aut, si 
 id forte deest, quaerunt saltim aliqua nouarum necessitudinum 
 ficta nomina. nec interest, ut dixi, apud eos quorum meminerint, 
 dummodo sui obliuiscantur: non interest quos amare 
 se dicant, dummodo animas suas oderint, nec interest quos 
 diuites faciant, dummodo se aeterna mendicitate consumant.

XlIII. 0 infelicitas o insania! quid tantum, quaeso, de se 
 miserrimi omnium male promeruerunt, ut dum aliorum uoluptatibus 
 seruiunt, se perpetuo persequantur! uideas enim a 
 quibusdam infelicissima uanitate inuestigari quosdam nouos ac 
 nobiles propinquos, uideas incognitarum agnationum pudenda 
 nomina et recentium ac praepotentium adfinitatum ridicula 
 commenta, cum dicat quis de aliquo adoptiuo ac subitaneo 
 propinquo: illum heredem facio parentem meum: aut quaecumque 
 sanctae professionis uidua uel puella: illum heredem 
 scribo proximum meum. ac sic quidam quos in omni uita 
 quasi extraneos alienosque habuerant subito in extremis propinquos 
 habent, et qui extranei semper fuere uiuentium parentes 
 esse incipiunt mortuorum.

introducunt enim repente 
 in testamentum quos numquam introduxere in affectum, et 
 hoc maxime, ut dixi, aut locupletes aut nobiles aut honoratos 
 et qui nisi potentes essent, parentes forsitan non fuissent. 
 ridicula miseri testatoris ambitio, dans censum propriae facultatis 
 ad conparandum mendacium propinquitatis, emens pretio 
 hereditatis nomen heredis) et totis patrimonii sui uiribus hoc 
 elaborans, ne se ille,. qui heres scribitur, parentem neget, et 
 ut testator infelicissimus stultissima ac miserrima uanitate 
 facto herede nobili, qui in uita sua humilior esse uisus est, 
 honoratior in morte esse uideatur. o caecitas o insania!

quanto studio, infelicissimi homines, id efficitis, ut miseri in 
 aeternitate sitis! quanto minore cura minore ambitu id uobis 
 praestare potuistis, ut semper beati esse possitis! cuius quidem 
 rei causam aliam omnino inuenire non possum nisi solam 
 tantummodo incredulitatem atque perfidiam, id est, quod aut 
 iudicandos se a deo homines esse non putant aut resurrecturos 
 omnino esse non credunt. nemo est enim qui resurrecturum 
 se et iudicandum a deo de operibus bonis ac malis certus sit, 
 qui non uel spei ac beatitudini suae praestet, ut pro bonis 
 rebus perennia bona capiat, uel timori atque discrimini, ne 
 pro malis mala aeterna patiatur.

XV. Sed abhorrere hoc uidelicet a Christiano nomine 
 uidetur, ut dicatur futura non credere. quid ergo causae est 
 ut, si credit quae dixit deus, non timeat quae minatur deus? 
 si non credit uerbis quae dixit deus, non credat praemiis quae 
 promittit deus ? neque enim se probat promissionibus dei credere 
 qui non sic agit, ut possit ad promissa a deo praemia 
 peruenire.

in ipsa quippe hac vita hominum, si iudicandum 
 se aliquis ab humana hac potestate et rapiendum ad tribunal 
 terrenum esse cognouerit, aduocatos requirit patronos adhibet 
 officialium gratiam fauoremque mercatur, et haec omnia metu 
 iudicii futuri agit, cum tamen euentum iudicii conparare non 
 possit. adeo etsi uictoriam emere ipsam non ualet, spem 
 tamen uictoriae magno emit.

dic mihi, quisquis ille es, qui 
 credere te iudicium dei dicis, tu si uel supradictorum exemplo 
 hominum iudicandum te esse a deo crederes, nonne spem ac 
 salutem tuam quolibet pretio conparares ? sed non credis 
 utique, . non credis, et licet credulitatem tuam uerbis uelis

 
 
 
 adseuerare, non credis; uerbis enim, ut ait apostolus, confiteris 
 sed factis negas.

denique ut infidelitafcem tuam tibimet 
 et te ipso probem, dic mihi, obsecro, quisquis ille es, qui 
 substantiam tuam uel propinquo cuipiam diuiti uel àdfini, 
 uel, si hi forte desunt, etiam extraneo derelinquis, cur eam 
 non sanus a te atque incolumis abdicasti? cur non sospes ac 
 uegietus heredibus tradidisti, sed in testamento ipso prouidentissime 
 canes et sollicite ac diligenter inscribis: \'quando ego 
 ex rebus humanis excessero, tutic mihi tu ille carissime heres 
 esto ?

dic mihi, quaeso, cur huic carissimo, ut ipse ais, ac 
 deuinctissimo tuo tamdiu nihil de tuo tribuis tamdiu nihil 
 de tuo tradis, quamdiu te putas esse uicteum, sed tum cum 
 uides esse te moriturum? et quid dico, cum esse te moriturum 
 uides ? immo id caues prouidentissime, ne uel spirante 
 uel moriente te quidquam de tuo habeat, sed iam defuncto 
 omnino, iam mortuo. et mirum est, quod hoc ipsum sinis, Ut 
 iam funerato te tua habeat, et non iam exportato atque tumulato. 
 quamuis etiam in hoc, quod ais cquando ego ex. rebus humanis 
 excessero), id ipsum cauisse uidearis. hoc est enim ex 
 rebus humanis penitus excedere, totum omnino cum suo corpore 
 hominem in praesentia humanarum rerum esse desisse.

dic 

 

 

 
 
 
 mihi itaque, cur haec tam prouide in testamento canes, cur 
 tam sollicite ac prudenter interseris? absque dubio, quia 
 necessariam tibi, dum uiuis, rem tuam iudicas, quia alienare 
 te facultatibus tuis non uis et iniquissimum putas uiuo te et 
 incolumi alium tuo diuitem fieri, te autem mendicitate consumi. 
 uerum est nec inrationabilem curam abnuo, et quidquid 
 a te in hunc modum dicitur probo. sed in uno tamen mihi 
 satis fieri a te cupio.

quid est quod tu, qui tibi usum rerum 
 tuarum tantopere necessarium putas, fructus ac reditus facultatis 
 tuae post mortem necessarios esse non putas? dicis 
 absque dubio, quia mortuo nihil opus est nec reseruandum 
 mihi quidquam in tempus illud est, quia defunctus ac nihil 
 sentiens nec delectari possum possessione rerum mearum neque 
 amissione cruciari.

euidens causa est. ergo idcirco moriens 
 substantiam tuam alteri deputas, quia capere ex ea fructus 
 post mortem ipse non possis. sed quid, quod electissimum 
 uas dei apostolus Paulus testificatur et clamat, quod quaecumque 
 homo in uita hac seminauerit, haec post 
 mortem metat, et qui parce seminat parce et metat, 
 et qui seminat in benedictione ex benedictione et 
 metat. ex quo aperte intellegi uoluit eos, qui seminant in 
 parcitate benedictionem metere non posse. cum enim dicens: 
 qui parce seminat parce et metet, et qui seminat in benedictione 
 ex benedictione et metet, euidenter utique benedictionem 
 in sola posuerit largitate, ostendit parcos seminatores 
 mendicitatem largos benedictionem esse messuros.

XVI. Sed fortasse haec tibi, quicumque es infidelis, aut 
 parum ualida aut parum aperta esse uideantur. quid quod 
 dominus ipse in euangelio nihil quemquam de operibus bonis 
 perdere Christianum manifestissime docet dicens: quicumque 
 potum dederit uni ex minimis istis calicem 
 aquae frigidae, tantum in nomine discipuli, amen 
 dico uobis, non perdet mercedem suam. quid dici 
 euidentius potuit? etiam eam rem in futuro habituram praemium 
 esse dixit, quae in praesenti pretium non haberet: tantum 
 honoris cultui suo tribuit, ut aliquid esset illic per fidem, 
 quod hic omnino nihil esset per uilitatem.

sed tamen ne in 
 hoc sibi quidam forsitan blandirentur, si multa habentes 
 exiguis possent magna mercari, subtiliter posuit etiam pro 
 calice aquae frigidae non perituram esse mercedem, hoc utique 
 euidenter ostendens non pro paruo aliquid magnum esse 
 reddendum, sed tamen qualecumque fidei opus non esse periturum.

habes itaque indubitabilem futurae retributionis securitatem 
 habes recipiendorum bonorum operum satis idoneum 
 uadem: qui quidem tantae non solum fidei sed etiam misericordiae 
 atque pietatis est, ut non soluat tantum quod promiserit 
 quasi debitum, sed etiam ostendat aliquid quo se faciat 
 debitorem. nam qui pro calice aquae frigidae redditurum se 
 dixit esse mercedem non solum uult soluere quae acceperit, 
 sed etiam demonstrat aliqua quae soluat. pius scilicet ac 
 misericordia plenus et consulere uolens non solum diuiti 
 largitati sed etiam pauperculae officiositati ostendit, quo obnoxium 
 sibi in aliquo deum faceret etiam qui quod faeneraret 
 penitus non haberet.

XVII. Sed forsitan tibi, quicumque diues es, indiguum hoc 
 facultatibus tuis opus pauperculorum esse uideatur et uelis 
 aliquam ad te peculiariter pertinentem sponsionem sacrae 
 promissionis audire. habes primum illud, quod ad diuitem 
 ilium in euangelio: deus loquitur: uade, uende omnia 
 bona tua, et habebis thesaurum in caelo. deinde 
 illud, quod praecepto interdictorio generaliter iubet: nolite 
 thesaurizare uobis thesauros in terra, thesaurizate 
 .

autem uobis thesauros in caelo. postremo illa, 
 quibus omnes rerum mundialium possessores ad opus profluae 
 largitatis spe infinitae remunerationis inuitat dicens, quod 
 omnis, qui propter honorem atque amorem suum aut domum 
 aut agrum aut quamcumque aliam facultatem in usus misericordiae 
 prorogarit, centuplum accipiat in futuro: insuper 
 autem, inquit, et uitam aeternam possidebit. quid 
 spondere maius credentibus sibi potuit qui magnis faeneratoribus 
 suis centuplum se redditurum esse promisit?

nec 
 solum hoc, sed uitam, inquit, aeternam possidebit. 
 hoc multo plus est quam ipsa centupli retributio, quia id 
 ipsum, quod quis in centuplo acceperit, in perpetuo possidebit. 
 non erit ergo tunc fragilis$t caduca possessio nec in similitudinem 
 terrenarum diuitiarum umbrae praetereuntis aut 
 somnii uanescentis more peritura. quidquid datum a deo fuerit 
 inmortale erit, quidquid acceptum fuerit sine termino permanebit. 
 ac per hoc, ut dixi, plus quam centuplum accipit 
 qui sic accipit, quia uincit centupli pretium, id ipsum esse 
 centuplum sempiternum.

XVIII. Quae cum ita sint et cum tanta absque dubio 
 recepturus sit qui deo credit, quomodo tu his rebus, quas deo 
 dederis, usurum te esse post mortem non putas, quarum tibi 
 non usum tantummodo dominus sed augmentum etiam et

 


 
 
 
 superexcellentem cumulum pollicetur? aut forte accipere haec . 
 tanta non uis? sed hoc ratio non patitur ut nolis.

nemo 
 enim est inter homines, qui cum beatus esse ualeat, miser 
 esse malit; nemo est, qui cum habere possit delicias summi 
 boni, pati uelit supplicium summi mali; nullus profecto, nullus 
 et ideo ne tu quidem: nisi forte monstruosa sit in te aliqua 
 et discrepans ab humano genere natura, ut solus tibi penitus 
 bene esse nolis, solus beatitudinem fugias solus suppliciis 
 delecteris.

quod si utique non est, quid ergo causae est, ut 
 non uel moriens et m ultimis situs id saltim supremae oblationis 
 officio et omni rerum tuarum ambitu agas, ut, si 
 mereri a deo potes, locuples ac beatus sis, sin autem id non 
 potes, certe ut miser non sis certe non uraris certe non torquearis 
 certe tenebris exterioribus non eneceris et ardentibus 
 sine fine flammis non decoquaris?

quid ergo, ut dixi, causae 
 est, quod haec non agis? quid causae est, ut bona aeterna 
 non emas? quid causae est, ut mala aeterna non timeas? 
 -quid utique nisi illud, quod praelocutus sum, quod aut iudicandum 
 a deo te esse non putas aut resurrecturum omnino 
 esse non credis? si enim crederes, quomodo non futuri iudicii 
 inaestimabile malum fugeres et inmortalium suppliciorum tormenta 
 uitares?

sed non oredis utique, non credis, ac lieet 
 aliud et sermone adseras et professione, non credis; sermo 
 enim et professio tua iactitant fidem sed uita atque obitus 
 publicant infidelitatem. alioqui uince me: uinci uolo. non 
 quaero, ut mihi credulitatem tuam superioris uitae actibus 
 probes: uno contentus sum testimonio supremorum tuorum.

ecce iam, ecce moreris, egressurus de domo corporis tui, 
 nesciens quo iturus quo abducendus ad quam poenalia et 
 quam taetra rapiendus, cui unum tantummodo superest inter 
 suprema perfugium una effugiendi aeterni ignis specula datur, 
 ut pro te offeras saltim quod in substantia habes, quia aliud 
 quod possis deo offerre iam non habes: et tu inmemor tui 
 oblitus salutis tuae, de legatariis nouis cogitas de locupletando 
 herede suspiras.

et haec faciens credere te iudicium dei dicis, 
 qui tibi, cum iudicandus sis, uel inter suprema non consulis ? 
 et credere te aliquid de salute animae tuae loqueris, cui nullus 
 est anima tua uilior, apud quem prope non interest cui 
 prosis, dummodo ut tibi noceas? et credere te futurum iudicem 
 dicis, apud quem nullus est minor atque despectior quam 
 ipse iudex? nam in tantum eum spernis in tantum despicis, 
 ut nec tibimet ipsi consulas, dummodo eius iussa contemnas.

aut refelle me et conuince, si mentior. clamat tibi ecce 
 morienti ipse, qui te iudicaturus est iudex tuus, ne ullum 
 omnino hominem in prorogandis rebus ac facultatibus tuis 
 plus quam te ames, ne ulli de substantia tua moriens magis 
 quam tibi consulas, nullum tibi anima tua propinquiorem 
 nullum iudices cariorem. quid enim proderit, inquit saluator, 
 homini si lucretur mundum totum et detrimentum 
 faciat animae suae? aut quid dabit homo 
 commutationem pro anima sua?

hoc est dicere: quid 
 tibi o infelicissime homo, proderit, si omnem mundum aut 
 ipse habeas ant tuis proximis derelinquas, si salutis atque 
 animae detrimenta patiaris ? damna enim animae totum penitus

 

 
 
 
 secum auferunt, nec quidquam homo omnino habere poterit, 
 qui se ipsum damno animae pereuntis amittat. aut quid, 
 inquit, homo ommutationem dabit pro anima sua? 
 hoc est dicere: non respicias, o homo, pecuniam non possessionem, 
 nec dubites saltim moriens pro spe tua quantum 
 potes rei tuae ac facultatis offerre. quidquidlibet enim dederis 
 pro te uile est, quidquid pro te obtuleris parui pretii est, 
 quia anima tua in omnium rerum est conparatione pretiosior. 
 et ideo nihil dubites pro te dare, quia, si te amiseris, omnia 
 in te perdis: si autem te lucrifeceris, tecum et in te omnia 
 possidebis.

XVIIII. Cum haec ergo tibi iam morienti, o homo quisquis 
 es, dominus tuus clamet, tu mentem obturas tu aurem obstruis 
 et nudis sermonibus fidem adserens sufficere tibi putas 
 uerba pro rebus ac satis te firmum aestimas credulitatis habere 
 subsidium, si deum, quem rebus atque operibus tuis 
 despicis, uerbis mendacibus honorare uidearis. fili, inquit 
 scriptura sancta, si habes, benefac tecum et deo bonas 
 oblationes offer.

et alibi miserere, inquit, animae 
 tuae. uide quam misericors sit dominus deus noster, qui nos 
 ipsos pro nobis misericordiam rogat: miserere, inquit, animae 
 tuae. hoc est dicere: miserere etiam tu illius, cuius 
 uides miseratione me frangi, miserere illius tandem, cuius 
 misereor ego semper, miserere tu animae saltim tuae, cum 
 misereri me cernas alienae. et quid post haec, o miserrime 
 homo, cum deus sic tecum agat, non adquiescis? rogat te ut 
 tui miserearis, et non uis? causam tuam apud te agit, et a

 

 
 
 
 te non potest impetrare?

et quomodo, quisquis es o miserrime, 
 quomodo te postea supplicantem ille in iudicio suo audiet, 
 cum tu hic eum pro te rogantem audire ipse nolueris? sed 
 uidelicet causa grandis est, qua deum audire non possis. circumstant 
 enim te aegrotantem cognati atque agnati tui circumstant 
 locupletes matres familiae, circumstant nobiles uiri 
 obsidet lectum infirmitatis tuae sericis atque auratis uestibus 
 circumfusa numerositas.s o quantus fructus aeternitatis est 
 talibus bona propria erogare mendicis! digna uidelicet causa 
 et satis iusta est, ut tu animae tuae auferas quod egenis 
 talibus derelinquas.

sed nimirum misericordia frangeris et 
 lamentantium propinquorum pietate superaris. est certa ratio. 
 uides quippe opulentissimi ac splendidissimi cultus homines 
 [tibi] flentes, tristi uultu et festo habitu conpositas ad maestitudinem 
 facies tibi ostentantes, per imaginariam sollicitudinem 
 suam ementes hereditatem tuam. quem non moueat 
 tanta pietas? quem non moueat talis dolor? aut quomodo, 
 cum haec talia uideas, non obliuiscaris, tui? uides enim extortas 
 lacrimas simulata suspiria fictam anxietatem non optantem 
 ut conualescas, sed expectantem quando moriaris: uides 
 defixos in te quasi accusantes tui obitus tarditatem omnium 
 uultus.

0 infelicem te ac miserrimum, cuius supremum exitum 
 tantus desiderat numerus propinquorum! nisi quod scio ac 
 satis certus sum nihil omnino apud deum uota talium praeualere. 
 nam mirari possem forte quod uiueres, quem mori 
 tam multi uelint. et propter hos, quisquis ille es, propter 
 hos tales animam tuam deseris et credere te iudicium dei 
 dicis, cum ad hoc eius iussa despicias, ut patrimonium tuum 
 talibus derelinquas?

dispersit, inquit propheta de eo, qui

 

 
 
 deum credit, dispersit, dedit pauperibus, iustitia 
 eius manet in aeternum. sed et saluator ipse ad omnes 
 diuites: uendite quae possidetis et date eleemosynam. 
 et alibi: uende quae habes et da pauperibus. numquid 
 dicit, agnatis da, numquid adfinibus ? non utique sed 
 pauperibus sed egenis: numquid propinquo diuiti numquid 
 ulli omnino homini praepotenti? non utique sed inopi sed 
 egestuoso.

numquid enim, cum locupletibus cognatis tuis 
 substantiam tuam dederis, iustitia tua manet in aeternum? 
 alat cum diuitias eorum diuitiis tuis auxeris, thesaurum habebis 
 in caelo? uae, inquit propheta, his, qui dicunt dulce 
 am-arum et amarum dulce. etiam laudari a te tales hos 
 deus prohibet, et tu ditare non metuis ? dari his praedicatoria 
 uerba non uult, et. tu etiam talenta largiris ? honorari uitam 
 eorum fictis sermonibus uetat, et a te thesauri eorum diuitiaeque. 
 cumulantur ?.

XX. Sed uereris uidelicet uulius circumsidentium propinquorum 
 et praesentes atque obsidentes lectulum tuum metuis 
 offendere. ne timueris eos, inquit dominus per prophetam, 
 neque paueas a facie eorum, quoniam domus exasperans 
 est. et ideo etiam tu esto intrepidus et constans: 
 non formides uultus eorum neque frangaris ambitu eorum.

despioe concupiscentes hereditatem tuam et diuidentes iam 
 inter se sub$tantiam tuam, qui non te sed patrimonium tuum 
 diligunt, immo qui cupiditate rerum tuarum te execranturnam 
 dum tua inpatienter sitiunt, te oderunt praesentiamque 
 tuam quasi aemulam sibi et aduersariam iudicantes obicem

 

 
 
 
 atque obstaculum putant cupiditatis suae esse quod uiuis.

despice ergo hos tales ac nihil facito. non te moueant blandimenta 
 eorum: uenena tibi sunt: non respicias adulationes 
 eorum: gladii sunt iugulatores tui et quidem ferreis atque 
 hostilibus gladiis taetriores. illos enim homines cuncti uident, 
 istos incauti non uident: illi, quia aperte saeuiunt, euitantur, 
 isti, quia occulte insidiantur, occidunt et hoc periculosiores 
 sunt ac nouo nocendi genere peiores, quod illis ferreis gladiis 
 nemo est penitus qui se laedi uelit, istis multi se etiam occidi 
 uolunt. noua atque inaestimabilis mali letalis inlecebra. illis 
 gladiis quicumque percutitur et timore pariter et dolore torquetur: 
 istis quicumque occiditur delectatur.

fuge ergo hoc 
 malum fuge adsentationes insidiantes tibi, fuge obsequellas 
 noxias tibi fuge ambitus deceptores tuos: ista sunt officia, 
 quae te iugulant, ista sunt, quae in mortem trahunt. fuge 
 eorum talium blandimenta fuge eorum sedulitatem: isti sunt 
 carnifices ac tortores tui, qui te in praesenti quidem ambiunt, 
 sed in futuro necant et consertis quodammodo manibus ac 
 uelut coniurata mutuo factione in sempiternos tartari ignes 
 cogere ac praecipitare conantur. et ideo non timeas eos non 
 expauescas: erige animum et uim sanctae auctoritatis adsume. 
 si enim illi tantopere adnituntur ut pereas, cur non maiore 
 tu animo adnitaris ut uiuas? confortare ergo et constanti 
 animo tibi consule. satis infidelis ac satis stultus est qui 
 mauult praestare aliis ut sit miser, quam sibi ut sit beatus 
 et ut alios afluere faciat deliciis temporariis, se tradit urendum 
 ignibus sempiternis.

I. Non me praeterit, domina mi ecclesia, nutrix beatae 
 spei, haec quae libellis superioribus diximus, nonnullis filiis 
 tuis Christum parum amantibus displicere. sed nos uoluntates 
 eorum non magni pendimus, quia nec mirum est, ut eis loquentia 
 de deo uerba non placeant, quibus ipse forsitan deus 
 non placet, nec expectandum, ut insinuatorem salutis atque 
 animarum sermonem ament qui salutem ipsam atque animas 
 suas non amant. sufficiunt itaque, sicut in aliis, ita etiam 
 in hac parte nobis sensus tantum et iudicia sanctorum: quibus 
 idem atque apud nos sentientibus, certi profecto sumus etiam 
 deum ipsum sentire nobiscum, quia, cum in sanctis suis spiritus 
 dei maneat, absque dubio deus illic est, ubi illa pars fuerit, 
 a qua dei spiritus non recedit.

prauorum ergo hominum, id 
 est uel paganorum uel mundialium, sensus aut parui aestimandi 
 sunt aut nihil omnino faciendi: quia si hominibus, 
 inquit apostolus, placere uellem, Christi seruus non 
 essem. illud durius ac molestius, quod quidam, ut arbitror, 
 filiorum tuorum sub religionis titulo a religione dissentiunt 
 et habitu magis saeculum reliquere quam sensu: quorum, ni 
 fallor, sententia hoc habet atque adserit, omni omnino homini 
 Christiano propinquitatem in exitu magis considerandam esse 
 quam Christum.

et quia profana penitus per se erat execrabilisque 
 sententia, uelare, ut puto, infidelissimam praedicationem

 

 
 
 
 quasi umbratili quadam adiectione conantur dicentes cunctos, 
 qui credant deum, sanos tantum atque incolumes officiosos 
 Christo esse debere, ceterum iam exeuntes e saeculo carnalis \' 
 magis propinquitatis quam diuini officii oportere meminisse. 
 quasi uero homines Christianos alios esse oporteat incolumes 
 alios de hoc saeculo recedentes, et alios se cuncti exhibere 
 Christo debeant in sospitate alios in morte, alios in superiore 
 uita alios in posteriore.

quod si ita est ergo alterum quis 
 habiturus est Christum inuenis alterum senex, et totiens debent 
 homines demutari fide quotiens demutantur aetate. si enim 
 erga dei cultum alter quispiam futurus est uigens alter infirmus, 
 alter sanus alter aegrotans, ergo prout status fuerit 
 humani corporis inaequalis, ita erit homini etiam deus ipse 
 mutabilis, et quotiens fuerit in homine ualitudo contraria, 
 totiens erit etiam religio diuersa: quasi uero qui incolumes 
 Christi esse debent morientes Christi esse non debeant.

et 
 ubi illud est: qui perseuerauerit in finem, hic saluus 
 erit, aut illud in prouerbiis sacris diuini sermonis oraculum: 
 sapientia, in exitu canitur? quo utique ostenditur, licet 
 salubris sit in omni aetate sapientia, praecipue tamen omnes 
 in exitu suo debere esse sapientes, quia laudari penitus praeteritae 
 aetatis prudentia non merebitur, nisi bono fine claudatur; 
 sapientia enim in exitu canitur.

cur eam non dixit

 

 
 
 
 cani in pueritia non in iuuentate, non in statu rerum incolumium 
 non in prosperitatibus secundorum ? scilicet quia 
 in his omnibus quidquid laudatur incertum est. quamdiu 
 enim quis subiacet mutationi, non potest cum securitate laudari 
 et ideo, ut ait, sapientia in exitu canitur. exiens 
 enim quis de incertis periculorum certum merebitur euasa 
 omnium rerum uarietate suffragium, quia tum stabilis et firma 
 laus est, quando meritum iam non potest perire laudati. 
 sapientia, inquit, in exitu canitur.

quid est, quaeso, 
 sapientia Christiani? quid nisi timor et amor Christi? initium 
 enim, inquit, sapientiae timor domini: et alibi 
 perfecta, inquit, dilectio foras mittit timorem. ergo 
 ut uidemus, initium sapientiae est in timore Christi perfectio 
 in amore. itaque si sapientia Christiani timor est atque amor 
 domini, ita demum uere sapientes sumus, si deum semper ac 
 super omnia diligamus, et hoc cum omni tempore tum praecipue 
 in exitu nostro, quia sapientia in exitu canitur.

II. Si ergo sapientia per hoc maxime in exitu canitur, si 
 deus super omnia diligatur, quae igitur insania est, ut dicat 
 aliquis Christum carnali propinquitati praeponi ab incolumibus 
 oportere, a morientibus non debere? cur enim eum praeferant 
 incolumes, si non debent praeferre morientes? aut si potest 
 quispiam religiose agnatos atque adfines suos Christo in morte 
 praeponere, cur non religiose etiam ante praeponat? aut si 
 est ulla hora in uita ultima, qua quis plus alios diligere 
 debeat quam se ipsum aut deum, cur non et in uita anteriore

 

 
 
 
 plus diligat?

ac sio fit ut soluantur. omnia et euanescant et 
 intereant, neque ullum quis uiliorem habeat quam se ipsum 
 neque ullum inferiorem quam deum. si enim ullum est tempus, 
 quo ab aliquo possit deus adfinibus aut propinquis iure 
 postponi, nullum est, quo possit iure praeponi: sin autem, 
 quod uerum est, nullum est omnino tempus, quo non debeat 
 anteponi, nullum est omnino tempus, quo possit iure postponi. 
 nullum utique, et ideo ne in extremis quidem, quia etiam 
 iustum hominem propheta in die, qua errauerit, dicit esse 
 periturum.

itaque si omnis error errantis perditione multatur 
 et his quoque erroribus uita hominum periclitatur, quibus 
 usitate atque communiter innocentia humana polluitur, quid 
 futurum existimamus, ubi in deum ipsum detestabili infidelitate 
 peccatur? si enim, inquit apostolus, omnis inoboedientia 
 iustam accipit mercedis retributionem 
 quo modo nos effugiemus, si tantam neglexerimus 
 salutem? nullus autem salutem ueram plus neglegit, quam 
 qui deo aliquid anteponit. cum enim salus nostra munus ac 
 misericordia dei sit, quae ei ratio consequendae salutis est, 
 qui deum ipsum despicit, in cuius misericordia salus nostra 
 consistit?

aut cum iudex et uiuorum sit deus et mortuorum, 
 quae ei spes in dei iudicio esse poterit, qui eum etiam moriens 
 iudicio suo spreuerit, a quo est statim mortuus iudicandus? 
 et ideo, ut scriptura diuina ait, in quo iudicio iudicat, 
 in eo iudicabitur de eo, hoc est: quo iudicio iudicat 
 de deo, eo ipse iudicabitur a deo, neque iniquum putare 
 poterit, si eum cunctis in futuro dominus postposuerit, qui in 
 praesenti deum cunctis ipse postponit, nec queri, si eum

 

 
 
 
 omnibus deus aestimet damnabiliorem, cum ipse omnibus deum \' . 
 aestimet uiliorem.

III. Sed dicit aliquis non se hoc animo ista facere, quo 
 aut contemnat deum aut uilem putet, sed quo uel amet eos, 
 quos heredes instituit, uel honoret. adquiescamus hoc ita esse : 
 omnibus ferme etiam aliis flagitiosissimis et criminosissimis 
 reis excusatio ista suppetit. nam dicere et fornicatoribus licet 
 non se hoc animo fornicari, quo deum spernant, quia calore 
 corporis atque infirmitate uincantur. et homicidae id adfirmare . 
 possunt, non se contemptu dei humanum sanguinem fundere: 
 uel odio enim se uel cupiditati tantum scelera praestare.

sed 
 quid prodest malis: haec excusatio, cum scilicet nihil intersit, 
 qua ae quispiam dicat peccare causa, cum sit omne peccatum 
 diuinitatis iniuria? adquiescamus tamen, ut supra. dixi, hoc . 
 ita esse, nec ex contemptu dei res suas quempiam alii magis 
 quam deo tradere, sed uel honore heredis sui se ad hoc trahi 
 uel certe amore conpelli. sed quid facimus, quod hoc ipso 
 magis incuria dei probatur atque contemptus?

si enim, o 
 quisquis es, per id, quod heredibus tuis uel quibuscumque res 
 proprias derelinquis, et honorare te eos indicas et amare, 
 deum utique, cui non relinquis, nec honorare te indicas nec 
 amare. ac per hoc quidquid pro te dixeris contra te est et 
 ad contemptum atque a.d contumeliam dei pertinet amor et 
 honorificentia ceterorum.

cum enim aliis ideo relinquas, quia 
 eos honora, deum, cui non relinquis, utique non honora: 
 cum aliis ideo relinquas multa, quoniam amas, deo ideo non . 
 relinquis profecto, quia non amas. ecce enim adsistit tibi 
 morienti atque testanti homo pariter ac deus. res aperta est 
 et non dubia: quem elegeris, praetulisti. si in uno est honor 
 solo, necesse est in alio inueniatur esse despectio. si homo, 
 qui praefertur, gaudet se a te diligi, necesse est ut se doleat

 

 

 
 
 
 deus, qui praetermittitur, non amari.

sed putas deum uidelicet 
 munificentia hominis non egere, et ideo, quid necesse est, inquis, 
 ab homine ei quippiam tribui, qui ipse cuncta omnibus 
 dedit? utrum egeat munificentia nostra dominus an non egeat, 
 aut quomodo uel egeat uel non egeat iam uidebimus. interim, 
 quia ab eo cunctis cuncta praestari etiam tu negare non ausus 
 es, hoc dignior est absque dubio largitate nostra, quia nobis 
 ipse ante largitus est. hoc iustius ei officiis respondere temptamus, 
 quo beneficiis illius magis inpares sumus.

nam et 
 natura ipsa hominum consuetudoque communis hac quasi 
 generali cunctos lege constringit, ut a quibus aliquid liberalitatis 
 accipimus, plus eis gratiae debeamus: artat quippe nos 
 ad retributionem dati accepta largitio. ante usum enim ac 
 munificentiam liberalitatis alienae liber est quispiam, beneficiorum 
 faenore non grauatus. - coguntur autem omnes ipsa 
 conscientia sua ad repensationem uicissitudinis, postquam esse 
 coeperint debitores.

ita ergo et deo hoc maiora debemus, quod 
 ab eo cuncta percepimus, et hoc respondere beneficiis illius 
 minus possumus quod ei etiamsi quae debemus redhibere 
 cupiamus, tamen de suo reddimus. ac per hoc non est quod 
 placere sibi quisquam. largitione sua debeat. sicut sua non 
 sunt cuncta, quae a domino suo accipit, sic sua non sunt 
 cuncta quae reddit. et ideo perfidiae quidem poena debetur 
 ei, qui negauerit deo quae sunt sibi ab eodem commodata, 
 inputare autem largitionem non potest, qui reddiderit accepta..

IIII. Sed deus, inquis, non eget tetributione. nihil minus 
 quam ut non egeat. non eget enim iuxta potentiam suam, 
 sed eget iuxta praeceptionem suam: non eget secundum maiestatem 
 suam, sed eget secundum legem suam, et in ipso se 
 quidem non eget, sed in multis eget: non quaerit in se

 
 
 
 munificentiam sed in suis quaerit, et ideo non eget quidem 
 iuxta omnipotentiam sed eget iuxta misericordiam: non eget : 
 deitate pro semet ipso sed eget pietate pro nobis., quid enim 
 dicit ad pios ac largos dispensatores deus? uenite, benedicti, 
 possidete regnum patris mei, quod uobis 
 paratum est a constitutione mundi: esuriui enim 
 et dedistis mihi manducare, sitiui et dedistis mihi 
 bibere, et alia in hunc modum. et ne hoc causae, de qua 
 nunc loquimur, parum forsitan uideretur, adiecit rerum diuersitatem, 
 auaris et infidelibus dicens: ite maledicti in 
 ignem aeternum, quem parauit pater meus diabolo 
 et angelis eius: esuriui enim et non dedistis mihi 
 manducare, sitiui et non dedistis mihi bibere:

ubi sunt qui dicunt dominum Iesum Christum officio nostrorum 
 munerum non egere? ecce et esurire se pariter et sitire et 
 algere commemorat. respondeat quilibet horum, . si non eget 
 qui esurire se, queritur, si non eget qui se sitire testatur ? 
 ego plus addo aliquid, Christum non solum egere cum ceteris 
 sed plus multo egere quam ceteros;

in omni enim pauperum 
 numero non est uniu$rsorum una paupertas. sunt enim quidam, 
 quibus etiamsi uestimenta desunt alimenta non desunt, multi 
 sunt hospitio egentes uestibus non egentes, multi domo carentes 
 sed non substantia, sunt denique quibus etsi desunt 
 multa non desunt omnia: Christus tantummodo solus est, cui 
 nihil est, quod in omni humano genere non desit. nullus 
 seruorum suorum exulat nullus frigore ac nuditate torquetur, 
 cum quo ille non algeat: solus cum esurientibus esurit solus 
 cum sitientibus sitit. et ideo, quantum ad pietatem illius 
 pertinet, plus quam ceteri eget; omnis enim .

egestuosus pro 

 

 

 
 
 
 se tantum et in se eget, solus tantummodo Christus eat, qui 
 in omnium pauperum uniuersitate mendicet.

et cum baeo ita 
 sint, quid ais, o homo! qui Christianum te esse dicis, cum 
 Christum egere uideas, tu facultates tuas quibuscumque non 
 indigentibus derelinquis ? Christus pauper est et tu opes diuitum 
 cumulas ? Christus esurit et tu delicias afluentibus paras? 
 Christus etiam aquam sibi deesse queritur et a te apothecae 
 ebriosorum uino replentur? Christus rerum omnium egestate 
 conficitur et a te luxuriosis copiae congregantur? Christus 
 tibi pro muneribus a te datis praemia sempiterma promittit 
 et tu nil praestaturis cuncta largiris? Christus tibi et pro 
 bonis bona inmortalia et pro malis mala aeterna proponit et 
 tu nec bonis caelestibus flecteris nec malis perennibus commoueris? 
 et credere te domino tuo dicis, cuius nec remunerationem 
 dedderas nec iracundiam contremescis ?

V. Non credis igitur, sicut iam diximus libro superiore, nos 
 credis, ac licet religionem uestibus simules licet fidem cingulo 
 adseras licet sanctitatem pallio mentiaris, non credis omnino, 
 non credis. et hoc tam uiris istiusmodi quam feminis dico: 
 non credunt. induat sibi quamuis quaelibet habitum sancti 
 nominis et titulum sacrae religionis inscribat, si de substantia 
 sua aliis magis quam sibi consulit, profecto non credit.

nemd 
 est enim credens, qui facultates suas aliis prodesse malit 
 quam sibi, nemo est, qui beatitudinem aliis miseria sua emere 
 contentus sit, nemo est, qui ut aliis paret delicias temporarias, 
 subire egestates cupiat sempiternas. et ideo qui patrimonio

 
 
 
 suo aliis magis quam sibi consulit profutura sibi quae deo dederit 
 omnino esse non credit. dicat enim mihi quilibet horum, 
 <cur facultates suas aliis dereliaquit? numquid non ideo, quia 
 profuturas cui reliquerit esse non ambigit? ideo absque dubio.

igitur, quicumque ille es, si ea quae alii relinquis, ideo relinquis 
 quia profutura ei cui reliqueris certus es, sic profecto, 
 si quaecumque religiosis muneribus prorogasses profutura esse 
 tibi crederes, tibi absque dubio peculiariter deputares: quia 
 quanto te plus amas quam eos, quibus relinquis, tanto magis 
 tibi relinqueres, si profutura ea tibimet uel tenui opiniuncula 
 iudicares.

non enim te odisti, ut prodesse tibi nolis, sed quae 
 pauperibus dereliqueris profutura tibi esse non credis: unde 
 est quod aliis magis quam tibi consulis, quia profuturum tibi 
 opus religiosum esse non credis. sicut credis itaque sic recipies. 
 tu saluatorem perparui pendis et te saluator nihil: tu 
 Christum postponis aliis et te omnibus Christus: tibi in conparatione 
 etiam hominum perditorum uilis est dominus et tu 
 eris inter periturorum ultimos deputandus.-

VI. Sed blandieris tibi forsitan, ut iam ante dixi, aliquo 
 religiosae professionis intuitu. magis es debitor, quia proposito 
 sanctitatis maiora promittis, et ideo plus tolerabis supplicii, 
 quia minus solueris sponsioni. grandia specie polliceris et 
 rebus nulla restituis, falsarii criminis reus es, deo cuncta 
 mentiris. nec inmerito sacer sermo iudicium de templo dei 
 incipiendum esse testatur; iudicium enim, inquit, de

 

 
 
 
 domu domini.

alibi quoque et a sanctis, inquit, meis 
 incipite. sed ad superiora redeamus. ite, inquit auaris 
 atque incredulis deus, ite in ignem aeternum, quem 
 parauit pater meus diabolo et angelis eius. at liberandum 
 te ab hoc malo quibusdam forsitan bonis corporalibus 
 putas: pudicitiam quippe amasse te iactas. sed memento quia 
 et illos, quos in euangelio inmortalibus poenis saluator tradidit, 
 inpudicitiae non notauit. sobrietatem tibimet placuisse commemoras? 
 nec illi, de quibus scriptura loquitur, ebrietatis 
 crimine puniuntur. ieiunasse te dicis? nec illos prandia reos 
 esse fecerunt.

sed uidelicet magna causa est, qua tibi abstinentia 
 ac ieiunio tuo placeas: qui ad hoc ieiunasti ad hoc 
 parce exiliterque uixisti, non ut post mortem tuam egenos 
 facultatibus tuis pasceres, sed ut censum cuiuscumque heredis 
 diuitiis ampliares. magnos uidelicet abstinentiae fructus capis; 
 minus enim panis tu manducasti, ut auri alius plus haberet. 
 tibi uente, frugalitate decreuit, ut cuiuscumque hominis fortasse 
 uitiosi thesaurus cresceret.

cum ergo ad iudicium dei 
 ueneris, iure inputare ieiunium tuum poteris dicens: ieiunaui, 
 domine, et abstinui ac diu me ab omnium deliciarum fruge 
 suspendi. et res hoc probat: ecce enim nunc heredes mei de 
 meo afluunt, inmensarum diuitiarum copiis exabundant.

et ut 
 aliquid etiam de euangelica lectione praesumas, hoc quod saluator 
 dixit de illo diuite, potes et tu de heredibus tuis dicere: 
 induuntur : purpura et bysso et epulantur splendide, incubant 
 defossis a me talentis, premunt argenti et auri congestas strues, 
 materiam quoque his uoluptatum omnium praeparaui, distenduntur 
 deliciis a me relictis.

ego diu abstinui, ut nunc illi 
 ebriarentur. crapula est illorum frugalitas mea. natant

 

 
 
 
 tricliniorum redundantium pauimenta uino, Falerno nobili lutum 
 faciunt, mensae eorum ac toreumata mero iugiter madent, 
 semper uda sunt. luxuriant in peristromatis, quae ego feci, 
 fornicantur in sericis, quae reliqui. et cum haec omnia pro 
 te dixeris, quomodo non aeternam a Christo remunerationem 
 mereri poteris, cui in talibus sanctis tantarum deliciarum 
 copiam praepararis?...

VII. 0 quanto melius, quaecumque illa es, quanto melius 
 et salubrius pauper fueras et egestuosa quam diues; paupertas 
 enim te deo insinuare potuisset, diuitiae ream esse fecerunt. 
 rectius ergo per indigentiam salua fueras, quam per opes tuas 
 et te et alios praegrauasses, te scilicet, dum male aliis relinquis, 
 alios, dum a te relicta et ipsi usu inhumanissimo male 
 possident et post se male aliis derelinquunt.

si uis ergo, 
 quaecumque illa es, si uis tibi esse consultum, si uis aeternam 
 habere uitam et cupis uidere dies bonos, relinque substantiam 
 tuam indigentibus sanctis relinque claudis relinque caecis 
 relinque languentibus: sint facultates tuae alimenta miserorum 
 sit opulentia tua pauperum uita, ut illorum refrigeria praemia 
 tua sint ut illorum refectio te reficiat. si enim illi de tuo 
 edent, tu saturaberis: si illi de tuo biberint, tu sitis tuae 
 aestum ardoremque restingues: te illorum uestitus uestiet, te 
 illorum apricitas delectabit.

non ergo nile ac despicabile putes, 
 si substantiam tuam miseris atque egentibus derelinquas: 
 Christum in illis facies heredem. et quid dicam de Christi 
 nomine? Christum quidem heredem facis, sed tu hereditatis 
 emolumenta percipies. quaecumque enim Christo reliqueris 
 per Christum omnia possidebis.

sed haec tu, ut reor, friuula 

 
 
 
 esse iudicas et quasi somnia quaedam ac deliramenta contemnis; 
 non enim credis Christum uera dixisse. et res probat 
 nequaquam te ei credere; nam qui mandata eius nec in postremis 
 facis, aut nulla esse omnino aestimas aut falsa esse 
 condemnas. in quo quidem lugere omnes sanctos ac flere conuenit, 
 nulli te et alios tui similes, nulli minus quam Christo 
 credere.

si tibi quicumque ex cauponibus quid promitteret, 
 fidem promittenti non abnegares: si mutuum a te quippiam 
 propola aut salgamarius postularet, redditurum eum non diffideres 
 quae dedisses: mendacibus denique interdum atque 
 periuris, cautione facta et dato fideiussore, res creditur.

Christus 
 tibi et fidelissimam cautionem et fideiussores optimos 
 dedit, cautionem scilicet in euangelio fideiussores apostolos 
 suos, et si id parum est, patriarchas prophetas martyres suos 
 totam denique diuinarum seriem litterarum: et non credis ei 
 nec fidem commodas ? quem, rogo, tam prodigum inter homines 
 ac tam miserum inuenire possis, cui fidem sub tot fideiussoribus 
 denegares? das itaque res tuas diuiti et egenis negas, 
 das luxuriosis et negas sanctis, das cuicumque fortasse perdito 
 et negas Christo. prout ergo iudicasti sic iudicaberis, sicut 
 elegisti sic recipies: non habebis cum Christo partem, quem 
 despexisti: cum his habebis, quos praetulisti.

VIII. Sed dicit fortasse aliquis ex infidelium numero, noa 
 dignam esse causam quae uel deum moueat uel homines in 
 aeternum periculum trahat. scio quidem quod omnes rei 
 ueniabiles putant semper reatus suos, nam et furta furibus 
 leues culpae sunt et innocua ebriosis uidetur ebrietas et apud 
 inpudicos fornicatio scelus non est, quia nullum omnino tam 
 grande crimen est, quod non cuius facinore committitur eius

 
 
 
 sententia subleuetur.

sed si qui uult ex peocatoribus scire 
 . quam grauiter censenda a deo sint magna crimina, discat 
 qualiter in semet ipsis puniant sancti etiam leuia peccata, 
 conscii scilicet iam ex ipsius dei dictis futuri examinis ac per 
 domini sui uerba etiam iudicia rimantes et ideo semper in 
 dei opere semper in conpunctione semper in cruce positi. 
 beati qui cum omnium misereantur, sibi numquam penitus 
 ignoscant, in nullo sibi parcentes sed totos se admodum deo 
 inpendentes et ideo in futuro iudicio digni praemio, quia hic 
 apud se iugiter in reatu.

nam de misericordia eorum ac 
 largitate quid dicam, quae uirtus apud eos quasi uirtutum 
 omnium initiatrix? plerique enim eorum haec habent quasi 
 exordia et quasi incunabula conuersionis suae, ut priusquam 
 limen sanctae professionis introeunt, de propriis sibi facultatibus 
 nil relinquant secundum illud scilicet domini nostri 
 dictum, quo ait: uende omnia bona tua et da pauperibus, 
 et ueni, sequere me.

et illi itaque secuturi uocantem 
 deum prius uendunt omnia quam sequantur. diuitias enim 
 onerum atque inpedimentorum loco esse ducentes expeditos 
 se non putant ad sequendum, nisi omnia prius carnalium 
 sarcinarum inpedimenta proiecerint, simul ut more hominum 
 commigrantium prius ad locum habitaculi destinati res suas 
 transferant quam se ipsos, scilicet ut, cum ea quae ad se 
 pertinent uniuersa transtulerint, tunc ipsi in plenam ac refertam 
 bonis inmortalibus domum, praemissa rerum facultate, , 
 commigrent, securi absque dubio nihil sibi postea defuturum, 
 qui exituri de habitaculo uili et contemptibili ac iam iamque 
 ruituro nihil illic de suo penitus reliquerint quod periret. 
 haec ergo sanctorum spes haec fiducia est:

sic sibi opulenta 
 rerum transmissione prospiciunt, ut aeternis inmortalium 
 facultatum copiis perfruantur. ceterum tu, quicumque ille es

 

 
 
 
 aut quaecumque, quae animae tuae ac salutis oblita ipsa te 
 resculis tuis spolias, quomodo in futuro quasi condita ac parata 
 reperies quae hic aut non indigentibus aut etiam abundantibus 
 deputaris? quomodo reddenda tibi a deo credis quae 
 deo ipse non credis? postremo, quomodo reddi uis quae credi 
 non uis? nemo enim sibi solui uult quae non commodat, nec 
 tam stultus est. ut quae non faenerauerit putet esse reddenda.

et ideo tu nequaquam a deo quasi reddendum sperare poteris, 
 quod deo utique non credens reddere tibi deum ipse nolueris. 
 unde conpleatur dictum in te diuinum: quia reliquisti aliis 
 uel alienis diuitias tuas, sepulchrum tuum erit domus tua in 
 aeternum. et illud, quod saluator ad similem tui loquitur: 
 quia tepidus es et neque feruens neque frigidus, 
 incipiam te uomere ex ore meo. et illud dicis diues 
 sum et diuitias habeo et nullius egeo\' et nescis quia tu es 
 miser et pauper et caecus et nudus?

nemo itaque sibi in 
 testamento suo hominem deo praeferens de uitae ac professionis 
 praerogatiua aliquid blandiatur. poenalis est homini ac perniciosa 
 securitas, praesumptae spes sarcinae sunt reatus, usurpata 
 absolutio damnationem parat. quicumque sibi se excusat 
 accusat deo secundum illud: nam qui se existimat esse 
 aliquid, cum nihil sit, se ipsum seducit. nemini 
 itaque facilis sua causa sit: nullus difficilius euadit, quam 
 qui se euasurum esse praesumpserit.

VIIII. Dura haec forsitan atque austera uideantur. quidni? 
 omnis enim disciplina, ut ait sermo diuinus, non est

 

 
 
 
 gaudii, sed maeroris. dura haec et austera sunt. sed 
 quid facimus ? non licet rerum mutare naturas, et enuntiari 
 aliter ueritas non potest, quam uis ipsa exigit ueritatis. -dura 
 haec quidam putant: scio et satis certus sum. sed quid facimus 
 ? . nisi duris non itur ad regnum. ar t a enim, inquit 
 -dominus, et angusta uia est, quae ducit ad uitam. 
 et apostolus existimo, inquit, quod non sint condignae 
 passiones huius temporis ad futuram gloriam, 
 quae reuelabitur in nobis. indignum esse ad futurae 
 gloriae conparationem omne opus dicit humanum.

et ideo 
 nihil durum aut austerum Christianis uideri debet, quia quantalibet 
 pro sempiterna beatitudine Christo offerant, uile est quod 
 datur, ubi tam grande est quod accipitur. nihil magnum in 
 terris ab homine deo soluitur, ubi quod est in caelo maximum 
 conparatur. durum est auaris ut largiantur sua. quid mirum ? 
 -totum durum est quidquid imperatur inuitis. .

paene omnis 
 -sermo diuinus habet aemulos suos. quot genera praeceptorum 
 sunt tot aduersariorum. si largitatem esse in hominibus iubet 
 dominus, auarus irascitur: si parsimoniam exigit, prodigus 
 execratur. sermones sacros inprobi hostes suos ducunt. horrent 
 raptores quidquid de iustitia scribitur horrent superbi 
 quidquid de humilitate mandatur, aduersantur ebriosi ubi 
 sobrietas indicitur detestantur inpudici ubi castitas inperatur. 
 aut nihil ergo dicendum est aut quidquid dictum fuerit cuicumque 
 supradictorum hominum displicebit. mauult quilibet 
 inprobus execrari legem quam emendare mentem, mauult 
 praecepta odisse quam uitia.

inter haec quid agant quibus 
 loquendi a Christo officia mandantur? deo displicent, si tacent, 
 hominibus, si loquuntur. sed, ut Iudaeis apostoli responderunt, 
 expedit magis deo oboedire quam hominibus. do tamen

 

 
 
 
 consilium omnibus, quibus grauis et onerosa est lex dei, si accipere 
 non recusant, quemadmodum placere eis possint, quae 
 deus praecipit. cuncti enim, qui oderunt mandatum sacrum, 
 causam odii in se ipsis habent. omni fastidium non in praeceptis 
 legis sed in moribus suis; lex quippe bona est sed 
 mores mali. ac per hoc mutent homines propositum et adfectum 
 suum. si mores suos prohabiles esse fecerint, nihil 
 eis ex eo, quod lex bona praecipit, displicebit. quando enim 
 bonus quis esse coeperit, non potest non diligere legem dei, 
 quia hoc intra se habet lex dei sancta, quod sancti homines 
 in moribus. gratiae domini nostri Iesu Christi cum spiritu 
 tuo: amen.