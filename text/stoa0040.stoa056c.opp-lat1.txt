Iam nunc diligenter aduertite de baptismate paruulorum 
 quam caute debeatis audire homines eius modi, qui neque 
 aperte illi aetati lauacrum regenerationis et peccatorum remissionis 
 audent negare, ne hoc christianae aures ferre non possint, 
 et tamen opinionem suam, qua putant peccato primi hominis 
 carnalem generationem obnoxiam non teneri, tueri et defensare 
 persistunt, quamuis eis baptismum uideantur in peccatorum 
 remissionem concedere. nempe ipsi a Pelagio uos praesente 
 scripsistis audisse recitante uobis de libello suo, quem etiam 
 Romam se misisse asserebat, quod \'isdem sacramenti uerbis\' 
 dicant \'debere baptizari infantes quibus et maiores\'. quis post 
 ista uerba putaret eis de hac re ullam mouendam esse quaestionem? 
 aut cum faceret, cui non calumniosissimus uideretur, 
 si non eorum manifesta uerba legerentur, ubi negant paruulos 
 trahere originale peccatum omnesque sine ullo uitio natos esse 
 contendunt?

Et Caelestius quidem in hoc exstitit errore liberior 
 usque adeo, ut neque in episcopali iudicio apud Carthaginem 
 damnare uoluerit eos qui dicunt \'quod peccatum Adae ipsum 
 solum laeserit et non genus humanum et quod infantes qui

 

 
 
 
 nascuntur in eo statu sint, in quo Adam fuit ante praeuaricationem\'. 
 et in urbe Roma in libello suo, quem beatissimo 
 papae Zosimo dedit, id asseuerauit expressius, \'quod paruulorum 
 neminem obstringat originale peccatum\'; de gestis enim 
 ecclesiasticis Carthaginensibus haec eius uerba descripsimus.

\'Aurelius episcopus dixit: sequentia recitentur. et 
 recitatum est, quod peccatum Adae soli ipsi obfuerit et non 
 generi humano. et cum recitatum esset, Caelestius dixit: <dixi> 
 de traduce peccati dubium me esse, ita tamen, ut cui donauit 
 deus gratiam peritiae consentiam, quia diuersa ab eis audiui, 
 qui utique in ecclesia catholica constituti sunt presbyteri. 
 Paulinus diaconus dixit: dic nobis nomina ipsorum. Caelestius 
 dixit: sanctus presbyter Rufinus Romae qui mansit cum sancto 
 Pammachio; ego audiui illum dicentem, quia tradux peccati 
 non sit. Paulinus diaconus dixit: est aliquis alius? Caelestius 
 dixit: audiui et plures dicere. Paulinus diaconus dixit: dic 
 nomina ipsorum. Caelestius dixit: non tibi sufficit unus sacerdos? 
 et post aliqua alio loco: Aurelius episcopus dixit: reliqua 
 libelli legantur. et recitatum est, quod infantes qui nascuntur 
 in eo statu sint, in quo fuit Adam ante transgressionem, usque 
 in finem libelli minoris superius inserti\'. 
 
 \'Aurelius episcopus dixit: docuisti, Caelesti, aliquando, 
 ut dicit diaconus Paulinus, quod infantes qui nascuntur in eo 
 statu sint, in quo fuit Adam ante transgressionem? Caelestius 
 dixit: exponat quid dixit \'ante transgressionem\'.. Paulinus 
 diaconus dixit: tu nega te hoc docuisse. unum est e duobus: 
 aut neget se docuisse aut iam damnet istud. Caelestius dixit: 
 iam dixi, exponat quomodo dixit \'ante transgressionem\'.

 

 
 
 
 Paulinus diaconus dixit: nega te illa docuisse. Aurelius episcopus 
 dixit: rogo, quid collegerim ego ex huius obiectione, 
 dico, Adam constitutus in paradiso quod ante dicatur inexterminabilis 
 factus, postea per transgressionem praecepti factus 
 sit corruptibilis. hoc dicis, frater Pauline? Paulinus diaconus 
 dixit: hoc, domine. Aurelius episcopus dixit: status certe 
 infantum hodie baptizandorum utrum talis sit, qualis fuit ante 
 transgressionem Adae, an certe de eadem origine peccati, de 
 qua nascitur, transgressionis culpam trahat, hoc uult- diaconus 
 Paulinus audire. Paulinus diaconus dixit: utrum docuit hoc 
 an non neget. Caelestius dixit: iam de traduce peccati dixi, 
 quia intra catholicam constitutos plures audiui destruere necnon 
 et alios astruere, licet quaestionis res sit ista, non haeresis. 
 infantes semper dixi egere baptismo ac debere baptizari. quid 
 quaerit aliud\'?

Nempe cernitis sic Caelestium concessisse paruulis baptismum, 
 ut in eos primi hominis transire peccatum, quod 
 lauacro regenerationis abluitur, noluerit confiteri, quamuis et 
 negare non ausus sit et propter hanc dubitationem suam non 
 damnauerit eos qui dicunt \'quod peccatum Adae ipsum solum 
 laeserit et non genus humanum et quod infantes qui nascuntur 
 in eo statu sint, in quo Adam fuit ante praeuaricationem\'.

In libello autem, quem Romae edidit, qui gestis ibi 
 ecclesiasticis allegatus est, ita de hac re loquitur, ut hoc se 
 credere ostendat, unde hic dubitare se dixerat. nam uerba eius 
 ista sunt: \'infantes autem\', inquit, \'debere baptizari in remissionem 
 peccatorum secundum regulam uniuersalis ecclesiae et 
 secundum euangelii sententiam confitemur, quia dominus statuit

 

 
 
 
 regnum caelorum nonnisi baptizatis posse conferri. quod quia 
 uires naturae non habent, conferri necessarium est per gratiae 
 libertatem\'. si nihil de hac re deinceps diceret, quis non eum 
 crederet confiteri etiam infantibus in baptismo originalia peccata 
 dimitti dicendo eos in remissionem peccatorum baptizari 
 oportere? hinc ergo est et illud quod scripsistis sic uobis 
 respondisse Pelagium \'quod eisdem quibus et maiores sacramenti 
 uerbis baptizentur infantes\' uosque fuisse laetatos id 
 quod cupiebatis audisse et tamen adhuc de uerbis eius nos 
 maluisse consulere.

Attendite itaque quid Caelestius apertissime dixerit, 
 et ibi uidebitis quid uobis Pelagius occultauerit. Caelestius 
 quippe adiungit et dicit: \'in remissionem autem peccatorum 
 baptizandos infantes non idcirco diximus, ut peccatum ex 
 traduce firmare uideamur. quod longe a catholico sensu alienum 
 est, quia peccatum non cum homine nascitur, quod postmodum 
 exercetur ab homine, quia non naturae delictum, sed uoluntatis 
 esse monstratur. et illud ergo confiteri congruum, ne diuersa 
 baptismatis genera facere uideamur, et hoc praemunire necessarium 
 est, ne per mysterii occasionem ad creatoris iniuriam 
 malum antequam fiat ab homine tradi dicatur homini per 
 naturam\'. hunc sensum suum uobis aperire Pelagius uel timuit 
 uel erubuit, quem discipulus eius palam sine ullius obscuritatis 
 ambagibus apud sedem apostolicam profiteri nec timuit nec 
 erubuit.

Sed multum misericors memoratae sedis antistes, ubi 
 eum uidit ferri tanta praesumtione praecipitem tamquam 
 furentem, donec, si posset fieri, resipisceret, maluit eum sensim 
 suis interrogationibus et illius responsionibus colligare quam 
 destricta feriendo sententia in illud abruptum, quo iam

 
 
 
 propendere uidebatur, inpellere. ideo autem non dixi: aperte ceciderat, 
 sed propendere uidebatur, quia superius in eodem libello 
 suo de huius modi quaestionibus locuturus ante praedixerat: 
 \'si forte ut hominibus quispiam ignorantiae error obrepsit, 
 uestra sententia corrigaturÂ».

Hanc eius praelocutionem uenerabilis papa Zosimus 
 tenens egit cum homine, quem falsae doctrinae uentus inflauerat, 
 ut ea quae illi a diacono Paulino fuerant obiecta damnaret 
 atque ut sedis apostolicae litteris, quae a sanctae 
 memoriae suo praecessore manauerant, praeberet assensum. 
 at ille noluit quidem diaconi obiecta damnare, sed beati papae 
 Innocentii litteris non est ausus obsistere, immo se omnia, 
 quae sedes illa damnaret, damnaturum esse\' promisit. atque 
 ita uelut phreneticus, ut requiesceret, tamquam leniter fotus a 
 uinculis tamen excommunicationis nondum est creditus esse 
 soluendus. sed interposito duorum mensium tempore, donec 
 rescriberetur ex Africa, resipiscendi ei locus sub quadam 
 medicinali sententiae lenitate concessus est, quoniam reuera, 
 si deposita peruicaciae uanitate quod promiserat uellet attendere 
 et easdem litteras quibus se consensurum esse responderat 
 diligenter legeret, sanaretur. sed posteaquam ex Africano 
 episcoporum concilio rescripta directa sunt, quid fuerit consecutum, 
 ut iustissime in eum sententia proferretur, cuncta 
 legite, quia cuncta transmisimus.

Vnde etiam Pelagius, si se ipsum et sua scripta 
 sine dolo cogitat, non recte dicit eadem sententia se non 
 debuisse retineri. fefellit enim iudicium Palaestinum, propterea 
 ibi uidetur esse purgatus; Romanam uero ecclesiam, ubi eum

 

 
 
 
 esse notissimum scitis, fallere usquequaque non potuit, quamuis 
 et hoc fuerit utcumque conatus; sed, ut dixi, minime ualuit. 
 recoluit enim beatissimus papa Zosimus, quid imitandus praecessor 
 eius de ipsis senserit gestis. attendit etiam quid de illo 
 sentiret praedicanda in domino Romanorum fides, quorum 
 aduersus eius errorem pro ueritate catholica studia consonantia 
 concorditer flagrare cernebat, inter quos ille diu uixerat et 
 quos eius dogmata latere non poterant, qui Caelestium eius 
 esse discipulum sic nouerant, ut fidelissimum et firmissimum 
 possent de hac re testimonium perhibere. quid ergo de Palaestinae 
 synodi gestis, quibus se Pelagius absolutum esse 
 gloriatur, sanctus papa Innocentius iudicarit, quamuis et in 
 litteris eius, quas nobis rescripsit, legere possitis et commemoratum, 
 cum uenerabili papae Zosimo synodus Africana respondit, 
 quod uestrae caritati cum ceteris instructionibus 
 misimus, tamen nec in hoc opere praetereundum uidetur.

Cum enim nos in epistula, quam ei quinque episcopi 
 scripsimus, eorundem gestorum Palaestinorum, quorum ad nos 
 iam fama peruenerat, commemorationem fecissemus dicentes in 
 Oriente, ubi degit, gesta ecclesiastica facta esse, quibus putatur 
 esse purgatus, atque ad hoc inter cetera ille rescriberet, <cum 
 sint\', inquit, 'aliqua in ipsis posita gestis, quae obiecta partim 
 ille uitando suppressit, partim multa in se uerba retorquendo 
 tota obscuritate confudit, aliqua magis falsa quam uera ratione, 
 ut ad tempus poterat uideri, purgauit negando alia, alia falsa 
 interpretatione uertendo. sed utinam, quod optandum magis 
 est, iam se ille ad ueram catholicae fidei uiam ab illo suo 
 errore conuertat et cupiat uelitque purgari considerans

 

 
 
 
 cotidianam dei gratiam adiutoriumque cognoscens, ut uideatur 
 uere et approbetur ab omnibus manifesta ratione correctus 
 non gestorum iudicio, sed ad catholicam fidem corde conuerso. 
 unde non possumus illorum nec approbare nec culpare iudicium, 
 cum nesciamus utrum uera sint gesta aut, si uera sint, constet 
 magis supterfugisse quam se tota ueritate purgasse\\ uidetis 
 certe in his uerbis quemadmodum papa beatissimus Innocentius 
 non tamquam de incognito loqui uideatur; uidetis qualem 
 tulerit de illius purgatione sententiam; uidetis quid successor 
 eius sanctus papa Zosimus recolere debuerit, sicut recoluit, 
 ut in eo sui praecessoris iudicium remota cunctatione firmaret.

Iam nunc diligenter attendite, unde monstretur quod 
 Palaestinos Pelagius fefellerit iudices, ut alia taceam, in hac 
 ipsa quaestione de baptismate paruulorum, ne forte cuipiam 
 in eo quod diximus eum sensum, in quo liberior Caelestius 
 fuit, uobis occultasse Pelagium, cum et ipse non aliter sentiat, 
 calumniari potius uel suspicari quam certum aliquid comprehendisse 
 uideamur. nempe iam superius satis claruit propterea 
 Caelestium noluisse damnare quod dicitur \'Adae peccatum 
 ipsi soli obfuisse, non generi humano et infantes qui nascuntur 
 in eo statu esse, in quo Adam fuit ante praeuaricationem\', 
 quia uidebat, si ista damnaret, confirmare se in infantibus 
 peccati ex Adam transitum. haec autem cum fuissent obiecta 
 Pelagio, quod ea cum Caelestio etiam ipse sentiret, sine ulla 
 retractatione damnauit. quod licet uos legisse sciam, tamen 
 quia non solis uobis hoc scribitur, ne pigeat lectorem ad ipsa 
 gesta recurrere uel, si ea non habet, etiam cum labore perquirere, 
 ipsa inde uerba transcribimus, quae infra scripta sunt.

\'Synodus dixit: nunc quoniam anathematizauit 
 Pelagius insertum stultiloquium recte respondens hominem cum

 

 
 
 
 adiutorio dei et gratia posse esse ava[iaprr|Tov, sine peccato, 
 respondeat et ad alia capitula. aliud capitulum in doctrina 
 Caelestii discipuli Pelagii ex eis quae Carthagine a sancto 
 Aurelio Carthaginensi episcopo cum aliis episcopis audita 
 sunt et commemorata: Adam mortalem factum, qui siue peccaret 
 siue non peccaret moriturus esset. quoniam peccatum 
 Adae ipsum solum laeserit et non genus humanum. quoniam 
 lex sic mittat ad regnum quemadmodum et euangelium. quoniam 
 ante aduentum Christi fuerint homines sine peccato. 
 quoniam infantes nuper nati in eo statu sint, in quo Adam 
 fuit ante praeuaricationem. quoniam neque per mortem uol 
 praeuaricationem Adae omne genus hominum moriatur neque 
 per resurrectionem Christi omne genus hominum resurgat. quoniam 
 sanctus episcopus Augustinus aduersus discipulos eius 
 in Sicilia respondit Hilario ad subiecta capitula scribens librum 
 in quo ista continentur: posse hominem sine peccato esse, si 
 uelit. infantes, etsi non baptizentur, habere uitam aeternam. 
 diuites baptizatos, nisi omnibus abrenuntient, si quid boni uisi 
 fuerint facere, non reputari illis neque regnum dei posse eos 
 habere, Pelagius dixit: [de] posse quidem hominem sine peccato 
 esse dictum est superius; de eo autem, quod fuerint homines 
 ante aduentum domini sine peccato, dicimus et nos quoniam 
 ante aduentum Christi uixerunt quidam sancte ac iuste secundum 
 scripturarum sanctarum traditionem. reliqua uero et secundum 
 ipsorum testimonium <a me dicta) non sunt, pro quibus ego 
 satisfacere non debeo; sed tamen ad satisfactionem sanctae 
 synodi anathematizo eos qui sic tenent aut aliquando tenuerunt\'.

Ecce, ut alia omittam, uidetis anathematizasse

 

 
 
 
 Pelagium eos qui tenent \'quod Adae peccatum ipsum solum 
 laeserit et non genus humanum et quod infantes qui nascuntur 
 in eo statu sint, in quo Adam fuit ante praeuaricationem\'. quid 
 ergo hic aliud episcopi iudices intellegere potuerunt nisi eum 
 confiteri, quod peccatum ex Adam in paruulos transeat? quod 
 ne confiteretur Caelestius, haec damnare noluit, quae iste damnauit. 
 proinde si ostendero etiam ipsum nihil aliud sentire de 
 paruulis nisi quod sine ulla cuiusquam uitii contagione nascuntur, 
 quid inter istum et Caelestium in hac quaestione 
 distabit, nisi quod ille apertior, iste occultior fuit, ille pertinacior, 
 iste mendacior uel certe ille liberior, hic astutior? 
 ille enim nec in ecclesia Carthaginensi damnare uoluit, quod 
 in Romana postea se tenere confessus est et corrigi paratum se 
 esse professus est, si ei tamquam homini error obrepsit. iste 
 autem et illud dogma damnauit tamquam contrarium ueritati, ne 
 ipse a catholicis iudicibus damnaretur, et id sibi defendendum 
 postea reseruauit aut mendaciter damnans aut callide interpretans.

Sed uideo de me iam iustissime postulari, ut 
 quod promisi, utrum et ipse hoc sentiat quod Caelestius, 
 demonstrare non differam. in primo libro recentioris operis 
 sui, quod scripsit pro libero arbitrio, cuius operis in litteris 
 quas Romam misit commemorationem fecit, \'omne\', inquit, 
 \'bonum ac malum, quo uel laudabiles uel uituperabiles sumus, 
 non nobiscum oritur, sed agitur a nobis; capaces enim utriusque 
 rei, non pleni nascimur et ut sine uirtute ita et sine 
 uitio procreamur atque ante actionem propriae uoluntatis id 
 solum in homine est, quod deus condidit\'. nempe cernitis in 
 his Pelagii uerbis quod dogma contineatur amborum de paruulis 
 sine ullius uitii ex Adam contagione nascentibus. non 
 itaque mirum est, quod eos qui dicunt \'Adae peccatum ipsi

 

 
 
 
 soli obfuisse et non generi humano et infantes qui nascuntur 
 in eo statu esse, in quo fuit Adam ante praeuaricationem\' 
 Caelestius damnare noluit; sed multum mirum est, qua fronte 
 Pelagius ista damnauerit. si enim, sicut dicit, (malum non 
 nobiscum oritur et sine uitio procreamur atque ante actionem 
 propriae uoluntatis id solum in homine est, quod deus condidit\', 
 profecto peccatum Adae ipsi soli obfuit, quia nullum in prolem 
 transitum fecit. non enim peccatum non est malum aut peccatum 
 non est uitium aut peccatum deus condidit. dicit autem 
 iste: \'malum non nobiscum oritur et sine uitio procreamur et 
 hoc solum est in nascentibus, quod deus condidit\'. ac per hoc 
 cum peccatum Adae ipsi soli obfuisse, non generi humano 
 secundum istam suam sententiam uerissimum putet, cur hoc 
 damnauit Pelagius, nisi ut iudices catholici fallerentur? similiter 
 etiam illud dici potest: si malum non nobiscum oritur et 
 sine uitio procreamur idque solum est in homine nascente, 
 quod deus condidit, procul dubio qui nascuntur infantes in eo 
 statu sunt, in quo Adam fuit ante praeuaricationem, cui nullum 
 malum uitiumque inerat atque id solum in illo erat, quod 
 deus condiderat. et tamen anathematizauit Pelagius (qui tenent 
 aut aliquando tenuerunt in eo statu esse recentes ab ortu paruulos, 
 in quo Adam fuit ante praeuaricationem'>, id est sine 
 ullo malo, sine ullo uitio, id solum habentes, quod deus 
 condidit. ut quid ergo et hoc damnauit Pelagius, nisi ut catholica 
 synodus falleretur, ne nouus haereticus damnaretur?

Quod autem scitis et quod in eo etiam libro 
 posui, quem de gestis Palaestinis ad uenerabilem senem nostrum 
 Aurelium scripsi, illa ego responsione Pelagii totam istam 
 quaestionem consumptam esse gaudebam confessusque mihi 
 apertissime uidebatur esse in paruulis originale peccatum 
 anathema dicendo eis, qui peccato Adae ipsum solum, non

 
 
 
 etiam genus humanum crederent laesum et in eo statu esse 
 opinarentur paruulos, in quo ille homo primus ante praeuaricationem 
 fuit. sed postea cum legissem quattuor eius libros, 
 de quorum primo libro paulo ante commemorata uerba descripsi, 
 et inuenissem hominem adhuc contra fidem catholicam 
 de paruulis sentientem, prius mirari coepi tam impudens in 
 ecclesiastico iudicio et de tanta quaestione mendacium. si 
 enim eosdem libros ante iam scripserat, quomodo se dixit 
 eos anathematizare, qui sic aliquando tenuerunt? si autem 
 postea illud opus pollicitus est, quomodo anathematizauit qui 
 sic tenent? nisi ridicule forte dicturus est eos se damnasse 
 qui sic aliquando tenuerunt et qui sic tenent, de tempore 
 autem futuro, id est eis qui sic fuerant retenturi, nec sibi 
 nec aliis praeiudicare potuisse et ideo non fuisse mentitum, 
 quia postea deprehensus est sic tenere. sed non hoc dicit, non 
 solum quia ridiculum est, sed quia uerum esse non potest. in 
 eisdem quippe libris et contra peccati ex Adam in paruulos 
 transitum loquitur et de gestis Palaestinae synodi gloriatur, 
 ubi eos qui sic tenent ueraciter damnasse putatus est et 
 absolutionem suam fallendo furatus est..

Quid enim ad rem, de qua nunc agimus, pertinet, 
 quod discipulis suis respondet ideo se illa obiecta damnasse, 
 quia et ipse dicit non tantum primo homini, sed etiam humano 
 generi primum illud obfuisse peccatum non propagine, sed 
 exemplo, id est non quod ex illo traxerint aliquod uitium, qui 
 ex illo propagati sunt, sed quod eum primum peccantem 
 imitati sunt omnes, qui postea peccauerunt? aut quia dicit 
 ideo infantes non in eo statu esse, in quo fuit Adam ante 
 praeuaricationem, quia isti praeceptum capere nondum possunt, 
 ille autem potuit, nondumque utuntur rationalis uoluntatis

 

 

 
 
 
 arbitrio, quo ille nisi uteretur, non ei praeceptum daretur? 
 quid hoc ad rem pertinet, quia uerba sibi obiecta sic exponendo 
 recte se putat damnasse quod dicitur peccatum Adae 
 ipsi soli obfuisse et non generi humano et infantes qui nascuntur 
 in eo statu esse, in quo Adam fuit ante peccatum, et 
 tamen his damnatis non mendaciter tenere, quod in eius 
 postea conscriptis opusculis inuenitur, sine ullo malo, sine 
 ullo uitio paruulos nasci et hoc solum in eis esse, quod deus 
 condidit, non uulnus quod inimicus inflixit?

Numquid haec dicendo uerba propter aliud obiecta 
 aliter exponendo id agit, ut se iudices non fefellisse demonstret? 
 prorsus non id efficit; tanto enim iudices fefellit occultius. 
 quanto exponit ista uersutius. episcopi quippe catholici quando 
 audiebant hominem anathematizantem eos qui dicunt Adae 
 peccatum ipsi soli obfuisse, non generi humano, nihil aliud 
 eum sapere existimabant quam id quod catholica ecclesia 
 praedicare consueuit, unde ueraciter paruulos in peccatorum 
 remissionem baptizat, non quae imitando fecerunt propter 
 primi peccatoris exemplum, sed quae nascendo traxerunt propter 
 originis uitium. et quando audiebant anathematizantem eos 
 qui dicunt infantes qui nascuntur in eo statu esse, in quo 
 Adam fuit ante praeuaricationem, nihil eum aliud dicere credebant 
 nisi eos qui paruulos putant nullum ex Adam traxisse 
 peccatum et secundum hoc in eo statu esse, in quo fuit ille 
 ante peccatum. etenim hoc illi obiceretur, non aliud, unde 
 quaestio uersabatur. proinde cum hoc iste sic exponit, ut 
 dicat infantes ideo non in eo statu esse, in quo Adam fuit 
 ante peccatum, quia nondum sunt in eadem firmitate mentis

 
 
 
 aut corporis, non quod in eos transierit ulla culpa propaginis, 
 respondeatur ei: quando tibi illa damnanda obiciebantur, non 
 ea catholici episcopi sic intellegebant; ideo cum illa damnares, 
 catholicum te esse credebant. propterea ergo. quod te illi 
 sapere existimabant, absoluendum fuit; quod uero tu sapiebas, 
 damnandum fuit. non ergo tu absolutus es, qui damnanda 
 tenuisti, sed illud absolutum est, quod tenere debuisti. ut 
 autem tu absolutus putareris, creditus es sentire laudanda, 
 cum te iudices non intellegerent occultare damnanda. recte 
 Caelestii socius iudicatus es, cuius manifestas te esse participem; 
 etsi in indicio tuos cooperuisti libros, tamen post 
 iudicium eos edidisti.

Quae cum ita sint, profecto sentitis in tam 
 nefandi erroris auctores episcopalia concilia et apostolicam 
 sedem uniuersamque Romanam ecclesiam Romanumque imperium, 
 quod deo propitio christianum est, rectissime fuisse 
 commotum, donec resipiscant de diaboli laqueis. quis enim 
 scit, ne forte det illi deus paenitentiam ad cognoscendam et 
 confitendam et praedicandam etiam ueritatem damnandamque 
 ueraciter damnabilem falsitatem? quoquo modo autem se habere 
 isti uelint, multis tamen misericordia domini esse consultum, 
 qui eos propterea sectabantur, quia catholicae communioni 
 uidebant esse sociatos, dubitare non possumus.

Quomodo autem Pelagius temptarit obrepere ad fallendum 
 etiam apostolicae sedis episcopale iudicium in hac ipsa quaestione 
 de baptismate paruulorum diligenter attendite. in litteris

 

 

 
 
 
 enim quas Romam misit ad beatae memoriae papam Innocentium, 
 quoniam eum in corpore non inuenerunt et sancto papae 
 Zosimo datae sunt atque ad nos inde directae, dicit se ab 
 hominibus infamari, quod neget paruulis baptismi sacramentum 
 et absque redemptione Christi aliquibus caelorum regna promittat. 
 sed non sic illis haec obiciuntur, ut posuit. nam neque 
 paruulis negant baptismi sacramentum nec absque redemptione 
 Christi aliquibus caelorum regna promittunt. itaque unde se 
 queritur infamari eo modo proposuit, ut facile posset crimini 
 obiecto saluo suo dogmate respondere. 
 
 
 Obicitur autem illis, quod non baptizatos paruulos 
 nolunt damnationi primi hominis obnoxios confiteri et in eos 
 transisse originale peccatum regeneratione purgandum, quoniam 
 propter accipiendum regnum caelorum tantummodo eos baptizandos 
 esse contendunt: quasi praeter regnum caelorum habere 
 nisi aeternam mortem possint qui sine participatione corporis 
 et sanguinis domini aeternam uitam habere non possunt. ecce 
 quod eis obicitur de baptismo paruulorum, non quod ipse 
 ita proposuit, ut possit suae propositioni quasi aduersantis 
 obiectioni secundum sua dogmata respondere.

Denique quomodo respondeat aduertite et uidete latebras 
 ambiguitatis falsitati praeparare refugia offundendo caliginem 
 ueritati, ita ut etiam nos cum primum ea legimus, 
 recta uel correcta propemodum gauderemus. sed latiores disputationes 
 eius in libris, ubi se quantumlibet operiat, plerumque 
 aperire compellitur, fecerunt nobis et ista suspecta, ut attentius 
 intuentes inueniremus ambigua. cum enim dixisset numquam 
 se uel inpium aliquem haereticum audisse, qui hoc quod proposuit 
 de paruulis diceret, deinde subiecit atque ait: \'quis enim 
 ita euangelicae lectionis ignarus est, qui hoc non modo affirmare 
 conetur, sed qui uel leuiter dicere aut etiam sentire

 
 
 
 possit? deinde quis tam inpius, qui paruulos exsortes regni 
 caelorum esse uelit, dum eos baptizari et in Christo renasci 
 uetat?\'

Frustra ista dicit, non inde se purgat. in 
 regnum caelorum sine baptismo paruulos intrare non posse 
 nec ipsi aliquando negauerunt. sed non inde quaestio est; de 
 purgatione originalis peccati in paruulis quaestio est. inde se 
 purget, qui non uult fateri lauacrum regenerationis in paruulis 
 habere quod purget. et ideo cetera quae dicturus est attendamus. 
 post interpositum enim ex euangelio testimonium, quod 
 nisi renatus ex aqua et spiritu regnum caelorum nullus 
 possit intrare, unde illis, ut diximus, nulla fit quaestio, secutus 
 adiunxit dicens: \'quis ille tam inpius est, qui cuiuslibet 
 aetatis paruulo interdicat communem humani generis redemptionem?\' 
 et hoc ambiguum est, qualem dicat redemptionem: 
 utrum ex malo ad bonum an ex bono ad melius. nam et 
 Caelestius apud Carthaginem in libello suo redemptionem confessus 
 est paruulorum et tamen noluit confiteri ex Adam in 
 eos transisse peccatum.

Sed quid deinde iste subiungat, adtendite. \'et in 
 perpetuam\', inquit, \'certamque uitam renasci uetet eum qui 
 natus sit ad incertam?\' id est: quis tam inpius est. ut uetet 
 renasci ad perpetuam certamque uitam eum qui natus sit ad 
 incertam? haec uerba quando primitus legimus, credidimus 
 eum incertam uitam istam uoluisse dicere temporalem, quamuis 
 nobis uideretur magis eam mortalem dicere debuisse quam 
 incertam, eo quod certa morte finiatur. tamen quamdiu ducitur, 
 quoniam momentis omnibus esse non dubitatur incerta, nihil 
 aliud eum putauimus quam istam mortalem uitam maluisse

 

 
 
 
 dicere incertam. ac per hoc, quamuis aeternam mortem paruulorum 
 sine baptismatis sacramento ex hac uita migrantium 
 aperte noluerit confiteri, tamen de illo sollicitudinem nostram 
 quasi certa ratiocinatio solabatur. dicebamus enim: si perpetua 
 uita, sicut confiteri uidetur, nisi eorum qui baptizati sunt non 
 potest esse, profecto eos qui non baptizati moriuntur mors 
 perpetua consequetur, quod nulla iustitia dei potest accidere 
 his, a quibus in hac uita nulla peccata commissa sunt, nisi 
 propter originale peccatum.

Sed postea non defuerunt fratres, qui nos admonerent 
 hoc ideo dicere potuisse Pelagium, quia de ista quaestione 
 ita perhibetur solitus respondere quaerentibus, ut diceret: 
 \'sine baptismo paruuli morientes, quo non eant, scio; quo eant, 
 nescio\': id est non ire in regnum caelorum scio; quo uero 
 eant, ideo se nescire dicebat aut dicit, quia dicere non audebat 
 in mortem illos ire perpetuam, quos et hic nihil mali commisisse 
 sentiebat et originale traxisse peccatum non consentiebat. 
 itaque et ista eius uerba Romam pro magna eius purgatione 
 transmissa tam sunt ambigua, ut possint eorum dogmati praebere 
 latibula, unde ad insidiandum prosiliat haereticus sensus, 
 quando nullo existente, qui ualeat respondere, tamquam in 
 solitudine aliquis inuenitur infirmus.

Iam uero in libro fidei suae, quem Romam cum ipsis 
 litteris misit ad eundem papam Innocentium, ad quem etiam 
 epistulam scripserat, multo euidentius se ipsum tegendo nudauit 
 dicens: (baptisma unum tenemus, quod isdem sacramenti uerbis 
 in infantibus quibus etiam in maioribus dicimus esse celebrandum\'. 
 non saltem dixit \'eodem sacramento\' â quod quidem si 
 dixisset, adhuc esset ambiguum â sed \'isdem', inquit, \'sacramenti 
 uerbis\\ tamquam infantibus remissio peccatorum

 

 
 
 
 uerborum sonitu diceretur, non rerum ageretur effectu. uisus est 
 tamen ad tempus aliquid dicere, quod fidei catholicae conueniret; 
 sed illam sedem usque in finem fallere non praeualuit. 
 post rescripta quippe Africani concilii, in quam prouinciam 
 quidem doctrina illa pestifera serpendo peruenerat, sed eam 
 non tam late occupauerat alteque peruaserat, alia quoque 
 ipsius in urbe Roma, ubi diutissime uitam duxerat atque in 
 his fuerat prius sermonibus contentionibusque uersatus, cura 
 fidelium fratrum prolata patuerunt, quae litteris suis, quas 
 conscripsit per orbem catholicum perferendas, papa Zosimus 
 execranda, sicut legere potestis, attexuit. ubi Pelagius epistulam 
 Pauli apostoli ad Romanos uelut exponens argumentatur et 
 dicit: \'si Adae peccatum etiam non peccantibus nocuit, ergo 
 et Christi iustitia etiam non credentibus prodest\' et cetera 
 huius modi, quae omnia domino adiuuante in libris, quos 
 scripsimus de baptismo paruulorum, refutata et dissoluta sunt. et 
 ea quidem in ipsis quasi expositionibus suis non ex sua persona 
 est ausus obicere, sed ibi hoc dicebat, ubi multis notissimus 
 erat et quid sentiret ac diceret latere non poterat, quod in 
 libris illis, de quorum primo quiddam supra commemoraui. 
 non dissimulanter, sed apertissime quantis potest disputandi 
 uiribus agit. ut natura humana in paruulis nullo modo ex 
 propagine uitiata credatur, cui arrogando salutem inuidet 
 saluatorem.

Haec cum ita sint cumque iam constet dogma 
 extitisse pestiferum et haereticum errorem, quem domino

 

 
 
 
 adiuuante apertius iam deuitat ecclesia duobus istis, Pelagio 
 scilicet et Caelestio, aut in locum paenitentiae redactis aut, si 
 id recusauerint, omnino damnatis, qui huius peruersitatis auctores 
 uel perhibentur uel etiam probantur uel certe, si auctores 
 non sunt, sed hoc ab aliis didicerunt, assertores tamen atque 
 doctores, per quos id latius reptaret et cresceret, et uerbis et 
 litteris suis At competentibus indiciis et fama ex his omnibus 
 surgente et crebrescente iactantur: quid restat, nisi ut quisque 
 catholicus pro uiribus, quas sumit a domino, redarguat istam 
 pestem eique uigilanter obsistat, ut, cum respondendi necessitate 
 sine studio contentionis pro ueritate certatur, instruantur 
 indocti atque ita in ecclesiae conuertatur utilitatem, quod 
 est inimicus in perniciem machinatus iuxta illud apostoli: 
 oportet et haereses esse, ut probati manifesti fiant 
 inter uos?

Quapropter post multa, quae aduersus istum 
 errorem inimicum gratiae dei, quam per Iesum Christum dominum 
 nostrum pusillis magnisque largitur, scribendo disputare potuimus, 
 nunc illud oportet excutere, quod uolentes haereseos 
 astute inuidiam declinare asserunt <istam praeter fidei periculum 
 esse quaestionem\': ut uidelicet. si in ea fuerint exorbitasse 
 conuicti, non criminaliter, sed quasi ciuiliter errasse uideantur. 
 sic enim Caelestius apud Carthaginem gestis ecclesiasticis est 
 locutus: \'iam\', inquit, \'de traduce peccati dixi, quia intra catholicam 
 constitutos plures audiui destruere necnon et alios 
 astruere, licet quaestionis res sit ista, non haeresis. infantes 
 semper dixi egere baptismo ac debere baptizari. quid quaerit

 

 
 
 
 aliud?> ita hoc dixit, tamquam significare uoluerit tunc fuisse 
 haeresim iudicandam, si baptizari debere negaret infantes: 
 nunc uero quoniam baptizandos fatetur, etiamsi causam baptismatis 
 eorum non eam dicat. quam ueritas habet, sed quae 
 ad fidem non pertinet, non se arbitratur errare et ideo non 
 esse haereticum iudicandum. item in libello, quem Romae 
 dedit, cum fidem suam a trinitate unius deitatis usque ad 
 resurrectionem qualis futura est mortuorum, de quibus eum 
 nullus interrogauerat et unde nulla illi quaestio mouebatur, 
 quantum dicere libuit, explicasset, ubi ad id quod agebatur 
 eius sermo peruenit, \'si quae uero\', inquit, \'praeter fidem quaestiones 
 natae sunt, de quibus esset inter plerosque contentio, 
 non ego quasi auctor alicuius dogmatis definita hoc auctoritate 
 statui, sed ea, quae de prophetarum et apostolorum fonte suscepi, 
 uestri apostolatus offerimus probanda [esse] iudicio, ut, 
 si forte ut hominibus quispiam ignorantiae error obrepsit, uestra 
 sententia corrigatur\\ nempe perspicitis id eum egisse hac praelocutione 
 praemissa, ut, si quid in illo apparuisset erroris, non 
 in fide, sed in quaestionibus quae sunt praeter fidem uideretur 
 errasse, ubi, etsi corrigendus est error, non tamen tamquam 
 haeresis corrigatur et qui correctus non fuerit, ita dicatur 
 errare, ut non tamen haereticus iudicetur.

Sed multum eum ista fallit opinio. longe aliter se habent 
 quaestiones istae, quas esse praeter fidem arbitratur, quam 
 sunt illae, in quibus salua fide, qua christiani sumus, aut 
 ignoratur quid uerum sit et sententia definitiua suspenditur 
 aut aliter quam est humana et infirma suspicione conicitur, 
 ueluti cum quaeritur, qualis uel ubi sit paradisus ubi

 
 
 
 constituit deus hominem quem formauit ex puluere, cum tamen 
 esse illum paradisum fides christiana non dubitet; uel cum 
 quaeritur, utrum ibi sit nunc Helias uel Enoch an alicubi 
 alibi, quos tamen non dubitamus in quibus nati sunt corporibus 
 uiuere; uel cum quaeritur, utrum in corpore an extra 
 corpus in tertium caelum sit raptus apostolus, quamquam 
 sit ista inpudens inquisitio id scire uolentium, quod se ille 
 cui hoc praestitum est salua utique fide nescire testatur; uel 
 quot sint caeli, in quorum tertium se raptum esse commemorat; 
 uel utrum elementa mundi huius conspicabilis quattuor an 
 plura sint; quid faciat solem lunamue deficere his defectibus, 
 quos praedicere astrologi certa temporum dinumeratione consuerunt; 
 cur antiqui homines tam diu uixerint quam sancta 
 scriptura testatur et utrum proportione longioris aetatis filios 
 sera pubertate gignere coeperint; ubi potuerit Mathusalem 
 uiuere, qui in arca non fuit, qui, sicut in plerisque codicibus 
 et graecis et latinis numerantur anni, reperitur superuixisse 
 diluuio; uel utrum paucioribus, qui rarissimi inueniuntur, 
 potius credendum sit, in quibus ita est numerus conscriptus 
 annorum, ut ante diluuium defunctus fuisse monstretur. quis 
 enim non sentiat in his atque huius modi uariis et innumera 
 bilibus quaestionibus siue ad obscurissima opera dei siue ad 
 scripturarum abditissimas latebras pertinentibus, quas certo 
 aliquo genere complecti ac definire difficile est, et multa 
 ignorari salua christiana fide et alicubi errari sine aliquo haeretici 
 dogmatis crimine?.

Sed in causa duorum hominum, quorum per 
 unum uenundati sumus sub peccato, per alterum redimimur a

 

 
 
 
 peccatis, per unum praecipitati sumus in mortem, per alterum 
 liberamur ad uitam, quoniam ille nos in se perdidit faciendo 
 uoluntatem suam, non eius, a quo factus est, iste nos in se 
 saluos fecit non faciendo uoluntatem suam, sed eius a quo 
 missus est: in horum ergo duorum hominum causa proprie 
 fides christiana consistit. unus est enim deus et unus 
 mediator dei et hominum, homo Christus Iesus. quoniam 
 non est aliud nomen sub caelo datum hominibus, in 
 quo oportet saluos fieri nos, et in illo definiuit deus 
 fidem omnibus suscitans illum a mortuis. itaque sine 
 ista fide, hoc est sine fide unius mediatoris dei et hominum 
 hominis Christi Iesu, sine fide, inquam, resurrectionis eius, 
 quam deus omnibus definiuit, quae utique sine incarnatione 
 eius ac morte non potest ueraciter credi: sine fide ergo incarnationis 
 et mortis et resurrectionis Christi nec antiquos iustos, 
 ut iusti essent, a peccatis potuisse mundari et dei gratia 
 iustificari ueritas christiana non dubitat, siue in eis iustis, 
 quos sancta scriptura commemorat, siue in eis, quos quidem 
 illa non commemorat, sed tamen fuisse credendi sunt uel ante 
 diluuium uel inde usque ad legem datam uel ipsius legis tempore 
 non solum in filiis Israhel, sicut fuerunt prophetae, sed etiam 
 extra eundem populum, sicut fuit Iob. et ipsorum enim corda 
 eadem mundabantur mediatoris fide et diffundebatur in eis 
 caritas per spiritum sanctum, qui ubi uult spirat 
 non merita sequens, sed etiam ipsa merita faciens. non enim 
 dei gratia gratia erit ullo modo, nisi gratuita fuerit omni modo.

Quamuis ergo mors regnauerit ab Adam usque 
 ad Moysen, quia non eam potuit uincere nec lex data per

 

 
 
 
 Moysen â non enim data est quae posset uiuificare, sed 
 quae mortuos, quibus uiuificandis esset gratia necessaria, non 
 solum peccati propagatione et dominatione prostratos, uerum 
 I etiam ipsius legis addita praeuaricatione conuictos deberet ostendere, 
 non ut periret quisquis hoc in dei misericordia etiam 
 tunc intellegeret, sed ut per regnum mortis ad supplicium destinatus 
 etiam sibi ipsi per praeuaricationem legis manifestatus 
 dei quaereret adiutorium, ut ubi abundauit peccatum 
 superabundaret gratia, quae sola liberat a corpore 
 mortis huius â 
 
 quamuis ergo nec lex per Moysen data 
 potuerit a quoquam homine regnum mortis auferre, erant tamen 
 et legis tempore homines dei non sub lege terrente, conuincente, 
 puniente, sed sub gratia delectante, sanante, liberante; erant 
 qui dicerent: ego in iniquitatibus conceptus sum et 
 in peccatis mater mea me in utero aluit, et: non 
 est pax ossibus meis a facie peccatorum meorum. 
 et: cormundum crea in me, deus, etspiritumrectum 
 innoua in uisceribus meis, et: spiritu principali 
 confirma me, et: spiritum sanctum tuum ne auferas 
 a me; erant qui dicerent: credidi propter quod locutus 
 sum. eadem quippe et ipsi mundabantur fide qua et nos, unde 
 et apostolus dicit: habentes autem eundem spiritum 
 fidei secundum quod scriptum est: cr edidi, propter 
 quod et locutus sum, et nos credimus, propter quod 
 et loquimur. ex ipsa fide dicebatur: ecce uirgo in utero 
 accipiet et pariet filium, et uocabunt nomen eius 
 Emmanuel, quod est in terpretatum \'nobiscum deus\':

 

 
 
 
 ex ipsa fide de ipso dicebatur : et ipse tamquam sponsus 
 procedens e thalamo suo exulabit ut gigas ad 
 currendam uiam; a summo caeli egressio eius et 
 occursus eius usque ad summum caeli; et non est 
 qui se abscondat a calore eius; ex fide ipsa ipsi dicebatur: 
 thronus tuus, deus, in saeculum saeculi. 
 uirga directionis uirga regni tui. dilexisti iustitiam 
 etodistiiniquitatem;proptereaunxitte, deus, 
 deus tuus oleo exultationis prae participibus tuis. 
 eodem spiritu fidei ab illis haec futura uidebantur, quo a nobis 
 facta creduntur. neque enim qui nobis ista fideli dilectione 
 prophetare potuerunt, eorum ipsi participes non fuerunt. et unde 
 est quod dicit apostolus Petrus: quid temptatis deum 
 imponere iugum supra collum discipulorum, quod 
 neque patres nostri neque nos potuimus portare? 
 sed per gratiam domini Iesu credimus salui fieri 
 quemadmodum et illi, nisi quia et illi per gratiam domini 
 Iesu Christi salui facti sunt, non per legem Moysi, per quam 
 non sanatio, sed cognitio est facta peccati, sicut docet apostolus 
 dicens: perlegemenim cognitio peccati? nunc autem 
 sine lege iustitia dei manifestata est testificata 
 per legem et prophetas. si ergo nunc manifestata est, etiam 
 tunc erat, sed occulta. cuius occultationem significabat templi 
 uelum, quod est ad eius significandam reuelationem Christo 
 moriente conscissum. et tunc ergo ista gratia unius mediatoris 
 dei et hominum hominis Christi Iesu erat in populo 
 dei, sed tamquam in uellere pluuia, quam non debitam, sed

 

 
 
 
 uoluntariam segregat deus hereditati suae, inerat latens; nunc 
 autem uelut siccato illo uellere. hoc est Iudaico populo reprobato 
 in omnibus gentibus tamquam in area cernitur patens.

Non igitur sicut Pelagius et eius discipuli tempora 
 diuidamus dicentes \'primum uixisse iustos homines ex 
 natura, deinde sub lege, tertio sub gratia â ex natura, scilicet 
 ab Adam tam longa aetate, qua lex nondum erat data â tunc 
 enim', aiunt, educe ratione cognoscebatur creator et quemadmodum 
 uiuendum esset scriptum gerebatur in cordibus, non 
 lege litterae, sed naturae. uerum uitiatis moribus\', inquiunt. 
 \'ubi coepit non sufficere natura iam decolor, lex ei addita est, 
 qua uelut luna fulgori pristino detrita rubigine redderetur. sed 
 posteaquam nimia>, sicut disputant, \'peccandi consuetudo praeualuit, 
 cui sanandae lex parum ualeret, Christus aduenit et tamquam 
 morbo desperatissimo non per discipulos, sed per se ipsum 
 medicus ipse subuenit\'.

Haec disputantes a gratia mediatoris iustos excludere 
 conantur antiquos, tamquam dei et illorum hominum non 
 fuerit mediator homo Christus Iesus, quia nondum ex 
 utero uirginis carne suscepta homo nondum fuit, quando illi 
 iusti fuerunt. quod si ita esset, nequaquam apostolus diceret: 
 per hominem mors et per hominem resurrectio 
 mortuorum. sicut enim in Adam omnes moriuntur, 
 sic et in Christo omnes uiuificabuntur, quandoquidem 
 illi antiqui iusti secundum istorum uaniloquia sibi sufficiente 
 natura nec mediatore homine Christo indiguerunt, per quem 
 reconciliarentur deo, nec in eo uiuificabuntur, ad cuius corpus 
 et membra secundum id quod propter homines homo factus

 

 
 
 
 est non pertinere monstrantur. si autem. quemadmodum per 
 apostolos suos ueritas loquitur, sicut in Adam omnes 
 moriuntur, sic e.t in Christo omnes uiuificabuntur, 
 qui per r illum hominem mors et per istum 11 omin em 
 resurrectio mortuorum, quis audeat dubitare christianus 
 etiam illos iustos, qui recentioribus generis humani temporibus 
 deo placuerunt, ideo in resurrectionem uitae aeternae, non 
 mortis aeternae esse uenturos, quia in Christo uiuificabuntur; 
 ideo autem uiuificari in Christo, quoniam ad corpus pertinent 
 Christi; et ideo pertinere ad corpus Christi, quia et ipsis caput 
 est Christus; ideo et ipsis caput esse Christum, quia unus 
 mediator est dei et hominum homo Christus Iesus? 
 quod eis non fuisset, nisi in eius resurrectionem per eius gratiam 
 credidissent. et hoc quomodo fieret, si eum in carne uenturum 
 esse nescissent neque ex hac fide iuste pieque uixissent? nam 
 si propterea illis non profuit incarnatio Christi, quia nondum 
 facta erat, nec nobis prodest iudicium Christi de uiuis et mortuis, 
 quia nondum factum est; si autem nos per huius nondum 
 facti, sed futuri iudicii fidem stabimus ad dexteram Christi, 
 profecto illi per incarnationis eius tunc nondum factae, sed 
 futurae fidem membra sunt Christi.

Neque enim putandum est, quod antiquis iustis 
 sola quae semper erat diuinitas Christi, non etiam quae nondum 
 erat eius humanitas reuelata profuerit. illud enim, quod ait 
 dominus Iesus: Abraham concupiuit diem meum uidere 
 et uidit et gauisus est, si diem suum uoluit suum 
 tempus intellegi, testimonium profecto perhibuit Abrahae, quod 
 fide fuerit incarnationis eius inbutus. secundum hanc enim

 

 
 
 
 habet tempus; diuinitas uero eius omne tempus excedit, quia per 
 illam uniuersa facta sunt tempora. quod etsi quisquam de die 
 sempiterno accipiendum putauerit, qui nullo finitur crastino, 
 nullo praeuenitur hesterno, hoc est de ipsa aeternitate, in qua 
 coaeternus est patri, quomodo id uere concupisceret Abraham, 
 nisi eius nosset futuram mortalitatem, cuius quaesiuit aeternitatem? 
 aut si ad hoc aliquis horum uerborum sensum coartat, 
 ut dicat nihil intellegendum in eo quod ait dominus \'quaesiuit 
 diem meum\' nisi \'quaesiuit me, qui sum dies permanens, hoc 
 est lumen indeficiens\' â uelut cum dicimus uitam filii, de qua 
 loquitur euangelium dicens: sic dedit et filio uitam h abere 
 in semet ipso, non aliud ipsum, aliud eius uitam, sed 
 eundem ipsum filium intellegimus uitam, qui dixit: ego sum 
 uia, ueritas et uita, et de quo dictum est: ipse est uerus 
 deus et uita aeterna, ut hanc eius aequalem patri diuinitatem 
 uidere cupiuerit Abraham nequaquam incarnatione eius 
 praecognita, sicut eum nonnulli etiam philosophi quaesiuerunt, 
 qui nihil de eius carne didicerunt â numquid et illud, quod 
 iubet Abraham ponere manum seruum suum sub femore suo et 
 iurare per deum caeli, aliter quisquam recte intellecturus est 
 nisi Abraham scisse in qua uenturus esset deus caeli carnem 
 de illo femore propagari?

Cuius carnis et sanguinis, quando ipsum Abraham 
 benedixit, Melchisedech etiam testimonium christianis fidelibus 
 notissimum protulit, ut tanto post Christo diceretur in psalmis, 
 quod nondum factum, sed adhuc futurum, eadem tamen ipsa

 

 
 
 
 et patrum quae nostra est fides una cantabat: tu es sacerdos 
 in aeternum secundum ordinem Melchisedech. in 
 Adam quippe inuenientibus mortem per hoc prodest Christus, 
 . quod est mediator ad uitam; non autem per hoc mediator est, 
 quod aequalis est patri. per hoc enim quantum pater tantum 
 et ipse distat a nobis. et quomodo erit medietas, ubi eadem 
 ipsa distantia est? ideo apostolus non ait: unus mediator 
 dei et hominum Christus Iesus, sed homo Christus 
 Iesus. per hoc ergo mediator, per quod homo; inferior patre 
 per quod nobis propinquior, superior nobis per quod patri 
 propinquior. quod apertius ita dicitur: inferior patre, quia in 
 forma serui, superior nobis, quia sine labe peccati.

Quapropter quisquis humanam contendit in 
 qualibet aetate naturam non indigere medico secundo Adam, 
 quia non est uitiata in primo Adam, non in aliqua quaestione, 
 in qua dubitari uel errari salua fide potest, sed in ipsa regula 
 fidei, qua christiani sumus, gratiae dei conuincitur inimicus. 
 quale est autem, quod ab istis illa quae ante legem fuit uelut adhuc 
 minus malis moribus uitiata hominum natura laudatur? neque 
 respiciunt tantis tamquam intolerabilibus peccatis homines tunc 
 fuisse submersos, ut excepto uno homine dei et eius coniuge . 
 \' tribusque filiis et totidem nuribus iusto iudicio dei sicut igne 
 postea terra exigua Sodomorum ita totus mundus diluuio deleretur. 
 ex quo tempore igitur perunum hominem peccatum 
 intrauit in mundum et per peccatum mors, et ita in

 

 

 

 
 
 
 omnes homines pertransiit, in quo omnes peccauerunt, 
 profecto uniuersa massa perditionis facta est possessio 
 perditoris. nemo itaque, nemo prorsus inde liberatus est 
 aut liberatur aut liberabitur nisi gratia redemptoris.

Et ante Abraham quidem utrum aliquo corporali 
 et uisibili sacramento iusti uel eorum paruuli signarentur, scriptura 
 non exprimit. ipse tamen Abraham signum accepit 
 circumcisionis signaculum iustitiae fidei et sic accepit, 
 ut deinceps etiam omnes paruulos domus suae circumcidere 
 iuberetur, recentissimos a uisceribus matrum octauo die natiuitatis 
 eorum, ut etiam hi, qui corde ad iustitiam credere nondum 
 possent, tamen iustitiae fidei signaculum sumerent. quod sub 
 terrore tanto est imperatum, ut diceret deus animam illam de 
 suo populo perituram, cuius octauo die praeputii circumcisio 
 facta non fuisset. huius tam horribilis poenae iustitia si quaeratur, 
 nonne istorum omnis de libero arbitrio et laudabili sanitate 
 et puritate naturae quantumlibet arguta sit argumentatio 
 repercussa et confracta dissiliet? quid enim mali, quaeso, paruulus 
 propria uoluntate commisit, ut alio neglegente et eum 
 non circumcidente ipse damnetur damnatione tam seuera, ut 
 pereat anima illa de populo suo? neque enim temporalis mortis 
 terror incussus est, cum de iustis, quando moriebantur, tunc. 
 potius diceretur: et appositus est ad populum suum 
 uel appositus est ad patres suos, quoniam deinceps homini 
 nulla. temptatio formidatur, quae illum separet a populo 
 suo, si populus eius ipse est populus dei.

Quid sibi ergo uult pro nullo propriae uoluntatis 
 admisso tanta damnatio? neque enim, sicut nonnulli secundum 
 Platonicos opinantur, hoc uniuscuiusque infantis animae redditur, 
 quod ante istam uitam sua uoluntate commisit, cum haberet 
 ante hoc corpus uel bene uel male uiuendi liberum arbitrium, 
 cum Paulus apostolus apertissime dicat nondum natos nihil 
 egisse boni uel mali. unde ergo recte infans illa perditione 
 punitur, nisi quia pertinet ad massam perditionis et iuste intellegitur 
 ex Adam natus antiqui debiti obligatione damnatus, 
 nisi inde fuerit non secundum debitum, sed secundum gratiam 
 liberatus? quam gratiam nisi gratiam dei per Iesum Chri 
 stum dominum nostrum, quem profecto inter cetera 
 ueterum sacramenta etiam ipsa praeputii circumcisio prophetauit? 
 dies enim octauus est in hebdomadum recursibus dies 
 dominicus, quo resurrexit dominus, et petra erat Christus. 
 unde circumcisionis cultellus est petrinus et caro praeputii 
 corpus peccati.

Mutatis proinde sacramentis posteaquam uenit 
 qui eis significabatur esse uenturus, non tamen mutato mediatoris 
 auxilio, qui etiam priusquam uenisset in carne, antiqua 
 sua membra liberabat suae incarnationis fide, et nos cum 
 essemus mortui delictis et praeputio- carnis nostrae, 
 conuiuificati sumus Christo, in quo circumcisi sumus 
 circumcisione non manu facta, quam figurabat circumcisio 
 manu facta, ut euacuaretur corpus peccati, cum 
 quo sumus ex Adam nati. damnatae originis propagatio nos

 

 

 
 
 
 damnat, nisi mundemur similitudine carnis peccati, in qua missus 
 est sine peccato, qui tamen de peccato damnaret peccatum; 
 factus est enim pro nobis peccatum. unde dicit apostolus: 
 obsecramus pro Christo, reconciliamini deo. eum 
 qui non nouerat peccatumpro nobis peccatum fecit, 
 utnos simusiustitia in ipso in ipso. deus ergo, cui per eum 
 reconciliamur, fecit eum pro nobis peccatum, id est sacrificium 
 per quod dimitterentur nostra peccata, quoniam peccata uocantur 
 sacrificia pro peccatis. et utique ipse pro peccatis nostris est 
 immolatus nullum habens uitium solus in hominibus, quale 
 quaerebatur etiam tunc in pecoribus, quo significabatur unus 
 sine uitio ad uitia sananda uenturus. quocumque igitur die 
 suae natiuitatis infans baptizatur in Christo, tamquam octauo 
 circumciditur die, quoniam in illo circumciditur, qui tertio quidem 
 ex quo crucifixus est, sed octauo in hebdomadibus resurrexit 
 die. circumciditur autem in expoliationem corporis 
 carnis, id est ut debitum, quod contagio carnalis 
 generationis attraxit, gratia spiritalis regenerationis absoluat; 
 nullus enim est mundus a sorde â qua, obsecro, sorde 
 nisi peccati? â nec infans, cuius est unius diei uita 
 super terram.

Sic autem argumentantur dicentes: \'ergo malum 
 sunt nuptiae et non est opus dei homo quem generant nuptiae?\' 
 quasi nuptiarum bonum sit morbus concupiscentiae, in quo 
 uxores diligunt qui ignorant deum, quod apostolus prohibet. 
 ac non potius pudicitia coniugalis, qua in bonos usus ordinate 
 filios procreandi redigitur libido carnalis, aut uero possit esse

 

 
 
 
 homo nisi opus dei non solum qui de coniugio, uerum etiam 
 qui de fornicatione uel de adulterio procreatur. sed in hac 
 quaestione, ubi quaeritur non cui rei creator, sed cui saluator 
 sit necessarius, non intuendum est quid boni sit in procreatione 
 naturae, sed quid in peccato mali, quo certum est uitiatam 
 esse naturam. simul autem utrumque propagatur, et natura et 
 naturae uitium, quorum est unum bonum, alterum malum. illud 
 de conditoris largitate sumitur, hoc de origine damnationis 
 attrahitur; illi est causa bona uoluntas dei summi, huic mala 
 uoluntas hominis primi; illud indicat deum creaturae institu 
 torem, hoc indicat deum inoboedientiae punitorem. denique 
 idem ipse Christus propter illud creandum factor est hominis, 
 propter hoc sanandum factus est homo.

Bonum ergo sunt nuptiae in omnibus quae 
 sunt propria nuptiarum. haec autem tria sunt: generandi ordinatio, 
 fides pudicitiae, conubii sacramentum. propter ordinationem 
 generandi scriptum est: uolo iuniores nubere, 
 filios procreare, matres familias esse; propter fidem 
 pudicitiae: uxor non habet potestatem corporis sui, 
 sed uir; similiter et uir non habet potestatem corporis 
 sui, sed mulier; propter conubii sacramentum: quod 
 deus coniunxit, homo non separet. de quibus in aliis 
 opusculis nostris, quae uobis non sunt incognita, quantum 
 domino adiuuante potuimus, satis nos disseruisse meminimus. 
 propter haec omnia honorabiles nuptiae in omnibus 
 et torus inmaculatus. in quantum enim nuptiae bonae 
 sunt, in tantum faciunt plurimum boni etiam de libidinis malo, 
 quoniam libidine non bene utitur libido, sed ratio. libido est

 

 
 
 
 autem in illa quam notat apostolus repugnante legi mentis 
 inoboedientium lege membrorum, ratio uero bene utens libidine 
 ipsa est in lege nuptiarum. nam si nullum de malo bonum 
 fieri posset, nec deus ex adulterino concubitu hominem conderet. 
 sicut ergo adulterii damnabile malum, quando et inde 
 homo nascitur, non inputatur deo, qui certe in opere hominum 
 malo facit ipse opus bonum, ita quicquid est pudendum in 
 membrorum illa inoboedientia, de qua erubuerunt qui post 
 peccatum foliis ficulneis eadem membra texerunt, non nuptiis 
 inputatur, propter quas concubitus coniugalis non solum est 
 licitus, uerum etiam utilis et honestus, sed inputatur peccato 
 inoboedientiae, cuius haec poena est consecuta, ut homo 
 inoboediens deo sua quoque sibi inoboedientia membra sentiret. 
 de quibus erubescens, quod non ad arbitrium uoluntatis eius, 
 sed ad libidinis incentiuum uelut arbitrio proprio mouerentur, 
 quae pudenda iudicauit, operienda curauit. non enim confundi 
 debuit homo de opere dei aut ullo modo fuerant creato erubescenda, 
 quae instituenda uisa sunt creatori. itaque nec deo 
 nec homini illa simplex nuditas displicebat, quando nihil erat 
 pudendum, quia nihil praecesserat puniendum.

Essent autem procul dubio nuptiae etiam non 
 praecedente peccato, quia neque ob aliam causam uiro adiutorium 
 non alius uir, sed femina facta est et illa dei uerba: 
 crescite et multiplicamini, non est damnandorum praedictio 
 peccatorum sed fecundatarum benedictio nuptiarum. his 
 enim deus ineffabilibus suis uerbis, id est diuinis rationibus 
 in suae sapientiae per quam facta sunt omnia ueritate uiuentibus 
 uim seminis indidit primis hominibus. si autem peccato non 
 fuisset dehonestata natura, absit ut opinemur tales futuras 
 fuisse nuptias in paradiso, ut in eis ad prolem seminandam

 

 
 
 
 non nutu uoluntatis, sicut pes ad. ambulandum, manus ad 
 operandum, lingua ad loquendum, sed aestu libidinis membra 
 genitalia mouerentur nec, sicut nunc fit, uirginitatis integritas 
 ad concipiendos fetus ui turbidi uitiaretur ardoris, sed obsequeretur 
 imperio tranquillissimae caritatis et eo modo non 
 esset dolor et cruor uirginis concumbentis, quomodo non esset 
 etiam matris gemitus parientis. haec ideo non creduntur, quia 
 in ista mortalitatis conditione inexperta sunt. in deterius quippe 
 uitio mutata natura non inuenit primae illius puritatis exemplum. 
 sed fidelibus loquimur, qui nouerunt credere diuinis eloquiis 
 etiam nullis adhibitis expertae ueritatis exemplis. quomodo 
 enim nunc ostendam sine ullis parentibus de puluere hominem 
 factum eique de suo latere coniugem? et tamen quod oculus 
 iam non inuenit, fides credit.

Sic ergo et primarum nuptiarum sine libidinis 
 passione tranquillitas et motus genitalium sicut aliorum membrorum 
 non ad effrenati caloris incitamentum, sed ad uoluntatis 
 arbitrium â quales nuptiae perseuerassent, si peccati non interuenisset 
 obprobrium â nunc ostendi non potest, sed ex 
 his quae diuina auctoritate conscripta sunt non immerito credi 
 potest. sic enim modo non inuenio sine pruriente libidine concumbentem; 
 sicut non inuenio sine dolore et gemitu parturientem, 
 sine futura morte nascentem, et tamen secundum 
 scripturarum sanctarum ueritatem gemitus parturientis et mors 
 hominis non fuissent, si peccatum non praecessisset; sic nec 
 illud unde erubuerunt, qui membra illa texerunt, quia et hoc 
 in eisdem sanctis litteris praecedente peccato scriptum est 
 consecutum. membra quippe illa nisi indecens motus oculis

 

 
 
 
 eorum non utique clausis, sed in hoc non apertis, hoc est non 
 attentis, animaduertenda nuntiasset, nihil in suo corpore, quod 
 utique totum deus laudabile fecerat, pudendum uelandumque 
 sensissent, quia nisi praeisset facinus, quod inoboedientia est 
 ausa committere, non sequeretur dedecus, quod uerecundia uellet 
 abscondere.

Clarum est igitur hoc non esse nuptiis inputandum, 
 quod etsi non esset, nuptiae tamen essent, quarum 
 bonum non aufertur isto malo, sed ab eis et hoc malum in 
 usum uertitur bonum. uerum quia iam ista conditione mortalium 
 nunc simul aguntur concubitus et libido, eo fit, ut cum 
 libido reprehenditur, etiam nuptialis concubitus licitus et honestus 
 reprehendi putetur ab eis, qui nolunt discernere ista 
 uel nesciunt. nec attendunt illud esse nuptiarum bonum, unde 
 gloriantur nuptiae, id est proles, pudicitia, sacramentum, illud 
 autem non esse nuptiarum, sed carnalis concupiscentiae malum, 
 de quo erubescunt et nuptiae. sed quia sine illo malo fieri 
 non potest nuptiarum bonum, hoc est propagatio filiorum, ubi 
 ad huius modi opus uenitur, secreta quaeruntur, arbitri remouentur, 
 filiorum quoque ipsorum, si iam inde aliqui nati sunt, 
 cum per aetatem sentire ista iam coeperint, praesentia deuitatur, 
 atque ita nuptiae sinuntur exercere quod licet, ut non 
 neglegant occultare quod dedecet. hinc est, quod infantes etiam 
 qui peccare non possunt, non tamen sine peccati contagione 
 nascuntur, non ex hoc quod licet, sed ex eo quod dedecet. nam 
 ex hoc quod licet natura nascitur, ex illo quod dedecet uitium. 
 naturae nascentis est auctor deus, qui hominem condidit et 
 qui uirum ac feminam nuptiali iure coniunxit, uitii uero auctor 
 est diaboli decipientis calliditas et hominis consentientis 
 uoluntas.

Vbi nihil deus fecit, nisi quod hominem

 
 
 
 uoluntate peccantem iusto iudicio cum stirpe damnauit, et ideo 
 ibi quicquid etiam nondum erat natum mento est in praeuaricatrice 
 radice damnatum, in qua stirpe damnata tenet 
 hominem generatio carnalis, unde sola liberat regeneratio spiritalis. 
 ideo regeneratis parentibus, si tamen in eadem gratia 
 perseuerauerint, procul dubio libido ista propter remissionem 
 peccatorum, quae in eis facta est, non nocebit, nisi cum ea male 
 utuntur non solum in omnibus inlicitis corruptelis, uerum etiam 
 in ipsis coniugibus, quando non propagandi uoluntate operam 
 creandis filiis inpendunt, sed lasciuiendi uoluptate exsaturandae 
 cupidini inseruiunt. quod propter uitandas fornicationes maritis 
 et uxoribus ne fraudent inuicem nisi ex consensu ad tempus, 
 ut orationibus uacent, secundum ueniam, non 
 secundum imperium concedit apostolus. euidenter quippe 
 dum tribuit ueniam, denotat culpam. nuptialis autem concubitus, 
 quem matrimoniales quoque indicant tabulae causa procreandorum 
 fieri filiorum, per se ipsum prorsus, non in comparatione 
 fornicationis est bonus. qui tametsi propter corpus 
 mortis, quod nondum est resurrectione renouatum, sine quodam 
 bestiali motu, de quo natura erubescit humana, non potest 
 fieri, tamen ipse concubitus non est peccatum, ubi ratio libidine 
 utitur ad bonum, non superatur ad malum.

Obesset ista carnis concupiscentia etiam tantummodo 
 quod inesset, nisi peccatorum remissio sic prodesset, 
 ut quae in eis est, et nato et renato, nato quidem et inesse et 
 obesse, renato autem inesse quidem, sed non obesse possit. 
 in tantum autem obest natis, ut, nisi renascantur, nihil possit 
 prodesse, si nati sunt de renatis. manet quippe in prole, ita 
 ut ream faciat originis uitium, etiam si in parente reatus

 

 
 
 
 eiusdem uitii remissione ablutus est peccatorum, donec omne 
 uitium, cui consentiendo peccatur, regeneratione nouissima 
 consumatur, id est ipsius etiam renouatione carnis, quae in 
 eius resurrectione futura promittitur, ubi non solum nulla 
 peccata faciamus, sed nec habeamus ulla desideria uitiosa, 
 quibus consentiendo peccemus, ad quam beatam perfectionem 
 huius quod nunc datur sancti lauacri gratia peruenitur. qua 
 enim regeneratione spiritus modo fit, ut peccata omnia peccata 
 remittantur, eius merito fiet etiam regeneratio carnis in 
 aeternam uitam, qua in ipsa carne incorruptibiliter resurgente 
 peccatorum omnium incitamenta sanentur. sed ea salus adhuc 
 in spe facta est, non tenetur in re neque per praesentiam possidetur, 
 sed expectatur per patientiam. 
 
 Ac per hoc non solum peccata omnia, quorum nunc 
 remissio fit in baptismo, quae reos faciunt, dum desideriis 
 uitiosis consentitur atque peccatur, uerum etiam ipsa desideria 
 uitiosa, quibus si non consentitur, nullus peccati reatus contrahitur, 
 quae non in ista, sed in alia uita nulla erunt, eodem 
 lauacro baptismatis uniuersa purgantur.

Reatus itaque uitii eius, de quo loquimur, in regeneratorum 
 prole carnali tamdiu manebit, donec et illic lauacro 
 regenerationis abluatur. regeneratus quippe non regenerat filios 
 carnis, sed generat ac per hoc in eos non quod regeneratus, 
 sed quod generatus est traicit. sic igitur siue reus infidelis 
 siue absolutus fidelis non generat absolutos uterque, sed reos, 
 quomodo non solum oleastri, sed etiam oleae semina non oleas 
 generant,- sed oleastros. sic itaque in damnatione hominem 
 prima natiuitas tenet, unde nisi secunda non liberat. tenet ergo 
 diabolus, liberat Christus; tenet deceptor Euae, liberat filius 
 Mariae; tenet qui per coniugem uenit ad uirum, liberat qui

 
 
 
 de coniuge natus est, quae non pertulit uirum; tenet qui 
 causam libidinis intulit feminae, liberat qui sine libidine est 
 conceptus in femina. omnes ille prorsus per unum tenere potuit 
 nec ab eius dominatione liberat nisi unus, quem tenere non 
 potuit. denique ipsa ecclesiae sacramenta, quae tam priscae 
 traditionis auctoritate concelebrat, ut ea isti, quamuis in paruulis 
 existiment simulatorie potius quam ueraciter fieri. non tamen 
 audeant aperta inprobatione respuere â ipsa, inquam, sanctae 
 ecclesiae sacramenta satis indicant paruulos a partu etiam recentissimos 
 per gratiam Christi de diaboli seruitio liberari. excepto 
 enim quod in peccatorum remissionem non fallaci, sed fideli 
 mysterio baptizantur, etiam prius exorcizatur in eis et exsufflatur 
 potestas contraria, cui etiam uerbis eorum a quibus portantur 
 se renuntiare respondent. quibus omnibus rerum occultarum 
 sacratis et euidentibus signis a captiuatore pessimo ad optimum 
 redemptorem transire monstrantur, qui pro nobis infirmitate 
 suscepta alligauit fortem, ut uasa eius eriperet, quia infirmum 
 dei non solum est hominibus, uerum et angelis fortius. 
 liberans itaque deus pusillos cum magnis in utrisque ostendit 
 quod locuta est per apostolum ueritas; non enim solos aetate 
 maiores, sed etiam pusillos eruit a potestate tenebrarum, ut 
 transferat in regnum filii caritatis suae..

Nec quisquam miretur et dicat: cur ergo creat bonitas 
 dei, quod possideat malignitas diaboli? hoc enim suae creaturae 
 seminibus ex illa bonitate largitur, qua etiam facit solem 
 suum oriri super bonos et malos et pluit super

 

 
 
 
 iustos et iniustos. hac quippe bonitate etiam ipsa semina 
 benedixit uel benedicendo constituit. quam benedictionem naturae 
 laudabili culpa damnabilis non ademit, quae licet per 
 dei punientis iustitiam ualuerit, ut homines cum peccati originalis 
 uitio nascerentur, non tamen ualuit, ut homines non 
 nascerentur, sicut in ipsis aetate maioribus quaelibet uitia 
 peccatorum non ex homine hominem tollunt, sed permanet dei 
 opus bonum in quantiscumque malis inpiorum operibus. nam 
 -etsi homo in honore positus et non intellegens comparatur 
 pecoribus eisque similis fit, non tamen usque adeo similis fit, 
 ut pecus sit. comparatur namque per uitium, non per naturam, 
 non pecoris uitio, sed naturae. tantae namque excellentiae est 
 in comparatione pecoris homo, ut uitium hominis natura sit 
 pecoris, nec tamen ideo natura hominis in naturam uertitur 
 pecoris. ac per hoc deus hominem damnat propter uitium, 
 quo natura dehonestatur, non propter naturam, quae uitio non 
 aufertur; bestias uero absit ut opinemur poenae damnationis 
 obnoxias, quas iustum est ut miseriae sint expertes, quae nec 
 beatitudinis possunt esse participes. quid ergo mirum est uel 
 iniquum, ut inmundo spiritui subdatur homo non propter naturam, 
 sed propter inmunditiam suam, quam non ex opere 
 diuino, sed ex humana uoluntate uenientem in originis labe 
 contraxit, cum et ipse spiritus inmundus bonum sit, quod 
 spiritus, malum, quod inmundus? illud quippe est ex dei 
 opere, hoc ex propria uoluntate. natura itaque fortior, id est 
 angelica inferiorem naturam, id est humanam uitii societate 
 subditam tenet. ideo mediator angelis fortior infirmus propter 
 homines factus est, sic superbia captiuatoris redemptoris

 

 
 
 
 humilitate destruitur, ut qui super filios hominis angelica fortitudine 
 gloriatur, a filio dei suscepta humana infirmitate uincatur.

Sed iam etiam istum conclusuri librum oportere 
 arbitramur, ut Ambrosium antistitem dei, cuius inter latinae 
 linguae scriptores ecclesiasticos praecipue Pelagius integerrimam 
 fidem praedicat, sicut de gratia fecimus ita et de peccato originali, 
 in quo delendo ipsa gratia euidentius commendatur, calumniosae 
 istorum loquacitati respondere faciamus. in eo opere 
 quod scripsit de resurrectione sanctus Ambrosius \'lapsus sum\', 
 inquit, \'in Adam, de paradiso eiectus sum in Adam, mortuus in 
 Adam: quomodo reuocat nisi me in Adam inuenerit ut in illo 
 culpae obnoxium, morti debitum, ita in Christo iustificatum?1 
 item scribens contra Nouatianos ait: (omnes homines sub peccato 
 nascimur, quorum ipse ortus in uitio est, sicut habes 
 lectum dicente Dauid: ecce in iniquitatibus conceptus 
 sum et in delictis peperit me mater mea. ideo Pauli 
 caro corpus mortis erat, sicut ipse ait: quis me liberabit 
 de corpore mortis huius? Christi autem caro damnauit 
 peccatum, quod nascendo non sensit, quod moriendo crucifixit, 
 ut in carne nostra esset iustificatio per gratiam, ubi erat ante 
 conluuio per culpam\'. item idem ipse cum exponeret Esaiam 
 prophetam, loquens de Christo \'ideo\', inquit, 'et quasi homo 
 per uniuersa temptatus est et in similitudine hominum 
 cuncta sustinuit, sed quasi de spiritu natus abstinuit a peccato; 
 omnis enim homo mendax et nemo sine peccato 
 nisi unus deus. seruatum est igitur, ut ex uiro et muliere,

 

 
 
 
 id est per illam corporum commixtionem nemo uideatur expers 
 esse delicti. qui autem expers delicti, expers etiam huius modi 
 conceptionis\'. item cum exponeret euangelium secundum Lucam, 
 \'non enim uirilis coitus\\ inquit, \'uuluae uirginalis secreta reserauit, 
 sed inmaculatum semen inuiolabili utero spiritus sanctus 
 infudit; solus enim per omnia ex natis de femina sanctus dominus 
 Iesus, qui terrenae contagia corruptelae inmaculati partus 
 nouitate non senserit et caelesti maiestate depulerit.\'

His tamen uerbis hominis dei, quem tanto praeconio 
 ipse laudauit Pelagius, contradicit et dicit <sicut sine uirtute 
 ita nos sine uitio procreari\'. quid igitur restat, nisi <ut) aut 
 istum Pelagius suum damnet errorem aut eum sic Ambrosium 
 laudasse paeniteat? sed quia ista secundum catholicam fidem 
 beatus Ambrosius ut episcopus catholicus est locutus, sequitur, 
 ut ab hac uia fidei deuius merito Pelagius cum Caelestio 
 discipulo suo catholicae ecclesiae sit auctoritate damnatus, nisi 
 eum non Ambrosium laudasse, sed contra Ambrosium sensisse 
 paeniteat. scio uos ea quae ad aedificationem uel confirmationem 
 fidei conscribuntur insatiabiliter legere; uerumtamen hic liber, 
 quamtumlibet sit ad hoc utilis, iam tandem aliquando finiendus 
 est.