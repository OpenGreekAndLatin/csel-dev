Multa mihi legenda misisti, Consenti frater carissime, 
 multa mihi legenda misisti. quibus rescripta dum praeparo et 
 aliis atque aliis magis urgentibus occupationibus distrahor, 
 emensus est annus atque in eas me detrusit angustias, ut quomodocumque 
 rescriberem, ne arridente iam tempore nauigandi 
 perlatorem remeare cupientem diutius detinerem. itaque omnibus, 
 quae mihi Leonas dei famulus abs te adtulit, et mox ut ea 
 sumpsi et postea cum haec dictare iam uellem euolutis atque 
 perlectis et quanta potui consideratione perpensis ualde sum tuo 
 delectatus eloquio et sanctarum memoria scripturarum ingeniique 
 sollertia et dolore, quo neglegentes catholicos mordes, et

 
 
 
 zelo, quo aduersus etiam latentes haereticos frendes. sed non 
 mihi persuadetur eos de latebris suis nostris esse mendaciis 
 eruendos. ut quid enim eos tanta cura uestigare atque indagare 
 conamur, nisi ut captos in apertumque productos aut etiam 
 ipsos ueritatem doceamus aut certe ueritate conuictos nocere 
 aliis non sinamus? ad hoc ergo, ut eorum mendacium deleatur 
 siue caueatur, dei autem ueritas augeatur. quomodo igitur 
 mendacio mendacia recte potero persequi? an et latrocinio 
 latrocinia et sacrilegio sacrilegia et adulterio sunt adulteria 
 persequenda? si autem ueritas dei in meo mendacio 
 abundabit, numquidnam et nos dicturi sumus: faciamus 
 mala, ut ueniant bona? quod uides quemadmodum detestetur 
 apostolus. quid est enim aliud \'mentiamur, ut haereticos 
 mendaces ad ueritatem adducamus\', nisi : faciamus mala. 
 ut ueniant bona? an aliquando bonum est mendacium uel 
 aliquando mendacium non est malum? cur ergo scriptum est: 
 odisti, domine, omnes, qui operantur iniquitatem; 
 perdes omnes qui loquuntur mendacium? non enim 
 aliquos excepit aut indefinite dixit (perdes loquentes mendacium\', 
 ut quosdam, non omnes intellegi sineret, sed uniuersalem 
 sententiam protulit dicens: perdes omnes qui

 

 
 
 
 loquuntur mendacium. an quia non dictum est: perdes omnes 
 qui loquuntur omne mendacium uel qui loquuntur quodcumque 
 mendacium, ideo putandum est locum alicui relaxatum 
 esse mendacio? ut scilicet sit aliquod mendacium, quod qui 
 loquuntur non eos deus perdat, sed eos omnes perdat, qui 
 loquuntur iniustum mendacium, non quodcumque mendacium, 
 quia inuenitur et iustum, quod utique laudis debet esse, non 
 criminis?

Nonne cernis, quantum adiuuet haec disputatio 
 eos ipsos, quos pro magna uenatione mendaciis nostris 
 capere molimur? Priscillianistarum est enim, sicut ipse monstrasti, 
 ista sententia: cui comprobandae adhibent testimonia 
 de scripturis exhortantes suos ad mentiendum tamquam exemplis 
 patriarcharum, prophetarum, apostolorum, angelorum, non 
 dubitantes addere etiam ipsum dominum Christum nec se 
 aliter arbitrantes ueracem suam ostendere falsitatem, nisi 
 ueritatem dicant esse mendacem. redarguenda sunt ista, non 
 imitanda; nec in eo malo debemus Priscillianistarum esse 
 participes, in quo ceteris haereticis conuincuntur esse peiores. 
 ipsi enim soli uel certe maxime ipsi reperiuntur ad occultandam 
 suam quam putant ueritatem dogmatizare mendacium 
 atque hoc tam magnum malum ideo iustum existimare, quia

 
 
 
 dicunt in corde retinendum esse, quod uerum est, ore autem 
 ad alienos proferre falsum nullum esse peccatum et hoc esse 
 scriptum: qui loquitur ueritatem in corde suo; tamquam 
 hoc satis sit ad iustitiam, etiamsi loquatur quisque in 
 ore mendacium, quando non proximus, sed alienus hoc audit. 
 propterea etiam putant apostolum Paulum, cum dixisset: deponentes 
 mendacium loquimini ueritatem, statim 
 addidisse: unusquisque cum proximo suo, quia sumus 
 inuicem membra, ut uidelicet cum eis, qui nobis in societate 
 ueritatis proximi non sunt neque, ut ita dicam, commembres 
 nostri sunt, loqui liceat oporteatque mendacium.

Quae sententia sanctos martyres exhonorat, immo uero 
 aufert sancta omnino martyria. iustius enim sapientiusque 
 facerent secundum istos, si persecutoribus suis non se confiterentur 
 esse christianos nec eos sua confessione facerent 
 homicidas, sed potius mentiendo et negando quod erant, et 
 ipsi saluum haberent carnis commodum cordisque propositum 
 et illos conceptum animo scelus inplere non sinerent. non 
 enim proximi eorum erant in fide christiana, ut cum eis 
 deberent loqui ueritatem in ore suo, quam loquebantur in 
 corde suo, sed ipsius ueritatis insuper inimici. si enim Iehu, 
 quem sibi inter ceteros ad exemplum mentiendi prudenter 
 uidentur intueri, seruum Bahalis se esse mentitus est, ut

 

 
 
 
 seruos eius occideret, quanto iustius secundum istorum per 
 uersitatem tempore persecutionis seruos daemonum se mentirentur 
 serui Christi, ne serui daemonum seruos occiderent 
 Christi, et sacrificarent idolis, ne interficerentur homines, si 
 sacrificauit ille Bahali, ut interficeret homines? quid enim eis 
 obesset secundum egregiam doctrinam mendaciloquorum, si 
 diaboli cultum mentirentur in corpore, quando dei cultus seruabatur 
 in corde? sed non sic intellexerunt apostolum martyres 
 ueri, martyres sancti. uiderunt quippe tenueruntque 
 quod dictum est: corde creditur ad iustitiam, ore confessio 
 fit ad salutem, et: in ore eorum non est inuentum 
 en t U III mend acium, ac sic inreprehensibiles abierunt, 
 ubi temptari a mendacibus ulterius non cauebunt, quia mendaces 
 amplius in suis caelestibus coetibus uel alienos uel 
 proximos non habebunt. illum uero Iehu mendacio inpio et 
 sacrificio sacrilego occidendos inpios et sacrilegos inquirentem 
 non imitarentur, nec si de illo qualis fuisset eadem scriptura 
 tacuisset. cum uero scriptum sit eum rectum cor non habuisse 
 cum deo, quid ei profuit, quod pro nonnulla oboedientia, 
 quam de domo Achab omnino delenda pro cupiditate suae 
 dominationis exhibuit, aliquantam mercedem transitoriam regni

 

 
 
 
 temporalis accepit? ad sententiam potius ueridicam martyrum 
 defendendam te, frater, exhortor, ut sis aduersus mendaces 
 non mendacii doctor, sed ueritatis assertor. nam diligentius. 
 obsecro, adtende, quod dico, ut inuenias quam sit cauendum. 
 quod zelo quidem laudabili aduersus inpios, ut possint conprehendi 
 et corrigi uel uitari, sed tamen incautius docendum 
 putatur.

Mendaciorum genera multa sunt, quae quidem omnia 
 uniuersaliter odisse debemus. nullum est enim mendacium, 
 quod non sit contrarium ueritati. nam sicut lux et tenebrae, 
 pietas et inpietas, iustitia et iniquitas, peccatum et recte 
 factum, sanitas et inbecilitas, uita et mors, ita inter se sunt 
 ueritas mendaciumque contraria. unde quanto amanus istam. 
 tanto illud odisse debemus. uerumtamen sunt quaedam mendacia, 
 quae credere nihil obsit, quamuis etiam tali mentiendi 
 genere fallere uoluisse mentienti sit noxium, non credenti. 
 tamquam si frater ille seruus dei Fronto in his, quae tibi 
 indicauit — quod absit — aliqua mentiretur, sibi nocuisset 
 profecto, non tibi, quamuis tu omnia credidisses sine tua iniquitate 
 narranti, quoniam siue illa ita gesta sint sine non ita, 
 non habent tamen aliquid, quod si quis crediderit ita esse 
 gestum, etiamsi non ita sit gestum, regula ueritatis et doctrina 
 salutis aeternae iudicetur esse culpandus. si autem hoc quisque 
 mentiatur, quod si quis crediderit aduersus doctrinam 
 Christi haereticus erit, tanto est nocentior mentiens, quanto

 
 
 
 miserior credens. uide ergo, quale sit, si aduersus doctrinam 
 Christi mentiti fuerimus, quod quisquis crediderit interibit, 
 ut inimicos eiusdem doctrinae capiamus, quos ad ueritatem, 
 dum nos ab ea recedimus, adducamus, immo uero cum mendaces 
 mentiendo capimus, mendacia peiora doceamus. aliud 
 est enim quod dicunt, quando mentiuntur, aliud quando 
 falluntur. nam cum haeresim suam docent, ea dicunt, in quibus 
 falluntur; quando autem se dicunt sentire, quod non 
 sentiunt, uel non sentire quod sentiunt, ea dicunt, in quibus 
 mentiuntur. quod eis quisquis credit, etsi eos non inuenit, 
 ipse non perit. a regula quippe catholica non recedit, qui 
 haereticum catholica dogmata mendaciter profitentem catholicum 
 credit. ac per hoc non est ei perniciosum, quia in hominis 
 mente, de qua latente non potest iudicare, non in dei fallitur 
 fide, quam debet insitam custodire. porro autem, quando 
 haeresim suam docent, quisquis eis crediderit putando ueritatem, 
 erit particeps ut erroris ita damnationis illorum. sic 
 fit, ut, cum illi sua nefaria dogmata fabulantur, in quibus 
 mortifero errore falluntur, tunc quisquis crediderit, pereat, 
 nos autem quando catholica dogmata praedicamus, in quibus 
 rectam fidem tenemus, tunc si crediderit, inueniatur quicumque 
 perierat; quando uero, cum sint Priscillianistae, ut sua 
 uenena non prodant, nostros se esse mentiuntur, quisquis 
 nostrum eis credit etiam illis latentibus ipse catholicus

 
 
 
 perseuerat; nos contra ut ad eorum perueniamus indaginem, si 
 Priscillianistas nos esse mentimur, quia eorum tamquam nostra 
 sumus dogmata laudaturi, quisquis ea crediderit, ant confirmabitur 
 apud eos aut transferetur ad eos interim statim. quid 
 autem hora superuentura pariat, utrum inde postea liberentur 
 uera dicentibus nobis, qui decepti sunt fallentibus nobis, et 
 utrum audire uelint docentem, quem sic experti sunt mentientem, 
 quis nouerit certum? quia hoc esse ignoret incertum? 
 ex quo colligitur perniciosius aut, ut mitius loquar, periculosius 
 mentiri catholicos, ut haereticos capiant, quam mentiuntur 
 haeretici, ut catholicos lateant, quoniam quisquis credit 
 catholicis mentiendo temptantibus, aut efficitur aut confirmatur 
 haereticus, quisquis autem credit haereticis mentiendo 
 sese occultantibus, non desinit esse catholicus. quod ut fiat 
 planius, aliqua exempli gratia proponamus et ex eis potissimum 
 scriptis, quae mihi legenda misisti.

Ecce constituamus ante oculos callidum exploratorem 
 accedere ad eum, quem Priscillianistam esse praesenserit, et 
 Dictinii episcopi uel cogniti uitam uel incogniti famam laudare 
 mendaciter; est hoc tolerabilius adhuc, quia ille putatur fuisse 
 catholicus atque ex illo errore correctus. deinde Priscillianum 
 — hoc enim sequitur in arte mentiendi — uenerabiliter

 

 
 
 
 commemoraturus est, hominem inpium et detestabilem et pro 
 suis nefariis sceleribus criminibusque damnatum. in qua eius 
 uenerabili commemoratione si forte ille, cui retia tenduntur 
 huius modi, firmus Priscillianista non fuerat, hac eius praedicatione 
 firmabitur. cum autem ad cetera explorantis sermo 
 processerit et dicentis misereri se eorum, quos tantis errorum 
 tenebris tenebrarum auctor inuoluerit, ut honorem animae 
 suae et claritatem diuinae prosapiae non agnoscant, tum 
 deinde Dictinii librum, cuius nomen est Libra, eo quod petractatis 
 duodecim quaestionibus uelut unciis explicatur, tantis 
 extulerit laudibus, ut talem Libram, qua horrendae blasphemiae 
 continentur, multis librarum auri milibus pretiosiorem esse 
 testetur, nempe haec astutia mentientis animam credentis 
 interficit aut iam interfectam in eadem morte demergit ac 
 deprimit. sed, inquies, postea liberabitur. quid? si non fiat, 
 siue aliquo interueniente inpedimento, ne coepta conpleantur, 
 siue obstinatione mentis haereticae rursus eadem negantis, 
 etiamsi aliqua iam coeperat confiteri? praesertim quia, si 
 cognouerit se ab alieno fuisse temptatum, eo ipso audacius 
 illa, quae sentit, studebit occultare mendacio, quando id inculpate 
 fieri multo certius didicerit etiam ipsius sui temptatoris 
 exemplo. hoc quippe in homine, quod ueritatem tegendam

 
 
 
 putat esse mentiendo, qua tandem fronte culpabimus et damnare 
 audebimus, quod docemus? .

Remanet igitur, ut, quod sentiunt Priscillianistae secundum 
 haeresis suae nefariam falsitatem de deo, de anima. de 
 corpore, de ceteris rebus, non dubitemus ueraci pietate damnare; 
 quod autem sentiunt, ut ueritas occultetur, esse mentiendum, 
 sit nobis et illis — quod absit — dogma commune. 
 hoc tam magnum malum est, ut etiamsi conatus hic noster. 
 quo eos per mendacium capere cupimus et mutare. ita prosperetur, 
 ut eos capiamus atque mutemus, nullis lucris conpensentur 
 haec damna, quibus et nos cum ipsis pro eorum 
 correctione deprauamur. per hoc namque mendacium et nos 
 erimus ex ea parte peruersi et ipsi semicorrecti, quandoquidem 
 istuc, quod putant esse pro ueritate mentiendum, non in eis 
 corrigimus, quia idem nos didicimus et docemus et fieri oportere 
 praecipimus, ut ad eos emendandos peruenire possimus. 
 quos tamen non emendamus, quibus mendum, quo uerum 
 tegendum existimant, non auferimus, sed nos potius inmendamur, 
 cum per tale mendum eos quaerimus nec inuenimus. 
 quemadmodum eis conuersis credere ualeamus, quibus peruer 
 sis mentiti sumus, ne forte, quod ut caperentur sunt passi. 
 faciant capti, non solum quia facere consuerunt, sed quia et 
 in nobis, ad quos ueniunt, hoc inueniunt.

Et quod est miserabilius, etiam ipsi iam quasi 
 nostri effecti, quemadmodum nobis credant, reperire non possunt. 
 si enim suspicentur etiam ipsa catholica dogmata nos mendaciter 
 loqui, ut nescio quid aliud occultemus, quod uerum 
 putamus, certe talia suspicanti dicturus es: hoc tunc ideo 
 feci, ut caperem te. sed quid respondebis dicenti: unde igitur 
 scio, utrum etiam nunc id facias, ne capiaris a me? an uero 
 cuiquam persuaderi potest hominem non mentiri, ne capiatur 
 qui mentitur, ut capiat? uidesne, quo tendat hoc malum? ut 
 scilicet non solum nos illis ipsique nobis, sed omnis frater 
 omni fratri non inmerito uideatur esse suspectus. atque ita, 
 dum per mendacium tenditur, ut doceatur fides, id agitur 
 potius, ut nulli habenda sit fides. si enim et contra deum 
 loquimur, cum mentimur, quid tantum mali poterit in ullo 
 mendacio reperiri, quod tamquam scelestissimum omni modo 
 deuitare debeamus?

Sed nunc aduerte, quam tolerabilius Priscillianistae 
 in nostra comparatione mentiantur, quando ae fallaciter loqui 
 sciunt, quos nostro mendacio liberandos putamus ab eis falsis, 
 in quibus errando falluntur. Priscillianista dicit, quod anima 
 sit pars dei et eiusdem cuius est ille naturae atque substantiae. 
 magna haec est et detestanda blasphemia. sequitur enim, ut 
 dei natura captiuetur, decipiatur, fallatur, conturbetur atque

 
 
 
 turpetur, damnetur atque crucietur. at si hoc et ille dicit, 
 qui de tanto malo liberare cupit hominem per mendacium, 
 uideamus, quid intersit inter utrumque blasphemum. plurimum 
 inquis; nam hoc Priscillianista dicit ita etiam credens, catholicus 
 autem non ita credens, quamuis ita loquens. ille ergo 
 blasphemat nesciens, iste autem sciens; ille contra scientiam, 
 iste contra conscientiam; ille habet caecitatem falsa sentiendi, sed 
 in eis habet saltem uoluntatem uera dicendi; iste latens 
 uidet uera et uolens loquitur falsa. sed ille, inquies, hoc 
 docet, ut erroris sui faciat furorisque participes; iste autem 
 hoc dicit, ut ab illo errore ac furore liberet homines. iam 
 quidem supra ostendi, quantum et hoc noceat, quod creditur 
 profuturum; uerum interim si appendamus in his duobus 
 mala praesentia — quoniam futura bona, quae catholicus de 
 corrigendo haeretico inquirit, incerta sunt — quis peccat 
 grauius: utrum qui hominem decipit nesciens, an qui deum 
 blasphemat sciens? profecto quid sit peius intellegit, qui 
 homini deum sollicita pietate praeponit. huc accedit, quia. 
 si blasphemandus est deus, ut ad eum laudandum homines 
 adducamus, procul dubio non solum ad laudandum, uerum 
 etiam ad blasphemandum deum exemplo et doctrina nostra 
 homines inuitamus, quoniam quos ad dei laudes per dei 
 blasphemias molimur adducere, utique si adduxerimus, non 
 solum laudare discent, uerum etiam blasphemare. haec illis 
 beneficia conferimus, quos non ignoranter, sed scienter

 
 
 
 blasphemando ab haereticis liberamus. et cum apostolus homines 
 tradiderit etiam ipsi satanae, ut discerent non blasphemare, 
 nos conamur homines eruere satanae, ut discant 
 non per ignorantiam, sed per scientiam blasphemare, nobisque 
 ipsis, magistris eorum, hoc tam magnum inportamus exitium, 
 ut propter haereticos capiendos prius efficiamur, quod certum 
 est, dei blasphematores, quo possimus propter eos, quod incertum 
 est, liberandos ueritatis eius esse doctores?

Cum igitur blasphemare deum doceamus nostros, ut eos 
 Priscillianistae credant suos, uideamus, quid mali dicant ipsi, 
 quando propterea mentiuntur, ut eos nostros esse credamus. 
 anathematizant Priscillianum et ad nostrum arbitrium detestantur; 
 dicunt animam creaturam dei esse, non partem; exsecrantur 
 Priscillianistarum falsa martyria; catholicos episcopos, a 
 quibus illa haeresis nudata, oppugnata, prostrata est, magnis 
 efferunt laudibus et cetera huius modi. ecce ipsi uera dicunt, 
 quando mentiuntur, non quo simul possit hoc ipsum uerum 
 esse, quod mendacium est, sed in alio quando mentiuntur, 
 in alio uera dicunt; quando enim nostros se esse mentiuntur, 
 de fide catholica uera dicunt. ac per hoc ipsi, ne Priscillianistae 
 inueniantur, loquuntur mendaciter uera; nos autem, ut 
 eos inueniamus, non solum mendaciter loquimur, ut ad illos 
 pertinere credamur, sed etiam falsa loquimur, quae ad illorum

 

 

 

 
 
 
 errorem pertinere cognouimus. itaque illi quando nostri putari 
 uolunt, et falsum est ex parte et uerum est ex parte, quod 
 dicunt — falsum est enim eos nostros esse, uerum est autem 
 animam partem dei non esse — nos uero quando ad eos 
 pertinere putari uolumus, falsum est utrumque, quod dicimus, 
 et Priscillianistas nos esse et animam partem dei esse. itaque 
 illi deum laudant, non blasphemant, quando se occultant; et 
 quando se non occultant, sed sua proferunt, blasphemare se 
 nesciunt. ideo si ad fidem catholicam conuertantur, consolantur 
 semet ipsos, quia possunt dicere, quod apostolus, qui 
 cum inter cetera dixisset: prius fui blasphemus, misericordiam, 
 inquit, consecutus sum, quia ignorans feci. 
 nos contra, ut se nobis aperiant, si hoc quasi iustum mendacium 
 fallendis eis capiendisque proferimus, profecto et ad 
 blasphematores Priscillianistas pertinere nos dicimus et, ut 
 nobis credant, sine excusatione ignorantiae blasphemamus. 
 neque enim catholicus, qui blasphemando uult haereticus 
 credi, potest dicere: ignorans feci.

Semper, frater, in talibus causis cum timore recolendum 
 est: quicumque me negauerit coram hominibus, 
 negabo eum coram patre meo, qui in caelis 
 est. an uero Christum coram hominibus non negat, qui eum 
 coram Priscillianistis negat, ut eos latentes blasphemo mendacio 
 nudet et capiat? quis autem dubitat, obsecro te, negari 
 Christum, cum, sicuti est uerus, ita non esse dicitur et, sicut 
 eum Priscillianista credit, ita esse dicitur?

Sed occultos lupos, inquies, indutos pellibus ouium 
 et dominicum gregem latenter grauiterque uastantes aliter 
 inuenire non possumus. unde ergo innotuerunt Priscillianistae, 
 priusquam huius mendacii fuisset excogitata uenatio? unde 
 ad ipsius auctoris illorum profecto astutioris et ideo tectioris 
 cubile peruentum est? unde tot tantique manifestati atque 
 damnati et ceteri innumerabiles partim correcti, partim uelut 
 correcti et ecclesia miserante conlecti sunt? multas enim uias 
 dat dominus, quando miseretur, quibus ad eorum perueniatur 
 indaginem: quarum duae sunt aliis feliciores, ut uel ab eis, 
 quos seducere uoluerunt, aut ab eis, quos iam seduxerant, 
 resipiscentibus conuersisque monstrentur. quod facilius fit, si 
 nefarius eorum error non mendacibus captationibus, sed ueracibus 
 disputationibus euertatur. quibus conscribendis operam 
 te oportet inpendere, quoniam dominus donauit, ut possis. 
 quae scripta salubria, quibus eorum peruersitas insana destruitur, 
 cum magis magisque innotuerint et a catholicis uel 
 antistitibus, qui loquuntur in populis, uel a quibusque studiosis 
 zelo dei plenis fuerint usquequaque diffusa, haec erunt 
 sancta retia, quibus capiantur ueraciter, non mendaciter inquirantur. 
 sic enim capti aut ultro quid fuerint fatebuntur et 
 alios, quos in sua mala societate nouerunt, uel concorditer 
 1 cf. Matth. 7, 15 
 1 hoccultus Ch inquies lupos V indutus Ch 2 latentes cp 
 grauiterque uastantes aliter om . If 3 pricillianistae 9 4 esset T 
 unde (de 8. I.) <p 5 actoris V eorum P astutioris] aut inuenirent 
 V ideo] inde TCh 6 tot antiqui <p tantique] antiqui FL 
 7 dampnati V parti V incorrecti B correpti tp 8 correpti <p 
 et in ecclesiam miserantem bd conlecti] correcti V enim habet 
 (habet a. I.) y 9 dat om . y 10 uel om. V 11 quose ducere V 
 ne duxerant V 12 resipisentibus y fit] sit ii sine farius V 
 13 error eorum FL aptationibus 9 14 operam te] operanter T 
 operante Ch ? 16 quae] querere V scribta T 18 antistibus T1^ 
 antestitibus RP atestitibus V locuntur T???? in populis om. V 
 19 qui zelo V pleno R pleni V fuerunt o diffusa (in mg . 
 perfecta) y 20 sancta om. V in quibus wT nomendaciter Ch 
 22 uel-corrigent om. TCh 
 31* 
 
 
 corrigent uel misericorditer prodent; aut, si eos pudebit fateri. 
 quod diuturna simulatione texerunt, occulta dei manu medicante 
 sanabuntur.

Sed multo facilius, inquies, eorum latibula penetramus, 
 si quod sunt nos esse mentiamur. hoc si liceret aut expediret, 
 potuit Christus praecipere ouibus suis, ut lupinis amictae 
 pellibus ad lupos uenirent et eos huius artis fallaciis inuenirent: 
 quod eis non dixit nec quando eas in medium 
 luporum se missurum esse praedixit. sed dices: non erant 
 tunc inquirendi, cum essent apertissimi lupi, sed eorum 
 morsus et saeuitia perferenda. quid? cum tempora posteriora 
 praenuntians in uestitu ouium dixit rapaces lupos esse uenturos, 
 nonne ibi erat locus, ut haec moneret et diceret: et 
 uos, ut eos inueniatis, adsumite uestitum luporum, intrinsecus 
 autem oues manete? non hoc ait. sed cum dixisset: multi 
 ad uos uenient in uestitu ouium, intrinsecus autem 
 sunt lupi rapaces, non addidit: ex mendaciis uestris. 
 sed: ex fructibus eorum cognoscetis eos. ueritate 
 sunt cauenda, ueritate capienda, ueritate occidenda mendacia. 
 absit, ut blasphemias ignorantium scienter blasphemando uincamus, 
 absit, ut mala fallacium imitando caueamus. quomodo 
 enim cauebimus, si, ut caueamus, habebimus? si enim, ut

 

 
 
 
 capiatur qui blasphemat nesciens, blasphemabo sciens, peius 
 est quod facio quam quod capio; si, ut inueniatur qui 
 Christum negat nesciens, ego Christum negabo sciens, ad 
 perditionem me secuturus est, quem sic inuenero: si quidem, 
 ut illum inueniam, prior pereo.

An forte qui eo modo Priscillianistas inuenire molitur, 
 ideo non negat Christum, quia ore depromit, quod corde non 
 credit? quasi uero — quod et paulo ante iam dixi — cum 
 dictum esset: corde creditur ad iustitiam, incassum 
 est additum: ore confessio fit ad salutem. nonne paene 
 omnes, qui Christum coram persecutoribus negauerunt, quod 
 de illo credebant, corde tenuerunt et tamen ore ad salutem 
 non confitendo perierunt, nisi qui paenitentia reuixerunt? quis 
 ita uanescat, ut existimet apostolum Petrum hoc habuisse in 
 corde quod in ore, quando Christum negauit? nempe in illa 
 negatione intus ueritatem tenebat et foras mendacium proferebat. 
 cur ergo lacrimis diluit, quod ore negauerat, si saluti 
 sufficiebat, quod corde credebat? cur loquens in corde suo 
 ueritatem tam amaro fletu puniuit mendacium, quod ore 
 depromsit, nisi quia magnam uidit esse perniciem, quod corde 
 quidem credidit ad iustitiam, sed ore non confessus est ad 
 salutem?

Quapropter illud, quod scriptum est: qui loquitur 
 ueritatem in corde suo, non sic accipiendum est, quasi

 
 
 
 retenta in corde ueritate loquendum sit in ore mendacium. 
 sed ideo dictum est, quia fieri potest, ut loquatur quisque 
 ore ueritatem, quae nihil ei prosit, si eam in corde non teneat, 
 id est, si quod loquitur ipse non credat. sicut haeretici, 
 maximeque idem Priscillianistae faciunt, cum catholicam ueritatem 
 non quidem credunt, sed tamen loquuntur, ut nostri 
 esse credantur. loquuntur ergo ueritatem in ore suo, non in 
 corde suo. propterea distinguendi erant ab illo, de quo dictum 
 est: qui loquitur ueritatem in corde suo. hanc autem 
 ueritatem catholicus sicut in corde loquitur, quia ita credit, 
 ita et in ore debet, ut ita praedicet; contra istam uero nec 
 in corde nec in ore habeat falsitatem, ut et corde credat ad 
 iustitiam et ore confessionem faciat ad salutem. nam et in 
 illo psalmo, cum dictum esset: qui loquitur ueritatem in 
 corde suo, mox etiam hoc additum est: qui non egit 
 dolum in lingua sua.

Et illud, quod ait apostolus: deponentes mendacium 
 loquimini ueritatem unusquisque cum proximo suo. 
 quia sumus inuicem membra, absit, ut sic intellegamus, 
 tamquam loqui mendacium permiserit cum eis, qui nondum 
 sunt nobiscum membra corporis Christi. sed ideo dictum est, 
 quia unusquisque nostrum hoc debet quemque deputare, quod 
 eum uult fieri, etiam si nondum factus est. sicut dominus 
 alienigenam Samaritanum proximum eius ostendit, cum quo 
 misericordiam fecit. proximus ergo habendus est, non alienus.

 

 
 
 
 cum quo id agendum est, ne remaneat alienus; et si propter 
 id, quod nondum est, fidei nostrae sacramentique particeps 
 factus, aliqua illi occultanda sunt uera, non tamen ideo dicenda 
 sunt falsa.

Fuerunt enim etiam temporibus apostolorum, qui ueritatem 
 non ueritate, id est non ueraci animo praedicarent: 
 quos dicit apostolus Christum adnuntiasse non caste, sed per 
 inuidiam et contentionem. ac per hoc etiam tunc nonnulli 
 tolerati sunt adnuntiantes non casto animo ueritatem; non 
 tamen ulli laudati sunt tamquam adnuntiantes casto animo 
 falsitatem. denique de illis dicit: siue occasione siue ueritate 
 Christus adnuntietur; nullo modo autem diceret, ut 
 postea Christus adnuntietur, prius negetur.

Quocirca multis quidem modis possunt latentes haeretici 
 uestigari nec catholica fide uituperata nec haeretica inpietate 
 laudata. 
 
 Sed si aliter omnino non posset educi de cauernis 
 suis haeretica inpietas, nisi a tramite ueritatis lingua catholica 
 deuiaret, tolerabilius illa occultaretur, quam ista praecipitaretur; 
 tolerabilius in suis foueis delitiscerent uulpes, quam 
 propter illas capiendas in blasphemiae foueam caderent uenatores; 
 tolerabilius perfidia Priscillianistarum ueritatis uelamine 
 tegeretur, quam fides catholicorum. ne a Priscillianistis mentientibus 
 laudaretur, a catholicis credentibus negaretur. nam

 

 
 
 
 si propterea iusta sunt non qualiacumque, sed blasphema 
 mendacia, quia hoc animo fiunt, ut occulti haeretici detegantur 
 poterunt isto modo, si eodem animo fiant, casta esse 
 adulteria. quid? si enim ex numero Priscillianistarum inpudicarum 
 aliqua femina iniciat oculum in catholicum Ioseph 
 eique promittat prodituram se latebras eorum, si ab illo 
 inpetrauerit stuprum, certumque sit eam, si ei consensum 
 fuerit, quod pollicita est inpleturam, faciendumne censebimus? 
 an intellegemus nequaquam tali pretio merces eius modi conparandas? 
 cur ergo non emimus capiendos haereticos carne in 
 adulterium . defluente et emendos putamus ore in blasphemia 
 fornicante? aut enim licebit utrumque pari ratione defendere, 
 ut ideo haec non esse dicantur iniusta, quia ea facta sunt 
 intentione, qua conprehenderentur iniusti, aut, si sana doctrina 
 nec propter inueniendos haereticos uult nos cum feminis inpudicis 
 saltem corpore, non mente misceri, profecto nec 
 propter inueniendos haereticos uult a nobis saltem uoce, non 
 mente aut inmundam haeresim praedicari aut castam catholicam 
 blasphemari, quia et ipsum mentis imperium, cui debet 
 omnis inferior motus hominis oboedire, digno non carebit 
 obprobrio, quando fit, quod fieri non oportet seu membro seu 
 uerbo. quamquam etiam cum uerbo fit, membro fit, quoniam 
 lingua membrum est, qua fit uerbum; nec ullum factum

 
 
 
 nostrum membro ullo paritur, nisi quod prius corde concipitur, 
 uel potius intus cogitando et consentiendo iam partum foras 
 editur faciendo per membrum. non itaque animus a facto 
 excusatur, quando dicitur aliquid non ex animo fieri, quod 
 tamen non fieret, nisi animus faciendum esse decerneret.

Interest quidem plurimum, qua causa, quo fine, qua 
 intentione quid fiat; sed ea, quae constat esse peccata, nullo 
 bonae causae obtentu, nullo quasi bono fine, nulla uelut bona 
 intentione facienda sunt. ea quippe opera hominum, sicut 
 causas habuerint bonas seu malas, nunc sunt bona, nunc mala, 
 quae non sunt per se ipsa peccata: sicut uictum praebere 
 pauperibus bonum opus est, si fit causa misericordiae cum 
 recta fide; sicut concubitus coniugalis, quoniam fit causa 
 generandi, si ea fide fiat, ut gignantur regenerandi. haec atque 
 huius modi secundum suas causas opera sunt bona uel mala, 
 quia eadem ipsa, si habent causas malas, in peccata uertuntur: 
 uelut si iactantiae causa pauper pascitur; aut lasciuiae 
 causa cum uxore concumbitur; aut filii generantur, non ut 
 deo, sed ut diabolo nutriantur. cum uero iam opera ipsa 
 peccata sunt, sicut furta, stupra, blasphemiae uel cetera talia, 
 quis est, qui dicat causis bonis esse facienda, ut uel peccata 
 non sint uel, quod est absurdius, iusta peccata sint? quis est, 
 qui dicat: ut habeamus, quod demus pauperibus, faciamus 
 furta diuitibus aut testimonia falsa uendamus, maxime si non 
 inde innocentes laeduntur, sed nocentes potius damnaturis

 
 
 
 iudicibus eruuntur? duo enim bona fiunt huius uenditione 
 mendacii, ut et pecunia sumatur, unde inops alatur, et iudex 
 fallatur, ne homo puniatur. testamenta etiam si possumus. 
 cur non uera supprimimus et falsa subponimus, ut hereditates 
 uel legata non habeant indigni, qui nihil ex eis operantur 
 boni, sed hi potius, a quibus esurientes pascuntur, nudi 
 uestiuntur, peregrini suscipiuntur, captiui redimuntur, ecclesiae 
 construuntur? cur enim non fiant illa mala propter haec bona. 
 si propter haec bona nec illa sunt mala? iam uero si aliquae 
 inmundae et diuites feminae uideantur amatores et stupratores 
 suos insuper ditaturae, cur non et has partes atque artes 
 suscipiat uir misericors, quibus pro tam bona causa utatur. 
 ut habeat, unde indigentibus largiatur, nec audiat apostolum 
 dicentem: qui furabatur, iam non furetur; magis 
 autem laboret operans manibus suis bonum, u t 
 habeat unde tribuere cui opus est? si quidem non 
 solum ipsum furtum, uerum etiam falsum testimonium et 
 adulterium et omne opus malum non erit malum, sed bonum, 
 si ea causa perpetretur, ut sit, unde fiat bonum. quis ista 
 dicat, nisi qui res humanas omnesque conatur mores legesque 
 subuertere? quod enim sceleratissimum facinus, quod turpissimum 
 flagitium, quod inpiissimum sacrilegium non dicatur 
 posse fieri recte atque iuste nec inpune tantum, uerum 
 etiam gloriose, ut in eo perpetrando non solum supplicia nulla 
 timeantur, sed sperentur et praemia, si semel concesserimus

 

 
 
 
 in omnibus malis operibus hominum ideo non quid fiat, sed 
 quare fiat esse quaerendum, ut, quaecumque propter bonas 
 causas facta inueniuntur, nec ipsa mala esse iudicentur? at 
 si iustitia merito punit furem, etiam qui dixerit et ostenderit 
 ideo se subtraxisse superflua diuiti, ut praeberet necessaria 
 pauperi; si merito punit falsarium, etiam qui se ideo testamentum 
 alienum corrupisse docuerit, ut ille heres esset, qui 
 facturus inde fuerat elemosynas largas, non ille, qui nullas; 
 si merito punit adulterum, etiam qui demonstrauerit misericordia 
 se fecisse adulterium, ut per illam, cum qua fecit, de 
 morte hominem liberaret; postremo, ut ad rem, de qua quaestio 
 est, propius accedamus, si merito punit eum, qui feminae 
 alicui Priscillianistarum turpitudinis consciae propterea se 
 adulterino concubitu miscuit, ut ad eorum latebras perueniret: 
 obsecro te, cum dicat apostolus: nec exhibeatis membra 
 uestra arma iniquitatis peccato et ideo nec manus 
 nec corporis genitalia nec alia membra flagitiis exhibere debeamus, 
 ut Priscillianistas inuenire possimus, quid nos lingua, 
 quid totum os nostrum, quid organum uocis offendit, ut haec 
 exhibeamus arma peccato tantoque peccato, ubi deum nostrum, 
 ut Priscillianistas adprehensos ab ignorantiae blasphemiis 
 eruamus, sine excusatione ignorantiae blasphememus?

Dicet aliquis: ergo aequandus est fur quilibet ei 
 furi qui misericordiae uoluntate furatur? quis hoc dixerit? sed

 

 
 
 
 horum duorum non ideo est quisquam bonus, quia peior est 
 unus. peior est enim, qui concupiscendo quam qui miserando 
 furatur; sed si furtum omne peccatum est, ab omni furto est 
 abstinendum. quis enim dicat esse peccandum, etiamsi aliud 
 sit damnabile, aliud ueniale peccatum? nunc autem quaerimus. 
 si hoc aut illud quisque fecerit, quis non peccabit siue peccabit, 
 non quis grauius leuiusue peccabit. nam et ipsa furta 
 leuius utique puniuntur lege quam stupra; sunt autem utraque 
 peccata, quamuis alia leuiora, alia grauiora, ita ut leuius 
 habeatur furtum, quod concupiscendo, quam stuprum, quod 
 subueniendo committitur. in suo quippe genere aliis eiusdem 
 generis peccatis leuiora fiunt, quae bono animo uidentur admitti, 
 cum tamen et ipsa alterius generis peccatis ipso sue 
 genere leuioribus inueniantur esse grauiora. grauius est enim 
 auaritia quam misericordia furtum facere, itemque stuprum 
 grauius est luxuria quam misericordia perpetrare, et tamen 
 grauius est adulterare misericordia quam furari auaritia. neque 
 nunc agitur, quid sit leuius siue grauius, sed quae sint 
 peccata uel non sint. nemo enim dixerit debuisse peccari, ubi 
 constat esse peccatum; sed debere dicimus, si ita uel ita 
 peccatum est, ignosci uel non ignosci.

Verum, quod fatendum est, ita humanos animos 
 quaedam conpensatiua peccata perturbant, ut etiam putentur 
 debere laudari, ac potius recte facta dicantur. quis enim

 
 
 
 dubitet esse grande peccatum, si pater filias suas prostituat 
 fornicationibus inpiorum? et tamen extitit causa, qua hoc uir 
 iustus debere se facere existimaret, quando Sodomitae nefario 
 libidinis inpetu hospitibus eius inruebant. ait enim: sunt 
 mihi duae filiae, quae non cognouerunt uirum; 
 producam illas ad uos, et utimini eis, quomodo 
 placuerit uobis; tantum in uiros istos ne faciatis 
 iniquum, propterea quia intrauerunt sub tectum 
 tignorum meorum. quid hic dicemus? nonne ita illud 
 scelus, quod Sodomitae hospitibus illius uiri iusti facere conabantur, 
 horremus, ut quidquid fieret ne hoc fieret, arbitremur 
 fuisse faciendum? mouet etiam maxime persona facientis, quae 
 merito iustitiae liberabatur a Sodomis, ut, quoniam minus 
 malum est feminas quam uiros perpeti stuprum, etiam hoc 
 ad iustitiam iusti illius pertinuisse dicatur, quod in filiabus 
 hoc maluit fieri quam in hospitibus suis, non tantum id uolens 
 animo, uerum et offerens uerbo et, si illi assensi fuissent, 
 inpleturus et facto. sed si hanc peccatis aperuerimus uiam, 
 ut committamus minora, ne alii maiora committant, lato 
 limite, immo nullo limite, sed conuulsis et remotis omnibus 
 terminis infinito spatio cuncta intrabunt atque regnabunt. 
 quando enim fuerit definitum peccandum esse homini minus, 
 ne alius peccet amplius, profecto et furtis nostris stupra 
 cauebuntur aliena et incesta stupris et si qua inpietas uisa 
 fuerit etiam peior incestis, incesta quoque facienda dicentur

 

 
 
 
 a nobis, si eo modo agi potuerit, ut illa inpietas non committatur 
 ab aliis: et in singulis quibusque generibus peccatorum 
 et furta pro furtis et stupra pro stupris et incesta pro 
 incestis et sacrilegia pro sacrilegiis facienda putabuntur, nostra 
 pro alienis, non solum minora pro maioribus, uerum etiam si 
 ad ipsa summa et pessima ueniatur, pauciora pro pluribus, si 
 se ita rerum uerset incursus, ut aliter alii non se abstineant 
 a peccatis, nisi minus aliquanto, sed tamen peccantibus nobis, 
 ita ut omnino ubi dixerit inimicus, qui habuerit huius modi 
 potestatem: nisi tu sceleratus fueris, ego sceleratior, aut: nisi 
 tu hoc scelus feceris, ego talia plura faciam, scelus nobis 
 uideamur admittere, si uelimus ab scelere temperare. hoc 
 sapere quid est nisi desipere uel potius insanire? a mea quippe 
 iniquitate, non ab aliena siue in me siue in aliis perpetrata 
 mihi est cauenda damnatio; anima enim, quae peccauerit, 
 ipsa morietur.

Si ergo peccare, ne grauius uel in nos uel in quoslibet 
 alii peccent, procul dubio non debemus, considerandum est in 
 eo, quod fecit Loth, utrum exemplum sit, quod imitari. an 
 potius quod uitare debeamus. magis enim uidetur intuendum 
 et notandum, cum tam horrendum malum ex inpietate flagitiosissima 
 Sodomitarum suis inpenderet hospitibus, quod cuperet 
 depellere nec ualeret, sic etiam iusti animum potuisse 
 turbari, ut uellet facere, quod non humani timoris nebulosa 
 tempestas, sed diuini iuris tranquilla serenitas, si consulatur 
 a nobis, faciendum non esse clamabit et iubebit potius, ut 
 sic nostra peccata caueamus, ne ullorum prorsus alienorum

 

 
 
 
 peccatorum timore peccemus. aliena quippe ille uir iustus 
 timendo peccata, quae nisi consentientes inquinare non possunt, 
 perturbatus non adtendit suum, quo uoluit subdere filias libidinibus 
 inpiorum. haec quando in scripturis sanctis legimus, 
 non ideo, quia facta credimus, etiam facienda credamus, ne 
 uiolemus praecepta, dum passim sectamur exempla. an uero, 
 quia iurauit Dauid se occisurum esse Nabal et clementia consideratiore 
 non fecit, propterea illum imitandum esse dicemus, 
 ut temere iuremus nos esse facturos, quod non esse faciendum 
 postea uideamus? sed sicut illum timor, ut prostituere filias 
 uellet, sic istum, ut temere iuraret, ira turbauit. denique si 
 de ambolus interrogando, ut dicerent cur haec fecerint, fas 
 nobis esset inquirere, posset ille respondere: timor et tremor 
 uenerunt super me et contexerunt me tenebrae, 
 posset etiam iste: turbatus est prae ira oculus 
 meus, ut non miraremur uel illum in timoris tenebris uel 
 istum oculo turbato non uidisse, quod uidendum fuit, ne 
 facerent quod faciendum non fuit.

Et sancto quidem Dauid iustius dici potuit, quod nec 
 irasci debuerit, quamuis ingrato et reddenti mala pro bonis, 
 sed etsi ut homini ira subrepsit, non utique tantum debuit 
 praeualere, ut se facturum iuraret, quod aut saeuiendo faceret 
 aut peierando non faceret; illi autem inter Sodomitarum

 

 
 
 
 libidinosas insanias constituto quia auderet dicere: etiamsi tui 
 hospites in tua domo, quo eos intrare humanitate uiolentissima 
 conpulisti, ab inpudicis apprehensi et oppressi muliebria patiantur, 
 nihil timeas, nihil cures, non expauescas, non horrescas, 
 non contremescas? quis haec uel illorum sceleratorum socius 
 hospiti pio dicere auderet? sed plane rectissime diceretur: 
 age quidquid potes, ne fiat, quod merito times, sed non te 
 timor iste conpellat, ut facias, quod in se filiae tuae fieri si 
 uoluerint, facient cum Sodomitis te auctore nequitiam; si 
 autem noluerint, patientur a Sodomitis te auctore uiolentiam. 
 noli facere magnum scelus tuum, dum maius horrescis alienum: 
 quantumlibet enim distet inter tuum et alienum, hoc erit 
 tuum, illud alienum. nisi forte pro defensione huius uiri in 
 eas se q\'Q.ispiam coartet angustias, ut dicat: quoniam accipere 
 quam facere praestat iniuriam, hospites autem illi non erant 
 utique facturi iniuriam, sed passuri, maluit uir iustus filias 
 suas iniuriam pati quam hospites suos eo iure, quo filiarum 
 dominus erat et nouerat non eas peccare, si id fieret, quia 
 peccantes potius, quibus non consentirent, sine peccato proprio 
 sustinerent. denique non se ipsae stuprandas quamuis pro 
 masculis feminas pro illis hospitibus obtulerunt, ne reas 
 faceret non perpessio libidinis alienae, sed suae consensio 
 uoluntatis. nec pater earum hoc in se fieri permittebat, cum 
 hoc facere conarentur, quibus hospites non prodebat, quamuis 
 minus mali esset, quod in uno, quam si fieret in duobus, sed

 
 
 
 quantum poterat resistebat, ne ipsum quoque ullus proprius 
 macularet assensus, quem libidinosus furor etiamsi praeualuisset 
 corporis uiribus, tamen non consentientem non maculasset 
 alienus. in filiabus autem non peccantibus nec ipse peccabat, 
 quia non eas peccare si opprimerentur inuitae, sed peccantes 
 ferre faciebat: tamquam si ab inprobis ut sui serui caederentur 
 offerret, ne hospites eius paterentur caedis iniuriam. de qua re 
 non disputabo, quia longum est, utrum uel dominus iure suae 
 potestatis recte sic utatur in seruo, ut seruum suum caedi 
 faciat innocentem, ne amicus eius etiam ipse innocens in domo 
 eius a uiolentis inprobis uapulet. sed certe Dauid nullo modo 
 recte dicitur iurare debuisse se esse facturum, quod postea 
 cerneret se facere non debere. unde constat, quod non omnia, 
 quae a sanctis uel iustis uiris legimus facta, transferre debemus 
 in mores, sed etiam hinc discere, quam late pateat et ad 
 quos usque perueniat, quod apostolus ait: fratres, etsi 
 praeoccupatus fuerit homo in aliquo delicto, uos 
 qui spiritales estis, instruite huius modi in spiritu 
 lenitatis, intendens te ipsum, ne et tu tempteris. 
 praeoccupationes enim sunt istae, in quibus delinquitur, dum, 
 quid faciendum sit, aut ad horam non uidetur aut et qui 
 uiderit uincitur, ut scilicet fiat peccatum, cum uel latet ueritas 
 uel conpellit infirmitas.

In omnibus autem actibus nostris maxime etiam 
 bonos turbant conpensatiua peccata, ita ut nec peccata existimentur, 
 si habeant tales causas, propter quas fiant, et in

 

 

 

 
 
 
 quibus uideatur peccari potius, si non fiant. et praecipue de 
 mendaciis hoc in hominum opinione praeualuit, ut peccata 
 non putentur illa mendacia, quin immo et recte facta esse 
 credantur, quando quisque pro eius cui falli expedit utilitate 
 mentitur, aut ne aliis noceat, qui nociturus uidetur, nisi mendaciis 
 euitetur. ad haec mendaciorum genera defendenda plurima 
 de scripturis sanctis suffragari putantur exempla. non 
 autem hoc est occultare ueritatem, quod est proferre mendacium. 
 quamuis enim omnis qui mentitur uelit celare quod 
 uerum est, non tamen omnis, qui uult quod uerum est celare. 
 mentitur. plerumque enim uera non mentiendo occulimus. sed 
 tacendo. neque enim mentitus est dominus, ubi ait: multa 
 habeo uobis dicere, sed non potestis illa portare 
 modo. uera tacuit, non falsa locutus est, quibus ueris audiendis 
 eos minus idoneos iudicauit. quodsi eis hoc ipsum non 
 indicasset, id est non eos posse portare, quae dicere noluit. 
 occultaret quidem nihilominus aliquid ueritatis, sed posse hoc 
 recte fieri forsitan nesciremus aut non tanto firmaremur 
 exemplo. unde qui asserunt esse aliquando mentiendum, non 
 conuenienter commemorant Abraham hoc fecisse de Sarra, 
 quam sororem suam dixit. non enim dixit: non est uxor mea, 
 sed dixit: soror mea est, quod erat reuera tam propinqua 
 genere, ut soror non mendaciter diceretur. quod et postea iam 
 sibi ab illo qui abduxerat ea reddita confirmauit, respondens 
 illi et dicens: et uere soror mea est de patre, non de

 

 
 
 
 matre, hoc est de paterno genere, non de materno aliquid 
 ergo ueri tacuit, non falsi aliquid dixit, quando tacuit uxorem, 
 dixit sororem. hoc et filius eius fecit Isaac; nam et ipsum 
 nouimus propinquam suam coniugem fuisse sortitum. non est 
 ergo mendacium, cum silendo absconditur uerum, sed cum 
 loquendo promitur falsum.

Iacob autem quod matre fecit auctore, ut patrem fallere 
 uideretur, si diligenter et fideliter adtendatur, non est mendacium, 
 sed mysterium. quae si mendacia dixerimus, omnes 
 etiam parabolae ac figurae significandarum quarumque rerum, 
 quae non ad proprietatem accipiendae sunt, sed in eis aliud 
 ex alio est intellegendum, dicentur esse mendacia: quod absit 
 omnino. nam qui hoc putat, tropicis etiam tam multis locutionibus 
 omnibus potest hanc inportare calumniam, ita ut et 
 ipsa quae appellatur metaphora, hoc est de re propria ad rem 
 non propriam uerbi alicuius usurpata translatio, possit ista 
 ratione mendacium nuncupari. cum enim dicimus "fluctuare 
 segetes, gemmare uites, floridam iuuentutem, niueam canitiem", 
 procul dubio fluctus, gemmas, florem, niuem quia in his 
 rebus non inuenimus, in quas haec uerba aliunde transtulimus, 
 ab istis mendacia putabuntur. et petra Christus et cor

 

 

 
 
 
 lapideum iudaeorum, item leo Christus et leo diabolus 
 et innumerabilia talia dicentur esse mendacia. quid? quod haec 
 tropica locutio usque ad eam peruenit, quae appellatur antiphrasis, 
 ut dicatur abundare quod non est, dicatur dulce 
 quod acidum est, lucus, quod non luceat, parcae, quod non 
 parcant. unde illud est in scripturis sanctis: si non in 
 faciem benedixerit tibi, quod diabolus ait domino de 
 sancto Iob et intellegitur <maledixerit>. quo uerbo et Nabuthei 
 fictum crimen a calumniantibus nominatum est. dictum est 
 enim, quod benedixerit regi, hoc est maledixerit. hi omnes 
 modi locutionum mendacia putabuntur, si locutio uel actio 
 figurata in mendacio deputabitur. si autem non est mendacium, 
 quando ad intellegentiam ueritatis aliud ex alio significantia 
 referuntur, profecto non solum id quod fecit aut dixit 
 Iacob patri, ut benediceretur, sed neque illud quod Ioseph 
 uelut inludendis locutus est fratribus nec quod Dauid simulauit 
 insaniam nec cetera huius modi mendacia iudicanda 
 sunt, sed locutiones actionesque propheticae ad ea, quae uera 
 sunt intellegenda, referendae. quae propterea figuratis uelut 
 amictibus obteguntur, ut sensum pie quaerentis exerceant et

 

 
 
 
 ne nuda ac prompta uilescant. quamuis quae aliis locis aperte 
 ac manifeste dicta didicimus, cum ea ipsa de abditis eruuntur, 
 quodam modo in nostra cognitione renouantur et renouata 
 dulcescunt. nec inuidentur discentibus, quod his modis obscurantur, 
 sed commendantur magis, ut quasi subtracta desiderentur 
 ardentius et inueniantur desiderata iucundius. tamen 
 uera, non falsa dicuntur, quoniam uera, non falsa significantur 
 seu uerbo seu facto. quae significantur enim, utique ipsa 
 dicuntur. putantur autem mendacia, quoniam non ea quae 
 uera significantur, dicta intelleguntur, sed ea, quae falsa sunt, 
 dicta esse creduntur. hoc ut exemplis fiat planius, id ipsum, 
 quod Iacob fecit, adtende. haedinis certe pellibus membra 
 contexit. si causam proximam requiramus, mentitum 
 putabimus; hoc enim fecit, ut putaretur esse qui non erat; 
 si autem hoc factum ad illud propter quod significandum 
 reuera factum est referatur, per haedinas pelles peccata, per 
 eum uero, qui eis se operuit, ille significatus est, qui non 
 sua, sed aliena peccata portauit. uerax ergo significatio nullo. 
 modo mendacium recte dici potest. ut autem in facto, ita et in 
 uerbo. nam cum ei pater dixisset: qui es tu, fili? ille 
 respondit: ego Esau primogenitus tuus. hoc si referatur

 

 
 
 
 ad duos illos geminos, mendacium uidebitur; si autem ad 
 illud, propter quod significandum ista gesta, dicta, conscripta 
 sunt, ille est hic intellegendus in corpore suo, quod est eius 
 ecclesia, qui de hac re loquens ait: cum uideritis Abraham 
 et Isaac et Iacob et omnes prophetas in regno 
 dei, uos autem expelli foras. et uenient ab oriente 
 et occidente et aquilone et austro, et accumbent 
 in regno dei. et ecce sunt nouissimi qui erant 
 primi, et sunt primi qui erant nouissimi. sic enim 
 quodam modo minor maioris primatum frater abstulit atque 
 in se transtulit fratris. cum igitur tam uera tamque significentur 
 ueraciter, quid hic debet putari factum dictumue mendaciter? 
 cum enim quae significantur, non utique non sunt 
 in ueritate, sed sunt seu praeterita seu praesentia seu futura, 
 procul dubio uera significatio est nullumque mendacium. sed 
 nimis longum est in hac significatione prophetica enucleate 
 cuncta rimari, in quibus palmam ueritas habet, quia ut signi- 
 ficando praenuntiata sunt, ita consequendo claruerunt.

Neque id isto sermone suscepi, quod ad te magis 
 pertinet, qui Priscillianistarum latebras aperuisti, quantum ad 
 eorum adtinet dogmata falsa atque peruersa, ne ita inuestigata 
 uideantur, quasi docenda fuerint et non redarguenda. magis 
 ergo fac, ut expugnata iaceant, quae fecisti ut prodita pateant, 
 ne, dum uolumus ad indaginem hominum fallacium peruenire, 
 ipsas falsitates sinamus tamquam insuperabiles permanere,

 

 
 
 
 cum potius debeamus et in latentium cordibus destruere 
 falsitates quam parcendo falsitatibus inuenire fallaces. porro 
 inter illa dogmata eorum, quae subuertenda sunt, etiam hoc 
 est utique quod dogmatizant, ad occultandam religionem religiosos 
 debere mentiri, in tantum ut non solum de aliis rebus 
 ad doctrinam religionis non pertinentibus, sed de ipsa quoque 
 religione mentiendum sit, ne patescat alienis, ut uidelicet 
 negandus sit Christus, quo possit inter inimicos suos latere 
 christianus. etiam hoc, obsecro te, dogma inpium nefariumque 
 subuerte, propter quod astruendum argumentantes de scripturis 
 colligunt testimonia, quibus uideantur non solum ignoscenda 
 uel toleranda, uerum et honoranda mendacia. ad te igitur pertinet, 
 sectam detestabilem cum refellis, sic accipienda monstrare 
 ista testimonia scripturarum, ut uel doceas non esse quae 
 putantur esse mendacia, si eo modo intellegantur, quo intellegenda 
 sunt, uel imitanda non esse etiam quae manifestum est 
 esse mendacia, uel certe ad extremum de his saltem rebus, quae 
 ad doctrinam religionis pertinent, nullo modo esse mentiendum. 
 sic enim uere funditus euertuntur, dum euertitur, ubi delitiscunt: 
 ut eo ipso minime sectandi et maxime cauendi iudicentur, 
 quo se ad occultandam haeresim suam profitentur esse 
 mendaces. hoc in eis est primitus expugnandum, hoc eorum 
 uelut idoneum munimentum ueritatis ictibus feriendum atque 
 deiciendum. nec eis quam non habebant, alia latebra, quo

 
 
 
 confugiant, est praebenda, ut, si forte ab his produntur, quos 
 conati fuerint seducere nec potuerint, dicant: temptare illos 
 uoluimus, quoniam nos prudentes catholici docuerunt ad inueniendos 
 haereticos id esse faciendum. sed aliquanto commendatius 
 oportet ut dicam, cur ista mihi uideatur tripertita ratio 
 disputandi aduersus eos, qui patronas mendaciis suis scripturas 
 uolunt adhibere diuinas: ut prius ostendamus nonnulla, 
 quae ibi putantur esse mendacia, non esse quod putantur, si 
 recte intellegantur; deinde, si qua ibi mendacia manifesta 
 sunt, imitanda non esse; tertio contra omnes omnium opiniones, 
 quibus uidetur ad uiri boni officium pertinere aliquando 
 mentiri, omni modo tenendum in doctrina religionis nullo 
 modo esse mentiendum. haec enim tria tibi exequenda paulo 
 ante commendaui et quodam modo iniunxi.

Ad ostendenda ergo quaedam, quae putantur in 
 scripturis esse mendacia, non ea esse quod putantur, si recte 
 intellegantur, non tibi parum aduersus istos ualere uideatur, 
 quod non de apostolicis, sed de propheticis litteris inueniunt 
 uelut exempla mentiendi. illa quippe omnia, quae nominatim 
 commemorant, ubi sit quisque mentitus, in eis libris leguntur, 
 in quibus non solum dicta, uerum etiam facta multa 
 figurata conscripta sunt, quia et figurate gesta sunt. in figuris 
 autem quod uelut mendacium dicitur, bene intellectum uerum

 
 
 
 inuenitur. apostoli uero in epistulis suis aliter locuti sunt 
 aliterque conscripti actus apostolorum iam uidelicet reuelato 
 testamento nouo, quod illis figuris propheticis uelabatur. denique 
 in tot epistulis apostolicis atque in ipso tam grandi libro, 
 in quo actus eorum canonica ueritate narrantur, non inuenitur 
 talis aliquis mentiens, ut de illo ab istis ad mentiendi licentiam 
 proponatur exemplum, quandoquidem illa Petri et Barnabae 
 simulatio, qua gentes iudaizare cogebant, merito reprehensa 
 atque correcta est, et ne tunc noceret et ne posteris ad imitandum 
 ualeret. cum enim uidisset apostolus Paulus, quia 
 non recte ingrediuntur ad ueritatem euangelii, 
 dixit Petro coram omnibus: si tu, cum sis iudaeus, 
 gentiliter et non iudaice uiuis, quomodo gentes 
 cogis iudaizare? id autem quod ipse fecit, ut quasdam 
 obseruationes legitimas iudaica consuetudine retinendo et 
 agendo non se inimicum legi prophetisque monstraret, absit, 
 ut mendaciter eum fecisse credamus. de hac quippe re satis 
 est eius nota sententia, qua fuerat constitutum nec iudaeos, 
 qui tunc in Christum credebant, prohibendos esse a paternis 
 traditionibus nec ad eas gentiles, cum christiani 
 fierent, esse cogendos, ut ilia sacramenta, quae diuinitus praecepta 
 esse constaret, non tamquam sacrilegia fugerentur 
 nec tamen putarentur sic necessaria iam nouo testamento 
 reuelato, tamquam sine his quicumque conuerterentur ad 
 deum salui esse non possent. erant enim qui hoc putabant

 

 
 
 
 atque praedicabant, quamuis iam recepto Christi euangelio. 
 et eis simulate consenserant Petrus et Barnabas ideoque 
 cogebant gentes iudaizare. id erat enim cogere, sic ea necessaria 
 praedicare, tamquam et recepto euangelio nulla sine illis 
 salus esset in Christo. hoc en-or quorundam putabat, hoc 
 timor Petri simulabat, hoc libertas Pauli redarguebat. quod 
 ergo ait: omnibus omnia factus sum, ut omnes lucri 
 facerem, conpatiendo id fecit, non mentiendo. fit enim quisque 
 tamquam ille, cui uult subuenire, quando tanta misericordia 
 subuenit, quanta sibi subueniri uellet, si esset ipse in eadem 
 miseria constitutus. itaque fit tamquam ille, non quia fallit 
 illum, sed quia se cogitat sicut illum. unde illud est eius 
 apostoli, quod iam supra commemoraui: fratres, si praeoccupatus 
 fuerit homo in aliquo delicto, uos qui 
 spiritales estis, instruite huius modi in spiritu 
 mansuetudinis, intendens te ipsum, ne et tu tempteris. 
 nam si propterea quia dixit: factus sum iudaeis 
 tamquam iudaeus et his qui sub lege erant tamquam 
 sub lege. ideo putandus est mendaciter suscepisse 
 legis ueteris sacramenta, debuit et gentium idololatriam eodem 
 modo mentiendo suscipere, quia dixit etiam his, qui sine 
 lege erant, tamquam sine lege se factum, ut eos lucri 
 faceret: quod utique non fecit. non enim alicubi sacrificauit

 

 
 
 
 idolis aut adorauit illa figmenta, ac non potius libere tamquam 
 martyr Christi detestanda et uitanda monstrauit. de 
 nullis igitur apostolicis actibus siue sermonibus isti proferunt 
 imitanda exempla mentiendi. de propheticis ergo factis seu 
 dictis ideo sibi uidentur habere, quod proferant, quia figuras 
 praenuntiatiuas putant esse mendacia, eo quod mendaciis sunt 
 aliquando similia. sed cum referuntur ad eas res, propter 
 quas significandas ita facta uel dicta sunt, reperiuntur significationes 
 esse ueraces, ac per hoc nullo modo esse mendacia. 
 mendacium est quippe falsa significatio cum uoluntate fallendi. 
 non est autem falsa significatio, ubi, etsi aliud ex 
 alio significatur, uerum est tamen quod significatur, si recte 
 intellegatur.

Sunt quaedam eius modi etiam saluatoris in 
 euangelio, quia et ipse dominus prophetarum propheta esse 
 dignatus est. talia sunt illa, ubi de muliere, quae fluxum 
 sanguinis patiebatur, ait: quis me tetigit? et de Lazaro: 
 ubi posuistis eum? sic quippe interrogauit quasi nesciens 
 quod utique sciebat. ac per hoc nescire se finxit, ut aliquid 
 aliud illa uelut ignorantia sua significaret. quae significatio 
 quoniam uerax erat, mendacium profecto non erat. eos namque 
 significabant siue illa fluxum sanguinis patiens siue ille 
 mortuus quadriduanus, quos etiam qui cuncta sciebat quodam 
 modo nesciebat. nam et illa typum gerebat plebis gentium, 
 unde praemissa fuerat prophetia: populus, quem non

 

 
 
 
 cognoui, seruiuit mihi, et Lazarus remotus a uiuentibus 
 tamquam ibi iacebat per significatiuam similitudinem, ubi ille, 
 cuius uox est: proiectus sum a facie oculorum tuorum. 
 et ideo, tamquam nesciretur a Christo et illa, quae 
 fuerit, et iste, ubi positus fuerit, uerbis interrogantis est 
 figuratum et omne uitatum ueraci significatione mendacium.

Hinc est etiam illud, quod commemorasti eos dicere 
 \'dominum Iesum, posteaquam resurrexit, ambulasse in itinere 
 cum duobus discipulis, et propinquantibus eis castello, quo 
 ibant, illum longius se ire finxisse\', ubi euangelista dicens: 
 ipse autem se finxit longius ire, etiam ipsum uerbum 
 posuit, quo mendaces nimium delectantur, ut inpune mentiantur: 
 quasi mendacium sit omne quod fingitur, cum ueraciter aliud 
 ex alio significandi causa tam multa fingantur. si ergo nihil 
 aliud significasset Iesus in eo, quod longius ire se finxit, merito 
 iudicaretur esse mendacium. porro autem si bene intellegatur 
 et ad id, quod uoluit significare, referatur, inuenitur esse 
 mysterium. alioquin erunt cuncta mendacia, quae propter 
 quandam rerum significandarum similitudinem, cum gesta non 
 sint, tamquam gesta narrantur. unde est illa de duobus unius 
 hominis filiis, maiore, qui mansit apud patrem suum, et 
 minore, qui longe peregrinatus est, tam prolixa narratio. in 
 quo genere fingendi humana etiam dicta uel facta inrationalibus 
 animantibus et rebus sensu carentibus homines

 

 
 
 
 addiderunt, ut eius modi fictis narrationibus, sed ueracibus significationibus 
 quod uellent commendatius intimarent. nec apud 
 auctores tantum saecularium litterarum, ut apud Horatium, 
 mus loquitur muri et mustela uulpeculae, ut per narrationem 
 fictam ad id, quod agitur, uerax significatio referatur: unde et 
 Aesopi tales fabulas ad eum finem relatas nullus tam ineruditus 
 fuit, qui putaret appellanda mendacia. sed in litteris 
 quoque sacris, sicut in libro Iudicum, ligna sibi regem requirunt 
 et loquuntur ad oleam et ad ficum et ad uitem et ad 
 rubum. quod totum utique fingitur, ut ad rem, quae intenditur, 
 ficta quidem narratione, non mendaci tamen, sed ueraci 
 significatione ueniatur. haec dixi propter id, quod scriptum 
 est de Iesu: et ipse se finxit longius ire, ne quisquam 
 ex hoc uerbo, sicut Priscillianistae, licitum uolens habere 
 mendacium insuper etiam Christum contendat fuisse mentitum. 
 quisquis autem uult intellegere illud fingendo quid praefigurauerit, 
 adtendat, quid agendo perfecerit. longius namque postea 
 profectus super omnes caelos non tamen deseruit discipulos 
 suos. propter hoc significandum futurum diuinitus factum 
 ad praesens illud est humanitus fictum. et ideo significatio 
 uerax in illa est fictione praemissa, quia in hac profectione

 

 
 
 
 illius est significationis ueritas subsecuta. ille igitur contendat 
 Christum mentitum esse fingendo, qui negat eum quod significauit 
 inpleuisse faciendo.

Quia ergo non inueniunt mendaces haeretici in 
 testamenti noui litteris imitanda exempla mendacii, copiosissimos 
 se esse existimant in hac disputatione, qua opinantur 
 esse mentiendum, cum de ueteribus propheticis libris, quia 
 non ibi apparet nisi intellegentibus paucis quo referantur 
 significatiua dicta et facta ueracia, multa sibi uidentur inuenire 
 ac proferre mendacia. sed habere cupientes quibus se 
 tueantur uelut imitanda exempla fallendi, se ipsos fallunt, et 
 mentitur eorum iniquitas sibi. illae autem personae, quas 
 credendum ibi non est prophetare uoluisse, si quid faciendo 
 uel dicendo finxerunt uoluntate fallendi, quamuis ex ipsis 
 quoque factis earum sine dictis aliquid propheticum possit 
 exsculpi, per illius omnipotentiam praeseminatum atque dispositum, 
 qui bene uti nouit etiam malis hominum, tamen, 
 quantum ad ipsas adtinet, sine dubitatione mentitae sunt. 
 sed non ideo debent imitanda existimari, quia in eis reperiuntur 
 libris, qui sancti et diuini merito nominantur. habent 
 enim conscripta et mala hominum et bona, illa uitanda, ista 
 sectanda, et quaedam ita posita, ut de illis etiam sit prolata 
 sententia, quaedam uero tacito ibi iudicio nobis iudicanda 
 permissa, quoniam non solum nos nutriri manifestis, uerum 
 et exerceri oportebat obscuris.

Cur autem isti imitandam sibi Thamar existimant

 

 
 
 
 mentientem et imitandum ludam non existimant fornicantem? ibi 
 enim utrumque legerunt: et nihil horum scriptura illa siue 
 culpauit siue laudauit, sed tantummodo utrumque narrauit et 
 iudicandum nobis utrumque dimisit; sed mirum, si aliquid 
 horum imitandum inpune permisit. quod enim Thamar non 
 meretricandi libidine, sed concipiendi uoluntate mentita sit, 
 nouimus. uerum et fornicatio, etiamsi Iudae talis non fuit. 
 potest esse cuiuspiam, qua faciat, ut homo liberetur, sicut 
 illius mendacium fuit, ut homo conciperetur. numquid propterea 
 etiam fornicandum est, si propter illud putatur fuisse 
 mentiendum? non de solo itaque mendacio, sed de omnibus 
 operibus hominum, in quibus existunt uelut conpensatiua 
 peccata, considerandum est, quam sententiam proferre debeamus, 
 ne aperiamus aditum non tantum paruis quibusque 
 peccatis. uerum etiam sceleribus cunctis, nullumque remaneat 
 facinus, flagitium, sacrilegium, in quo causa non possit existere, 
 qua recte uideatur esse faciendum, uniuersamque uitae probitatem 
 opinio ista subuertat.

Nihil autem iudicandus est dicere, qui dicit aliqua 
 iusta esse mendacia, nisi aliqua iusta esse peccata ac per hoc 
 aliqua iusta esse, quae iniusta sunt: quo quid absurdius dici 
 potest? unde enim est peccatum, nisi quia iustitiae contrarium 
 est? dicantur ergo alia magna, alia parua esse peccata, quia 
 uerum est nec auscultandum Stoicis, qui omnia paria esse contendunt; 
 dicere autem quaedam iniusta, quaedam iusta esse

 

 
 
 
 peccata, quid est aliud quam dicere quasdam esse iniustas, quas 
 dam iustas iniquitates? cum dicat apostolus Iohannes: omnis. 
 qui facit peccatum, iniquitatem facit; peccatum 
 iniquitas est. non igitur potest iustum esse peccatum, nisi 
 cum peccati nomen in alia re ponimus, in qua quisque non 
 peccat, sed aut facit aliquid aut patitur pro peccato. nam et 
 sacrificia pro peccatis peccata appellata sunt et poenae peccatorum 
 dicuntur aliquando peccata. haec plane possunt intellegi 
 iusta peccata, cum iusta dicuntur sacrificia uel iusta supplicia. 
 ea uero, quae contra legem dei fiunt, iusta esse non possunt. 
 dictum est autem deo: lex tua ueritas, ac per hoc quod 
 est contra ueritatem, iustum esse non potest. quis autem 
 dubitet contra ueritatem esse omne mendacium? nullum igitur 
 iustum potest esse mendacium. item cui non clareat ex ueritate 
 esse omne, quod iustum est? clamat autem Iohannes: 
 omne mendacium non est ex ueritate. omne ergo 
 mendacium non est iustum. quapropter quando nobis de 
 scripturis sanctis mentiendi proponuntur exempla, aut mendacia 
 non sunt, sed putantur esse, dum non intelleguntur, 
 aut, si mendacia sunt, imitanda non sunt, quia iusta esse 
 non possunt.

Sed quod scriptum est bene deum fecisse cum hebraeis

 

 
 
 
 obstetricibus et cum Raab Hiericuntina meretrice, non ideo 
 factum est, quia mentitae sunt, sed quia in homines dei 
 misericordes fuerunt. non est itaque in eis remunerata fallacia, 
 sed beniuolentia, benignitas mentis, non iniquitas mentientis. 
 sicut enim mirum absurdumque non esset, si alio prius tempore 
 commissa ab eis aliqua opera mala deus propter posteriora 
 bona uellet ignoscere, ita mirandum non est, quod uno 
 tempore in una causa deus utrumque conspiciens, id est 
 factum misericorditer factumque fallaciter, et bonum remunerauit 
 et propter hoc bonum malum illud ignouit. si enim 
 peccata, quae propter carnis concupiscentiam, non propter 
 misericordiam fiunt, propter posteriora opera misericordiae 
 dimittuntur, cur non merito misericordiae dimittuntur, quae 
 propter ipsam misericordiam committuntur? grauius est enim 
 peccatum, quod animo nocentis quam quod animo subuenientis 
 efficitur. ac per hoc si illud deletur opere misericordiae 
 postea subsequente, cur hoc, quod est leuius, non 
 deletur ipsa hominis misericordia et praecedente, ut peccet, 
 et comitante, cum peccat? ita quidem uideri potest. uerumtamen 
 aliud est dicere: peccare quidem non debui, sed opera 
 misericordiae faciam, quibus deleam, quod ante peccaui, et 
 aliud est dicere: peccare debeo, quia non possum aliter 
 misereri, aliud est, inquam, dicere: quia iam peccauimus.

 

 

 

 
 
 
 benefaciamus, et aliud est dicere: peccemus, ut benefaciamus. 
 ibi dicitur: faciamus bona, quia fecimus mala, hic autem: 
 faciamus mala, ut ueniant bona. ac per hoc ibi exhaurienda 
 est sentina peccati, hic cauenda est doctrina peccandi.

Restat itaque, ut intellegamus illis mulieribus, uel in 
 Aegypto uel in Iericho, pro humanitate et misericordia redditam 
 fuisse mercedem utique temporalem, quae quidem 
 et ipsa aeternum aliquid etiam illis nescientibus prophetica 
 significatione figuraret. utrum autem sit aliquando uel 
 pro cuiusquam salute mentiendum, cum quaestio sit, in 
 qua dissoluenda etiam doctissimi fatigantur, ualde illarum 
 muliercularum in illis populis constitutarum et illis moribus 
 adsuetarum excedebat modum. itaque hanc earum ignorantiam, 
 sicut aliarum rerum, quas pariter nesciebant, sed sciendae 
 sunt a filiis non huius saeculi, sed futuri, dei patientia 
 sustinebat, qui tamen eis pro humana benignitate, quam 
 famulis eius inpenderant, quamuis caeleste aliquid significantia 
 praemia terrena reddebat. et Raab quidem ex Iericho 
 liberata in dei populum transitum fecit, ubi proficiens posset 
 ad aeterna et inmortalia munera peruenire, quae nullo sunt 
 quaerenda mendacio. 
 
 Tunc tamen, quando illud opus bonum et pro suae 
 uitae condicione laudabile Israhelitis exploratoribus praestitit, 
 nondum erat talis, ut ab ea exigeretur: sit in ore uestro

 

 
 
 
 est est, non non. obstetrices autem illae quamuis Hebraeae 
 si secundum carnem tantummodo sapuerunt, quid aut 
 quantum est quod eis profuit remuneratio temporalis, quia 
 fecerunt sibi domos, nisi proficiendo pertinuerunt ad eam 
 domum, de qua deo cantatur: beati, qui habitant in 
 domo tua; in saecula saeculorum laudabunt te? 
 multum autem fatendum est propinquare iustitiae et quamuis 
 re ipsa nondum, iam tamen spe atque indole animum esse 
 laudandum, qui numquam nisi hac intentione mentitur, qua 
 uult prodesse alicui, nocere autem nemini. sed nos cum quaerimus, 
 sitne boni hominis aliquando mentiri, non de homine 
 quaerimus adhuc ad Aegyptum uel ad Iericho uel ad Babyloniam 
 pertinente uel adhuc ad ipsam Hierusalem terrenam, 
 quae seruit cum filiis suis, sed de ciue illius ciuitatis, 
 quae sursum est libera mater nostra aeterna in caelis. et 
 respondetur quaerentibus nobis: omne mendacium non 
 est ex ueritate. filii autem illius ciuitatis filii sunt utique 
 ueritatis; eius ciuitatis filii sunt, de quibus scriptum est in 
 ore eorum non inuentum esse mendacium; eius ciuitatis 
 est filius, de quo item scriptum est: uerbum suscipiens 
 filius a perditione longe aberit; exc.ipiens 
 autem excepit illud sibi, et nihil falsi ex eius 
 ore procedit. his filiis supernae Hierusalem et sanctae

 

 

 
 
 
 ciuitatis aeternae si quando ut hominibus obrepit qualecumque 
 mendacium, poscunt humiliter ueniam, non inde quaerunt 
 insuper gloriam.

Sed dicet aliquis: ergone obstetrices illae atque 
 Raab melius fecissent, si nullam misericordiam praestitissent 
 nolendo mentiri? immo uero illae mulieres Hebraeae, si essent 
 tales, de qualibus quaerimus, utrum sit eis aliquando mentiendum, 
 nec aliquid falsi dicerent et foeda ministeria de 
 paruulis occidendis liberrime recusarent. sed, inquies, ipsae 
 morerentur. at uide, quid sequatur. morerentur enim caelestis 
 habitationis incomparabiliter ampliore mercede, quam domus 
 illae quas sibi fecerunt in terra esse potuerunt; morerentur 
 futurae in aeterna felicitate, mortem perpessae pro innocentissima 
 ueritate. quid illa in Iericho? numquid hoc posset? 
 nonne si quaerentes ciues mentiendo non falleret, uerum 
 dicendo latentes hospites proderet? an posset interrogantibus 
 dicere: scio ubi sint, sed deum timeo, non eos prodo? posset 
 hoc quidem dicere, si iam esset uera Israhelitis, in qua 
 dolus non esset: quod futura erat per misericordiam dei 
 transiens ad ciuitatem dei. uerum illi hoc audito, inquies, illam 
 perimerent, domum scrutarentur. sed numquid consequens 
 erat, ut illos etiam quos diligenter occultauerat inuenirent? 
 prospexerat enim cautissima mulier et ibi eos posuerat, ubi 
 latere potuissent, etiamsi ei mentienti creditum non fuisset. 
 ita et illa, si tamen a suis ciuibus esset occisa pro

 

 
 
 
 misericordiae opere, uitam istam faeneam pretiosa in conspectu 
 domini morte finisset, et erga illos eius beneficium inane 
 non fuisset. sed, inquies, quid? si et ad illum locum, ubi 
 eos occultauerat, hi, a quibus quaerebantur, perscrutando 
 omnia peruenissent? isto modo dici potest: quid? si mulieri 
 uilissimae atque turpissimae non solum mentienti, uerum 
 etiam peieranti credere noluissent? nempe etiam sic consecutura 
 fuerant, quae timendo mentita est. et ubi ponimus uoluntatem 
 ac potestatem dei? an forte non poterat et illam nec 
 ciuibus suis mentientem nec homines dei prodentem et illos 
 suos ab omni pernicie custodire? a quo enim et post mulieris 
 mendacium custoditi sunt, ab eo potuerunt, etsi illa mentita 
 non esset, utique custodiri. nisi forte obliti sumus hoc fuisse 
 in Sodomis factum, ubi masculi in masculos nefanda libidine 
 accensi nec ostium domus, in qua erant quos quaerebant, 
 inuenire potuerunt, quando uir iustus in causa omnino simillima 
 pro suis hospitibus mentiri noluit, quos esse angelos 
 nesciebat et uim morte peiorem ne paterentur timebat. et 
 certe poterat talia respondere quaerentibus, qualia in Iericho 
 mulier illa respondit. nam prorsus similiter et illi interrogando 
 quaesierunt. sed homo iustus noluit pro corporibus hospitum 
 animam suam suo mendacio maculari, pro quibus uoluit

 

 
 
 
 corpora filiarum alienae libidinis iniquitate uim perpeti. faciat 
 ergo homo etiam pro temporali hominum salute quod potest: 
 cum autem ad hunc articulum uentum fuerit, ut tali saluti 
 consulere nisi peccando non possit, iam se existimet non 
 habere quid faciat, quando id reliquum esse perspexerit quod 
 non recte faciat. proinde Raab in Iericho, quia peregrinos 
 homines dei suscepit hospitio, quia in eorum susceptione 
 periclitata est, quia in eorum deum credidit, quia diligenter 
 eos ubi potuit occultauit, quia per aliam uiam remeandi consilium 
 fidelissimum dedit, etiam supernae Hierusalem ciuibus 
 imitanda laudetur. quod autem mentita est, etiamsi aliquid 
 ibi propheticum intellegenter exponitur, non tamen imitandum 
 sapienter proponitur, quamuis deus illa bona memorabiliter 
 honorauerit, hoc malum clementer ignouerit.

Quae cum ita sint, quoniam nimis longum est omnia 
 pertractare, quae in illa Libra Dictinii sunt posita uelut imitanda 
 exempla mentiendi, ad hanc regulam mihi uidentur non 
 solum ista, uerum etiam si qua sunt talia redigenda, ut aut 
 quod creditur, ostendatur non esse mendacium — siue ubi 
 tacetur uerum nec dicitur falsum; siue ubi significatio uerax 
 aliud ex alio uult intellegi, quod genus figuratorum uel dictorum 
 uel factorum abundat in propheticis litteris — aut quae 
 conuincuntur esse mendacia, non esse imitanda monstrentur

 
 
 
 et si qua nobis ut alia peccata subrepserint, non eis tribuendam 
 iustitiam, sed ueniam postulandam. hoc quidem mihi 
 uidetur; et ad istam sententiam me superius disputata conpellunt.

Verum quia homines sumus et inter homines 
 uiuimus — fateorque me nondum esse in eorum numero, 
 quos conpensatiua peccata non turbant — saepe me in rebus 
 humanis uincit sensus humanus nec resistere ualeo, cum 
 mihi dicitur: ecce graui morbo periclitatur aegrotus, cuius 
 iam uires ferre non possint, si ei mortuus unicus et carissimus 
 filius nuntietur. a te quaerit an uiuat, quem uitam 
 finisse tu nosti. quid respondebis, quando quidquid aliud 
 dixeris praeter unum de tribus: aut mortuus est aut uiuit 
 aut nescio, nihil aliud credit ille quam mortuum, quod te 
 intellegit timere dicere et nolle mentiri? tantundem ualet, 
 etiamsi omni modo tacueris. ex illis autem tribus duo falsa 
 sunt \'uiuit* et \'nescio'* nec abs te dici possunt nisi mentiendo. 
 illud autem unum uerum, id est mortuum esse, si dixeris et 
 perturbati hominis mors fuerit subsecuta, abs te occisus esse 
 clamabitur. et quis ferat homines exaggerantes quantum sit 
 mali salubre mendacium deuitari et homicidam diligi ueritatem? 
 moueor his oppositis uehementer, sed mirum, si etiam 
 sapienter. cum enim proposuero ante qualescumque oculos 
 cordis mei intellegibilem illius pulchritudinem, de cuius falsi 
 nihil ore procedit, quamuis ubi radians magis magisque 
 clarescit ueritas, ibi palpitans mea reuerberatur infirmitas, 
 tamen sic amore tanti decoris accendor, ut cuncta quae inde

 
 
 
 me reuocant humana contemnam. sed multum est, ut iste in 
 tantum perseueret affectus, ne in temptatione desit effectus. 
 nec me mouet contemplantem luminosum bonum, in quo 
 mendacii tenebrae nullae sunt, quod nobis mentiri nolentibus 
 et hominibus uero audito morientibus homicida dicitur ueritas. 
 numquid enim, si stuprum expetat inpudica et te non consentiente 
 saeuo. amore perturbata moriatur, homicida erit et 
 castitas? an uero, quia legimus: Christi bonus odor 
 sumus in omni loco, et in his qui salui fiunt et in 
 his qui pereunt, aliis quidem odor uitae in uitam, 
 aliis autem odor mortis in mortem. etiam odorem 
 Christi pronuntiabimus homicidam? sed quia homines sumus 
 et nos in huius modi quaestionibus et contradictionibus plerumque 
 superat aut fatigat sensus humanus, ideo mox et ille 
 subiecit: et ad haec quis idoneus?

Huc accedit — ubi miserabilius eiulandum est — quod 
 si concesserimus pro salute illius aegri de uita filii eius fuisse 
 mentiendum, ita paulatim minutatimque subcrescit hoc malum 
 et breuibus accessibus ad tantum aceruum mendaciorum sceleratorum 
 sensim subintrando perducitur, ut numquam possit 
 penitus inueniri, ubi tantae pesti per minima additamenta in 
 inmensum conualescenti possit obsisti. unde prouidentissime 
 scriptum est: qui modica spernit, paulatim decidit

 

 
 
 
 quid? quod uitae huius tales amatores, ut eam non dubitent 
 praeponere ueritati, ne homo moriatur, immo ut homo quandoque 
 moriturus aliquanto serius moriatur, non tantum mentiri, 
 sed etiam peierare nos uolunt? ut uidelicet, ne aliquanto 
 citius transeat uana salus hominis, nomen domini dei nostri 
 accipiamus in uanum. et sunt in eis docti, qui etiam regulas 
 figant finesque constituant, quando debeat, quando non debeat 
 peierari. Q ubi estis, fontes lacrimarum? et quid faciemus? quo 
 ibimus? ubi nos occultabimus ab ira ueritatis, si non solum 
 neglegimus cauere mendacia, sed audemus insuper docere 
 periuria? uiderint enim assertores defensoresque mendacii, 
 quale genus uel qualia genera mentiendi eos iustificare delectet: 
 saltem in dei cultu concedant non esse mentiendum; 
 saltem sese a periuriis blasphemiisque contineant; saltem ubi 
 dei nomen, ubi deus testis, ubi dei sacramentum interponitur, 
 ubi de diuina religione sermo promitur siue conseritur, nemo 
 mentiatur, nemo laudet, nemo doceat et praecipiat, nemo 
 iustum dicat esse mendacium; de ceteris mendaciorum generibus 
 eligat sibi, quod putat esse mitissimum atque innocentissimum 
 mentiendi genus, cui placet esse mentiendum. hoc 
 scio, quod etiam qui docet oportere mentiri, uerum docere 
 se uult uideri. nam si falsum est quod docet, quis falsae 
 uelit studere doctrinae, ubi et fallit docens et fallitur discens?

 
 
 
 si autem, ut aliquem possit inuenire discipulum, docere se 
 asserit uerum, cum doceat esse mentiendum, quomodo erit 
 illud ex ueritate mendacium Iohanne apostolo reclamante: 
 omne mendacium non est ex ueritate? non est igitur 
 uerum aliquando esse mentiendum; et quod non est uerum, 
 nemini est omnino suadendum.

Sed agit partes suas infirmitas et causam uincibilem 
 fauentibus turbis se habere proclamat, ubi contradicit 
 et dicit: quomodo apud homines, qui procul dubio, si fallantur, 
 auertuntur a pernicie uel aliena uel sua, periclitantibus 
 subuenitur hominibus, si nos humanus ad mentiendum non 
 inclinet affectus? si patienter me audiat turba mortalitatis, 
 turba infirmitatis, respondebo aliquid pro negotio ueritatis. 
 certe pia, uera, sancta castitas nonnisi ex ueritate est: et 
 quisquis aduersus eam facit, profecto aduersus ueritatem 
 facit. cur ergo et, si non possit aliter periclitantibus subueniri, 
 non committo stuprum, quod ideo. est contrarium 
 ueritati, quia contrarium est castitati, et ut periclitantibus 
 subueniatur, loquor mendacium, quod ipsi apertissime est 
 contrarium ueritati? quid nos tantum promeruit castitas et 
 offendit ueritas? cum omnis ex ueritate sit castitas et sit 
 non corporis, sed mentis castitas ueritas atque in mente 
 habitet etiam corporis castitas. postremo, quod et paulo 
 ante dixi et iterum dico, quisquis mihi pro persuadendo

 

 
 
 
 et defendendo ullo mendacio contradicit, quid dicit, si uerum 
 non dicit? si autem propterea est audiendus, quoniam uerum 
 dicit, quomodo me uult facere uerum dicendo mendacem? 
 quomodo mendacium patronam sibi adhibet ueritatem? an 
 aduersario suo uincit, ut a se ipsa uincatur? quis hanc absurditatem 
 ferat? nullo modo igitur dixerimus eos, qui asserunt 
 aliquando esse mentiendum, id asserendo esse ueraces, 
 ne, quod est absurdissimum et stultissimum credere, ueritas 
 nos doceat esse mendaces. quale est enim, ut esse adulterandum 
 nemo discat a castitate, deum offendendum nemo discat 
 a pietate, cuiquam nocendum nemo discat a benignitate et 
 esse mentiendum discamus a ueritate? porro si hoc non docet 
 ueritas, non est uerum; si non est uerum, non est discendum; 
 si non est discendum, numquam est igitur mentiendum.

Sed perfectorum est, ait aliquis, solidus cibus. 
 multa enim secundum ueniam relaxantur infirmitati, quamuis 
 sincerissimae nequaquam placeant ueritati. dicat hoc quisquis 
 non metuit, quae consequentia metuenda sunt, si fuerint 
 aliquo modo aliqua permissa mendacia. nullo modo tamen in 
 tantum sunt permittenda conscendere, ut ad periuria blasphemiasque 
 perueniant; nec aliquam causam prorsus oportet 
 obtendi, cur debeat peierari uel, quod est execrabilius, cur 
 deus debeat blasphemari. non enim quia per mendacium 
 blasphematur, ideo non blasphematur. potest quippe hoc 
 modo dici non peierari, quia per mendacium peieratur. quis

 

 
 
 
 enim per ueritatem possit esse periurus? sic etiam per ueritatem 
 nullus potest esse blasphemus. sane mitius falsum iurat, qui 
 falsum nescit esse et uerum putat esse quod iurat: sicut et 
 Saulus excusabilius blasphemauit, quia ignorans fecit. ideo 
 autem peius est blasphemare quam peierare, quoniam peierando 
 falsae rei adhibetur testis deus, blasphemando autem 
 de ipso falsa dicuntur deo. tanto est autem quisque inexcusabilior 
 siue periurus siue blasphemus, quanto magis ea, quae 
 peierando uel blasphemando asserunt, falsa nouerunt esse uel 
 credunt. quisquis itaque dicit pro periclitantis hominis temporali 
 salute uel uita esse mentiendum, nimis ipse ab itinere 
 exorbitat aeternae salutis et uitae, si dicit in ea causa etiam 
 iurandum per deum uel etiam blasphemandum deum.

Sed aliquando nobis ipsius quoque salutis aeternae 
 periculum opponitur, quod nostro mendacio, si aliter non 
 potest, depellendum esse clamatur: uelut si quisquam baptizandus 
 in potestate sit inpiorum atque infidelium constitutus, 
 ad quem perueniri non possit, ut lauacro regenerationis abluatur, 
 nisi deceptis mentiendo custodibus. ab hoc inuidiosissimo 
 clamore, quo cogimur non pro cuiusquam opibus uel honoribus 
 in hoc saeculo transcurrentibus, non pro ipsa huius temporis 
 uita, sed pro aeterna hominis salute mentiri, quo confugiam, 
 nisi ad te, ueritas? et mihi abs te proponitur castitas. cur

 

 
 
 
 enim si custodes isti, ut nos ad baptizandum hominem admittant, 
 stupro inlici possunt, non facimus contraria castitati et, si 
 mendacio decipi possunt, facimus contraria ueritati? cum 
 procul dubio nulli esset fideliter amabilis castitas, si non eam 
 praeciperet ueritas. proinde ut perueniatur ad hominem baptizandum, 
 fallantur mentiendo custodes, si hoc iubet ueritas. 
 sed quomodo iubeat ueritas, ut homo baptizetur, esse mentiendum, 
 si non iubet castitas, ut homo baptizetur, esse 
 moechandum? cur autem hoc non iubet castitas, nisi quia 
 hoc non docet ueritas? si ergo nisi quod ueritas docet, facere 
 non debemus, cum ueritas doceat nec propter hominem baptizandum 
 facere quod contrarium est castitati, quomodo nos 
 docebit facere propter hominem baptizandum, quod ipsi est 
 contrarium ueritati? sed sicut oculi ad intuendum solem 
 parum firmi ea tamen, quae a sole inlustrantur, libenter intuentur, 
 sic animae iam ualentes delectari pulchritudine castitatis 
 non tamen continuo per se ipsam considerare ueritatem, 
 unde lucet castitas, possunt, ut cum uentum fuerit ad aliquid 
 faciendum quod aduersum est ueritati, ita refugiant et exhorreant, 
 quemadmodum refugiunt et exhorrent, si faciendum 
 aliquid proponatur quod aduersum est castitati. ille autem 
 filius, qui uerbum suscipiens a perditione longe

 

 
 
 
 aberit, et nihil falsi ex eius ore procedit, tam sibi 
 clausum deputat, si ad subueniendum homini per mendacium 
 quam si per stuprum transire cogatur. et pater exaudit orantem, 
 ut ualeat sine mendacio subuenire, cui uult pater ipse, 
 cuius inscrutabilia sunt iudicia, subueniri. talis igitur filius 
 ita obseruat a mendacio, sicut a peccato. nam et aliquando 
 mendacii nomen pro peccati nomine ponitur. unde illud est: 
 omnis homo mendax. sic enim dictum est, tamquam diceretur: 
 omnis homo peccans. et illud: si autem ueritas 
 dei in meo mendacio abundauit. ac per hoc cum mentitur 
 ut homo, peccat ut homo, et ea sententia tenebitur, 
 qua dictum est: omnis homo mendax, et: si dixerimus 
 quia peccatum non habemus, nos ipsos seducimus, 
 et ueritas in nobis non est. cum uero nihil 
 falsi ex eius ore procedit, secundum eam gratiam sic erit, 
 de qua dictum est: qui natus est ex deo, non peccat. 
 haec enim natiuitas si sola esset in nobis, nemo peccaret; et 
 quando sola erit, nemo peccabit. nunc autem adhuc trahimus, 
 quod corruptibiles nati sumus, quamuis secundum id, quod 
 renati sumus, si bene ambulamus, de die in diem renouamur 
 interius. cum uero et corruptibile hoc induerit 
 incorruptionem, uita totum absorbebit, et nullus mortis 
 aculeus remanebit; aculeus autem mortis est peccatum.

Aut ergo cauenda mendacia recte agendo aut 
 confitenda sunt paenitendo; non autem, cum abundent

 
 
 
 infeliciter uiuendo, augenda sunt et docendo. sed eligat qui hoc 
 putat, unde subueniat periclitanti homini, ad quamlibet salutem 
 qualiacumque mendacia, dum tamen et apud tales obtineamus 
 nulla causa nos ad peierandum et blasphemandum 
 oportere perduci. ista saltem scelera uel ampliora stupris uel 
 certe non minora iudicemus. namque cogitandum est saepissime 
 homines, de quorum adulterio suspicantur, ad iusiurandum 
 prouocare coniuges suas: quod utique non facerent, nisi crederent 
 etiam illas, quae non timuerunt perpetrare adulterium, 
 timere posse periurium, quia et reuera nonnullae inpudicae, 
 quae non timuerunt inlicito concubitu uiros fallere, eisdem. 
 uiris, quos fefellerant, timuerunt deum testem fallaciter adhibere. 
 quid igitur causae est. ut homo castus et religiosus homini 
 baptizando nolit adulterio subuenire et periurio uelit, quod 
 solent et adulteri formidare? porro, si nefas est hoc agere 
 peierando, quanto potius blasphemando! absit ergo, ut christianus 
 neget atque blasphemet Christum, quo possit alium facere 
 christianum, et pereundo quaerat inueniendum, quem si talia 
 doceat, perdat inuentum. sic ergo librum, cui nomen est 
 Libra, te oportet refellere atque destruere, ut caput illud, 
 quo dogmatizant occultandae religionis causa esse mentiendum, 
 prius esse noueris amputandum, ita ut illa testimonia, 
 quibus sanctos libros mendaciis suis patronos adhibere moliuntur, 
 partim non esse mendacia, partim etiam quae sunt, non

 
 
 
 esse imitanda demonstres et, si tantum sibi usurpat infirmitas, 
 ut ei uenialiter aliquid permittatur quod inprobat ueritas, 
 tamen ut inconcusse teneas et defendas in diuina religione 
 numquam omnino esse mentiendum; latentes uero sicut nec 
 adulteros per adulteria nec homicidas per homicidia nec maleficos 
 per maleficia, ita nec mendaces per mendacia nec blasphemos 
 per blasphemias esse quaerendos secundum ea, quae 
 tam multa in hoc uolumine disputauimus, ut uix ad eius 
 terminum, quem loco isto fiximus, ueniremus.