Cogitanti mihi et cum animo meo Octaui boni et fidelissimi 
 contubernalis memoriam recensenti tanta dulcedo et adfectio hominis 
 inhaesit, ut ipse quodammodo mihi uiderer in praeterita 
 redire, non ea quae iam transacta et decursa sunt, recordatione 
 reuocare:

ita eius contemplatio quantum subtracta est oculis, tantum 
 pectori meo ac paene intimis sensibus inplicata est.

nec inmerito 
 decedens uir eximius et sanctus inmensum sui desiderium 
 nobis reliquit, utpote cum et ipse tanto nostri semper amore flagrauerit, 
 ut et in ludicris et seriis pari mecum uoluntate concineret 
 eadem uelle uel nolle: crederes unam mentem in duobus 
 fuisse diuisam.

sic solus in amoribus conscius, ipse socius in erroribus: 
 et cum discussa caligine de tenebrarum profundo in lucem 
 sapientiae et ueritatis emergerem, non respuit comitem, sed quod


 


 

 
 
 est gloriosius, praecucurrit.

itaque cum per uniuersam conuictus 
 nostri et familiaritatis aetatem mea cogitatio uolueretur, m illo 
 praecipue sermone eius mentis meae resedit intentio, quo Caecilium 
 superstitiosis uanitatibus etiamnunc inhaerentem disputatione 
 grauissima ad ueram religionem reformauit .

Nam negotii et uisendi mei gratia Romam contenderat, relicta 
 domo, coniuge, liberis, et quod est in liberis amabilius, adhuc 
 annis innocentibus et adhuc dimidiata uerba temptantibus, 
 loquellam ipso offensantis linguae fragmine dulciorem.

quo in aduentu 
 eius non possum exprimere sermonibus, quanto quamque 
 inpatienti gaudio exultauerim, cum augeret maxime laetitiam 
 meam amicissimi hominis inopinata praesentia.

igitur post unum 
 et alterum diem, cum iam et auiditatem desiderii frequens adsiduitatis 
 usus implesset et quae per absentiam mutuam de nobis 
 nesciebamus, relatione alterna comperissemus, placuit Ostiam petere, 
 amoenissimam ciuitatem, quod esset corpori meo siccandis 
 umoribus de marinis lauacris blanda et adposita curatio: sane et 
 ad uindemiam feriae iudiciariam curam relaxauerant. nam id temporis 
 post aestiuam diem in temperiem semet autumnitas dirigebat.

itaque cum diluculo ad mare inambulando litore pergeremus, 
 ut et aura adspirans leniter membra uegetaret et cum eximia 
 uoluptate molli uestigio cedens harena subsideret, Caecilius simulacro 
 Serapidis denotato, ut uulgus superstitiosus solet, manum 
 ori admouens osculum labiis inpressit.

Tunc Octauius ait: Non boni uiri est, Marce frater, hominem 
 domi forisque lateri tuo inhaerentem sic m hac inperitiae 
 uulgaris caecitate deserere, ut tam luculento die in lapides eum 
 patiaris inpingere, effigiatos sane et unctos et coronatos, cum


 


 
 scias huius erroris non minorem ad te quam ad ipsum infamiam 
 redundare.

cum hoc sermone eius medium spatium civitatis 
 emensi iam liberum litus tenebamus.

ibi harenas extimas, uelut 
 sterneret ambulacro, perfundens lenis unda tendebat, et ut semper 
 mare etiam positis flatibus inquietum est, etsi non canis spumosisque 
 fluctibus exibat ad terram, tamen crispis tortuosisque 
 ibidem erroribus delectati perquam sumus, cum in ipso aequoris 
 limine plantas tingueremus, quod uicissim nunc adpulsum nostris 
 pedibus adluderet fluctus, nunc relabens ac uestigia retrahens 
 in sese resorberet.

sensim itaque tranquilleque progressi 
 oram curui molliter litoris iter fabulis fallentibus legebamus. hae 
 fabulae erant Octaui disserentis de nauigatione narratio.

sed ubi 
 eundi spatium satis iustum cum sermone consumpsimus, eandem 
 emensi uiam rursus uersis uestigiis terebamus, et cum ad id loci 
 uentum est, ubi subductae nauiculae substratis roboribus a terrena 
 labe suspensae quiescebant, pueros uidimus certatim gestientes 
 testarum in mare iaculationibus ludere.

is lusus est testam 
 teretem iactatione fluctuum leuigatam legere de litore, eam testam 
 plano situ digitis conprehensam inclinem ipsum atque humilem 
 quantum potest super undas inrotare, ut illud iaculum uel 
 dorsum maris raderet [uel enataret], dum leni impetu labitur, uel 
 summis fluctibus tonsis emicaret [emergeret, dum adsiduo saltu 
 subleuatur. is se in pueris uictorem ferebat, cuius testa et procurreret 
 longius et frequentius exsiliret.

Igitur cum omnes hac spectaculi uoluptate caperemur, Caecuius 
 nihil intendere neque de contentione ridere, sed tacens, 
 anxius, segregatus dolere nescio quid uultu fatebatur.

cui ego: 
 Quid hoc est rei? cur non agnosco, Caecili, alacritatem tuam 
 illam?

et illam ocnloram etiam in seriis hilaritatem requiro. tum 
 ille: Iam dudum meOctaui nostri acriter angit et remordet oratio, 
 qua in te inuectus obiurgauit neglegentiae, ut me dissimulanter 
 grauius argueret inscientiae..

itaque progrediar ulterius: de toto et 
 integro mihi cum Octauio res est. si placet, ut ipsius sectae homo 
 cum eo disputem, iam profecto intelleget facilius esse in contubernalibus 
 disputare quam conserere sapientiam:

modo in istis ad 
 tutelam balnearum iactis et in altum procurrentibus petrarum 
 obicibus residamus, ut et requiescere de itinere possimus et intentius 
 disputare.

et cum dicto eius adsedimus, ita ut me ex tribus 
 medium lateris ambitione protegerent: nec hoc obsequi fuit 
 aut ordinis aut honoris, quippe cum amicitia pares semper aut accipiat 
 aut faciat, sed ut arbiter et utrisque proximus aures darem 
 et disceptantes duos medius segregarem.

Tum sic Caecilius exorsus est: Quamquam tibi, Marce frater, 
 de quo cum maxime quaerimus non sit ambiguum, utpote 
 cum diligenter in utroque uiuendi genere uersatus repudiaris alterum, 
 alterum conprobaris, in praesentiarum tamen ita tibi 
 informandus est animus, ut libram teneas aequissimi iudicis nec 
 in alteram partem propensus incumbas, ne non tam ex nostris 
 disputationibus nata sententia quam ex tuis sensibus prolata uideatur.

proinde si mihi quasi nouus aliqui et quasi ignarus partis 
 utriusque considas, nullum negotium est patefacer√®, omnia in


 


 
 rebus humanis dubia, incerta, suspensa, magisque omnia uerisimilia 
 quam uera.

quo minus miram est nonnullos taedio inuestigandae 
 penitus ueritatis cuilibet opinioni temere succumbere quam 
 in explorando pertinaci diligentia perseuerare.

itaque indignandum 
 omnibus, indolescendum est audere quosdam, et hoc studiorum 
 rudes, litterarum profanos, expertes artium etiam sordidarum, 
 certum aliquid de summa rerum ac maiestate decernere, de 
 qua tot omnibus saeculis sectarum plurimarum usque adhuc ipsa 
 philosophia deliberat.

nec inmerito, cum tantum absit ab exploratione 
 diuina humana mediocritas, ut neque quae supra nos caelo 
 suspensa sublata sunt, neque quae infra terram profunda demersa 
 sunt, aut scire sit datum aut scrutari permissum aut suspicari religiosum, 
 et beati satis satisque prudentes iure uideamur, si secundum 
 illud uetus sapientis oraculum nosmet ipsos familiarius nouerimus.

sed quatenus indulgentes insano atque inepto labori ultra humilitatis 
 nostrae terminos euagamur et in terram proiecti caelum ipsum et 
 ipsa sidera audaci cupiditate transcendimus, uel hunc errorem saltem 
 non uanis et formidulosis opinionibus implicemus.

sint principio 
 omnium semina natura se coeunte densata, quis hic auctor deus? 
 sint fortuitis concursionibus totius mundi membra coalita,


 


 
 digesta, formata, quis deus machinator ? sidera licet ignis accenderit 
 et caelum licet sua materia suspenderit, licet terram sua 
 fundauerit pondere et mare licet confluxerit e liquore, unde haec 
 religio, unde formido?

quae superstitio est? homo et animal 
 omne quod nascitur, inspiratur, attollitur, elementorum ut 
 uoluntaria concretio est, in quae rursum homo et animal 
 omne diuiditur, soluitur, dissipatur: ita in fontem refluunt 
 et in semet omnia reuoluuntur, nullo artifice nec iudice nec 
 auctore.

sic congregatis ignium semmibus soles alios atque 
 alios semper splendere, sic exalatis terrae uaporibus nebulas semper 
 adolescere, quibus densatis coactisque nubes altius surgere, 
 isdem labentibus pluuias fluere, flare uentos, grandines increpare, 
 uel nimbis conlidentibus tonitrua mugire, rutilare fulgora, fulmina 
 praemicare: adeo passim cadunt, montes inruunt, arboribus 
 incurrunt, sine dilectu tangunt loca sacra et profana, homines 
 noxios feriunt et saepe religiosos.

quid tempestates loquar uarias 
 et incertas, quibus nullo ordine uel examine rerum omnium impetus 
 uolutatur? in naufragiis bonorum malorumque fata mixta, 
 merita confusa? in incendiis interitum conuenire insontium nocentiumque? 
 et cum tabe pestifera caeli tractus inficitur, sine 
 discrimine omnes deperire? et cum belli ardore saeuitur, meliores 
 potius occumbere?

m pace etiam non tantum aequatur nequitia 
 melioribus, sed et colitur, ut in pluribus nescias, utrum 
 sit eorum detestanda prauitas an optanda felicitas.

quod si


 


 
 mundus diuina prouidentia et alicuius numinis auctoritate regeretur, 
 numquam mereretur Phalaris et Dionysius regnum, numquam 
 Rutilius et Camillus exilium, numquam Socrates uenenum.

ecce 
 arbusta frugifera, ecce iam seges cana, iam temulenta uindemia 
 imbri corrumpitur, grandine caeditur. adeo aut incerta nobis ueritas 
 occultatur et premitur, aut quod magis credendum est, uariis 
 et lubricis casibus soluta legibus fortuna dominatur.

Cum igitur aut fortuna caeca aut incerta natura sit, quanto 
 uenerabilius ac melius antistitem ueritatis maiorum excipere disciplinam, 
 religiones traditas colere, deos, quos a parentibus ante 
 inbutus es timere quam nosse familiarius, adorare, nec de numinibus 
 ferre sententiam, sed prioribus credere, qui adhuc rudi 
 saeculo in ipsis mundi natalibus meruerunt deos uel faciles habere 
 uel reges? inde adeo per uniuersa imperia, prouincias, oppida 
 uidemus singulos sacrorum ritus gentiles habere et deos colere 
 municipes, ut Eleusinios Cererem, Phrygas Matrem, Epidaurios 
 Aesculapium, Chaldaeos Belum, Astarten Syros, Dianam 
 Taurios, Gallos Mercurium, numina uniuersa Romanos.

sic 
 eorum potestas et auctoritas totius orbis ambitum occupauit, sic 
 imperium suum ultra solis uias et ipsius Oceani limites propagauit, 
 dum exercent in armis uirtutem religiosam, dum urbem muniunt 
 sacrorum religionibus, castis uirginibus, multis honoribus 
 ac nominibus sacerdotum, dum obsessi et citra solum Capitolium 
 capti colunt deos, quos alius iam spreuisset iratos, et per Gallorum 
 acies mirantium superstitionis audaciam pergunt telis inermes, 
 sed cultu religionis armati, dum captis hostilibus moenibus


 


 
 adhuc ferociente uictoria numina uicta uenerantur, dum undique 
 hospites deos quaerunt et suos faciunt, dum aras extruunt interdum 
 etiam ignotis numinibus et manibus.

sic dum uniuersarum 
 gentium sacra suscipiunt, etiam regna meruerunt. hinc perpetuus 
 uenerationis tenor mansit, quae longa aetate non infringitur, 
 sed augetur: quippe antiquitas caerimoniis atque fanis tantum 
 sanctitatis tribuere consueuit quantum adstruxerit uetustatis.

Nec tamen temere (ausim enim interim et ipse concedere et 
 sic melius errare) maiores nostri aut obseruandis auguriis aut 
 extis consulendis aut instituendis sacris aut delubris dedicandis 
 operam nauauerunt.

specta de libris memoriam: iam eos deprehendes 
 initiasse ritus omnium religionum, uel ut remuneraretur 
 diuina indulgentia, uel ut auerteretur imminens ira aut iam tumens 
 et saeuiens placaretur.

testis mater Idaea, quae aduentu 
 suo et probauit matronae castitatem et urbem metu hostili liberauit: 
 testes equestrium fratrum in lacu, sicut se ostenderant, 
 statuae consecratae, qui anheli spumantibus equis atque fumantibus 
 de Perse uictoriam eadem die qua fecerant nuntiauerunt: 
 testis ludorum offensi Ionis de somnio plebei hominis iteratio; 
 et Deciorum deuotio rata testis est: testis et Curtius, qui


 


 
 equitis sui uel mole uel honore hiatum profundae uoraginis coaequauit.

frequentius etiam quam uolebamus deorum praesentiam contempta 
 auspicia contestata sunt. sic Allia nomen infaustum, sic 
 Claudi et Iuni non proelium in Poenos, sed ferale naufragium est, 
 et ut Trasymenus Romanorum sanguine et maior esset et decolor, 
 spreuit auguria Flaminius, et ut Parthos signa repeteremus, 
 dirarum inprecationes Crassus et meruit et inrisit.

omitto uetera 
 quae multa sunt, et de deorum natalibus, donis, muneribus neglego 
 carmina poetarum, praedicta etiam de oraculis fata transilio, 
 ne uobis antiquitas nimium fabulosa uideatur. intende tem- , 
 plis ac delubris deorum, quibus Romana ciuitas et protegitur et 
 ornatur: magis sunt augusta numinibus incolis, praesentibus, inquilinis 
 quam cultu, insignibus et muneribus opulenta.

inde adeo 
 pleni et mixti deo uates futura praecerpunt, dant cautelam periculis, 
 morbis medellam, spem adflictis, opem miseris, solacium 
 calamitatibus, laboribus leuamentum. etiam per quietem deos 
 uidemus, audimus, agnoscimus, quos impie per diem negamus, 
 nolumus, peieramus.

Itaque cum omnium gentium de dis inmortalibus, quamuis 
 incerta sit uel ratio uel origo, maneat tamen firma consensio, neminem 
 fero tanta audacia tamque inreligiosa nescio qua prudentia 
 tumescentem, qui hanc religionem tam uetustam, tam utilem, 
 tam salubrem dissoluere aut infirmare nitatur.

sit licet ille 
 Theodorus Cyrenaeus, uel qui prior Diagoras Melius, cui atheon


 


 


 
 cognomen adposuit antiquitas, qui uterque nullos deos adseuerando 
 timorem omnem, quo humanitas regitur, uenerationemque 
 penitus sustulerunt: numquam tamen in hac inpietatis disciplina 
 simulatae philosophiae nomine atque auctoritate pollebunt.

cum 
 Abderiten Protagoram Athenienses uiri consulte potius quam 
 profane de diuinitate disputantem et expulerint suis finibus et in 
 contione eius scripta deusserint, quid homines (sustinebitis enim 
 me impetum susceptae actionis liberius exerentem) homines, inquam, 
 deploratae, inlicitae ac desperatae factionis grassari in 
 deos non ingemescendum est?

qui de ultima faece collectis imperitioribus 
 et mulieribus credulis sexus sui facilitate labentibus 
 plebem profanae coniurationis instituunt, quae nocturnis congregationibus 
 et ieiuniis sollemnibus et inhumanis cibis non sacro 
 quodam, sed piaculo foederatur, latebrosa et lucifuga natio, in 
 publicum muta, in angulis garrula: templa ut busta despiciunt, 
 deos despuunt, rident sacra, miserentur miseri ipsi, si fas est,

sacerdotum, honores etpurpuras despiciunt, ipsi seminudi, pro 
 mira stultitia et incredibilis audacia! spernunt tormenta praesentia, 
 dum incerta metuunt et futura, et dum mori post mortem 
 timent, interim mori non timent: ita illis pauorem fallax spes 
 solacio rediuiuo blanditur.

Ac iam, ut fecundius nequiora proueniunt, serpentibus in 
 dies perditis moribus per uniuersum orbem sacraria ista


 


 
 taeterrima impiae coitionis adolescunt. eruenda prorsus haec et execranda 
 consensio.

occultis se notis et insignibus noscunt et amant 
 mutuo paene antequam nouerint: passim etiam inter eos uelut 
 quaedam libidinum religio miscetur, ac se promisce appellant 
 fratres et sorores, ut etiam non insolens stuprum intercessione 
 sacri nominis fiat incestum. ita eorum uana et demens superstitio 
 sceleribus gloriatur.

nec de ipsis, nisi subsisteret ueritas, maxime 
 nefaria et honore praefanda sagax fama loqueretur. audio 
 eos turpissimae pecudis caput [asini] consecratum inepta nescio 
 qua persuasione uenerari: digna et nata religio talibus moribus!

alii eos ferunt ipsius antistitis ac sacerdotis colere genitalia et 
 quasi parentis sui adorare naturam: nescio an falsa, certe occultis 
 ac nocturnis sacris adposita suspicio! et qui hominem summo 
 supplicio pro facinore punitum et crucis ligna feralia eorum caerimonias 
 fabulatur, congruentia perditis sceleratisque tribuit altaria, 
 ut id colant quod merentur.

iam de initiandis tirunculis fabula 
 tam detestanda quam nota est. infans farre contectus, ut decipiat 
 incautos, adponitur ei qui sacris inbuatur. is infans a tirunculo 
 fanis superficie quasi ad innoxios ictus prouocato caecis 
 occultisque uulneribus occiditur. huius, pro nefas! sitienter sanguinem 
 lambunt, huius certatim membra dispertiunt, hac foederantur 
 hostia, hac conscientia sceleris ad silentium mutuum pignerantur. 
 haec sacra sacrilegiis omnibus taetriora.

et de conuiuio 
 notum est; passim omnes locuntur, id etiam Cirtensis nostri testatur 
 oratio. ad epulas sollemni die coeunt cum omnibus liberis, 
 sororibus, matribus, sexus omnis homines et omnis aetatis. illic 
 post multas epulas, ubi conuiuium caluit et incestae libidinis


 


 
 ebriatis feruor exarsit, canis, qui candelabro nexus est, iactu offulae 
 ultra spatium lineae, qua uinctus est, ad impetum et saltum 
 prouocatur.

sic euerso et extincto conscio lumine mpudentibus tenebris 
 nexus infandae cupiditatis inuoluunt per incertum sortis, 
 etsi non omnes opera, conscientia tamen pariter incesti, quoniam 
 uoto uniuersorum adpetitur quicquid accidere potest in actu singulorum.

Multa praetereo consulto: nam et haec nimis multa sunt, 
 quae aut omnia aut pleraque [omnium] uera declarat ipsius prauae 
 religionis obscuritas.

cur etenim occultare et abscondere quicquid 
 illud colunt magnopere nituntur, cum honesta semper publico 
 gaudeant, scelera secreta sint? cur nullas aras habent, templa 
 nulla, nulla nota simulacra, numquam palam loqui, numquam 
 libere congregari, nisi illud, quod colunt et interprimunt, 
 aut puniendum est aut pudendum?

unde autem uel quis ille aut 
 ubi deus unicus, solitarius, destitutus, quem non gens libera, 
 non regna, non saltem Romana superstitio nouerunt?

Iudaeorum 
 sola et misera gentilitas unum et ipsi deum, sed palam, sed templis, 
 aris, uictimis caerimoniisque coluerunt, cuius adeo nulla uis 
 nec potestas est, ut sit Romanis numinibus cum sua sibi natione 
 captiuus.

at iam Christiani quanta monstra, quae portenta confingunt! 
 Deum illum suum, quem nec ostendere possunt nec uidere, 
 in omnium mores, actus omnium, uerba denique et occultas 
 cogitationes diligenter inquirere : discurrentem scilicet atque ubique 
 praesentem molestum illum uolunt, inquietum, inpudenter 
 etiam curiosum, siquidem adstat factis omnibus, locis omnibus 
 intererrat, cum nec singulis inseruire possit per uniuersa districtus 
 nec uniuersis sufficere in singulis occupatus.

Quid? quod toto orbi et ipsi mundo cum sideribus suis minantur 
 incendium, ruinam moliuntur, quasi aut naturae diuinis 
 legibus constitutus aeternus ordo turbetur aut rupto elementorum 
 omnium foedere et caelesti conpage diuisa moles ista, qua continetur 
 et cingitur, subruatur.

nec hac furiosa opinione contenti 
 aniles fabulas adstruunt et adnectunt: renasci se ferunt post mortem 
 et cineres et fauillas et nescio qua fiducia mendaciis suis inuicem 
 credunt: putes eos iam reuixisse.

anceps malum et gemina 
 dementia, caelo et astris, quae sic relinquimus, ut inuenimus, 
 interitum denuntiare, sibi mortuis et extinctis, qui sicut nascimur 
 et interimus, aeternitatem repromittere!

inde uidelicet et execrantur 
 rogos et damnant ignium sepulturas, quasi non omne corpus, 
 etsi flammis subtrahatur, annis tamen et aetatibus in terram resoluatur, 
 nec intersit, utrum ferae diripiant an maria consumant 
 an humus contegat an flamma subducat, cum cadaueribus omnis 
 sepultura, si sentiunt, poena sit, si non sentiunt, ipsa conficiendi 
 celeritate medicina.

hoc errore decepti beatam sibi ut bonis et 
 perpetem uitam mortuis pollicentur, ceteris ut iniustis poenam. 
 sempiternam. multa ad haec subpetunt, ni festinet oratio. iniustos 
 ipsos magis nec laboro, iam docui: quamquam, etsi iustos 
 darem, culpam tamen uel innocentiam fato tribui sententia est 
 plurimorum , etiam uestra consensio est.

nam quicquid agimus, 
 ut alii fato, ita uos deo addicitis: sic sectae uestrae non spontaneos 

 cupere, sed electos.

igitur iniquum iudicem fingitis qui sortem 
 in hominibus puniat, non uoluntatem. uellem tamen


 


 
 sciscitari, utrumne cum corporibus an sine corporibus, et corporibus 
 quibus, ipsisne an innouatis resurgatur? sine corpore? hoc, 
 quod sciam, neque mens neque anima nec uita est. ipso corpore ? 
 sed iam ante dilapsum est. alio corpore? ergo homo nouus nascitur, 
 non prior ille reparatur.

et tamen tanta aetas abiit, saecula 
 innumera fluxerunt: quis unus ullus ab inferis uel Protesilai sorte 
 remeauit, horarum saltem.. permisso commeatu, uel ut exemplo 
 crederemus ?

omnia ista figmenta male sanae opinionis et inepta 
 solacia a poetis fallacibus in dulcedinem carminis lusa a uobis 
 nimium credulis in deum uestrum turpiter reformata sunt .

Nec saltem de praesentibus capitis experimentum, quam 
 uos inritae pollicitationis cassa uota decipiant: quid post mortem 
 inpendeat, miseri,-dum adhuc uiuitis, aestimate.

ecce pars uestrum, 
 et maior, melior, ut dicitis, egetis algetis, opere fame 
 laboratis, et Deus patitur dissimulat, non uult aut non potest 
 opitulari suis: ita aut inualidus aut iniquus est.

tn, qui inmortalitatem 
 postumam somnias, cum periculo quateris, cum febribus 
 ureris, cum dolore laceraris, nondum condicionem tuam sentis? 
 nondum adgnoscis fragilitatem ? inuitus miser infirmitatis argueris 
 nec fateris.

sed omitto communia. ecce uobis minae, supplicia, 
 tormenta, et iam non adorandae sed subeundae cruces, ignes 
 etiam quos et praedicitis et timetis: ubi deus ille, qui subuenire


 


 
 reuiuescentibus potest, uiuentibus non potest?

nonne Romani sine 
 uestro deo imperant regnant, fruuntur orbe toto uestrique dominantur? 
 uos uero suspensi interim atque solliciti honestis uoluptatibus 
 abstinetis, non spectacula uisitis, non pompis interestis, 
 conuiuia publica absque uobis, sacra certamina, praecerptos cibos 
 et delibatos altaribus potus abhorretis. sic reformidatis deos quos 
 negatis.

non floribus caput nectitis, non corpus odoribus honestatis: 
 reseruatis unguenta funeribus, coronas etiam sepulcris denegatis, 
 pallidi trepidi, misericordia digni, sed nostrorum deorum. 
 ita nec resurgitis miseri nec interim uiuitis.

proinde si quid sapientiae 
 uobis ant uerecundiae est, desinite caeli plagas et mundi 
 fata et secreta rimari: satis est pro pedibus aspicere maxime indoctis, 
 inpolitis, rudibus, agrestibus, quibus non est datum intellegere 
 ciuilia, multo magis denegatum est disserere diuina.

Quamquam si philosophandi libido est, Socraten, sapientiae 
 principem, quisque uestrum tantus est, si potuerit, imitetur. eius 
 uiri, quotiens de caelestibus rogabatur, nota responsio est: quod 
 supra nos, nihil ad nos.

merito ergo de oraculo testimonium 
 meruit prudentiae singularis. quod oraculum, idem ipse persensit, 
 idcirco uniuersis se esse praepositum, non quod omnia comperisset, 
 sed quod nihil se scire didicisset: ita confessae inperitiae summa 
 prudentia est.

hoc fonte defluxit Arcesilae et multo post Carneadis 
 et Academicorum plurimorum in summis quaestionibus tuta 
 dubitatio, quo genere philosophari et caute indocti. possunt et


 


 


 

 
 
 docti gloriose.

quid, Simonidis melici nonne admiranda omnibus 
 et sectanda cunctatio? qui Simonides, cum de eo, quid et quales 
 arbitraretur deos, ab Hierone tyranno quaereretur, primo deliberationi 
 diem petiit, postridie biduum prorogauit, mox: alterum 
 tantum admonitus adiunxit. postremo cum causas tantae morae 
 tyrannus inquireret, respondit ille, quod sibi quanto inquisitio 
 tardior pergeret, tanto ueritas fieret obscurior.

mea quoque opinione 
 quae sunt dubia, ut sunt, relinquenda sunt, nec tot ac 
 tantis uiris deliberantibus temere et audaciter in alteram partem 
 ferenda sententia est, ne aut anilis inducatur superstitio aut omnis 
 religio destruatur.

Sic Caecilius et renidens (nam indignationis eius tumorem effusae 
 orationis impetus relaxauerat): Ecquid ad haec, ait, audet 
 Octauius, homo Plautinae prosapiae, ut Christianorum praecipuus, 
 ita postremus philosophorum?

Parce, inquam, in eum 
 plaudere: neque enim prius exultare te dignum est concinnitate 
 sermonis, quam utrimque plenius fuerit peroratum, maxime cum 
 non laudi, set ueritati disceptatio uestra nitatur.

etquamquam 
 magnum in modum me subtili uarietate tua delectarit oratio, tamen 
 altius moueor, non de praesenti actione, sed de toto genere 
 disputandi, quod plerumque pro disserentium uiribus et eloquentiae 
 potestate etiam perspicuae ueritatis condicio mutetur.

id accidere 
 pernotum est auditorum facilitate, qui dum uerborum lenocinio 
 a rerum intentionibus auocantur, sine dilectu adsentiuntur 
 dictis omnibus nec a rectis falsa secernunt, nescientes inesse


 


 
 et in incredibili uerum et in uerisimili mendacium.

itaque quo 
 saepius adseuerationibus credunt, eo frequentius a peritioribus 
 arguuntur: sic adsidue temeritate decepti culpam iudicii sui 
 transferunt ad incerti querellam, ut damnatis omnibus malint 
 uniuersa suspendere quam de fallacibus iudicare.

igitur nobis 
 prouidendum est, ne odio identidem sermonum omnium laboremus 
 ita, ut in execrationem et odium hominum plerique simpliciores 
 efferantur. nam incaute creduli circumueniuntur ab iis quos 
 bonos putauerunt: mox errore consimili iam suspectis omnibus ut 
 improbos metuunt etiam quos optimos sentire potuerunt.

nos proinde 
 solliciti, quod utrimque omni in negotio disseratur et ex altera 
 parte plerumque obscura sit ueritas, ex altero latere mira 
 subtilitas, quae nonnumquam ubertate dicendi fidem confessae 
 probationis imitetur, diligenter quantum potest singula ponderemus, 
 ut argutias quidem laudare, ea uero quae recta sunt, eligere, 
 probare, suscipere possimus.

Decedis, inquit Caecilius, officio iudicis religiosi: nam periniurium 
 est uires te actionis meae intergressu grauissimae disputationis 
 infringere, cum Octauius integra et inlibata debeat singula, 
 si potest, refutare.

Id quod criminaris, inquam, in commune, 
 nisi fallor, conpendium protuli, ut examine scrupuloso nostram 
 sententiam non eloquentiae tumore, sed rerum ipsarum soliditate 
 libremus, necauocanda, quod quereris, diutius intentio, 
 cum toto silentio liceat responsionem Ianuari nostri iam gestientis 
 audire.

Et Octauius: Dicam equidem, ut potero pro uiribus, et adnitendum 
 tibi mecum est, ut conuiciorum amarissimam labem


 


 


 
 uerborum ueracium flumine diluamus- nec dissimulabo principio ita 
 Natalis mei errantem, uagam, lubricam nutasse sententiam, ut 
 sit nobis ambigendum, utrum uersutia turbata sit, an uacillauerit 
 per errorem.

nam mcerim aeos creaere, mteum se aeliberare 
 uariauit, ut propositionis incerto incertior responsionis nostrae 
 intentio fundaretur. sed in Natali meo uersutiam nolo, non 
 credo: procul est ab eius simplicitate subtilis urbanitas. quid igitur?

ut qui rectam uiam nescit, ubi, ut fit, in plures una cliffinditur, 
 [quia uiam nescit] haeret anxius nec singulas audet eligere 
 nec uniuersas probare: sic cui non est ueri stabile iudicium, prout 
 infida suspicio spargitur.

ita eius dubia opinio dissipatur. nullum 
 itaque miraculum est, si Caecilius identidem in contrariis ac repugnantibus 
 iactetur, aestuet, fluctuetur. quod ne fiat ulterius, 
 conuincam et redarguam. quamuis sint diuersa quae dicta sunt, 
 una ueritate confirmata probataque nec dubitandum ei de cetero 
 est nec uagandum.

et quoniam mens frater erupit, aegre se ferre, 
 stomachari, indignari, dolere, inliteratos, pauperes, inperitos de 
 rebus caelestibus disputare, sciat omnes homines sine dilectu aetatis, 
 sexus, dignitatis rationis et sensus capaces et habiles procreatos 
 nec fortuna nanctos, sed natura insitos esse sapientiam: quin .
 ipsos etiam philosophos, uel si qui alii artium repertores in memorias 
 exierunt, priusquam sollertia mentis parerent nominis


 


 
 claritatem, habitos esse plebeios, indoctos, seminudos: adeo diuites 
 facultatibus suis inligatos magis aurum suspicere consuesse 
 quam caelum, nostrates pauperes et commentos esse prudentiam 
 et tradidisse ceteris disciplinam. unde apparet ingenium non dari 
 facultatibus nec studio parari, sed cum ipsa mentis formatione 
 generari.

nihil itaque indignandum uel dolendum, si quicumque 
 de diuinis quaerat, quae sentiat proferat, cum non disputantis 
 auctoritas, sed disputationis ipsius ueritas requiratur. atque etiam, 
 quo imperitior sermo, hoc inlustrior ratio est, quoniam non fucatur 
 pompa facundiae et gratiae, sed, ut est, recti regula sustinetur.

Nec recuso, quod Caecilius adserere inter praecipua conisus est, 
 hominem nosse se et circumspicere debere, quid sit, unde sit, 
 quare sit: utrum elementis concretus an concinnatus atomis, an 
 potius a Deo factus, formatus, animatus.

quod ipsum explorare 
 et eruere sine uniuersitatis inquisitione non possumus, cum ita 
 cohaerentia, conexa, concatenata sint, ut nisi diuinitatis rationem 
 diligenter excusseris, nescias humanitatis, nec possis pulchre gerere 
 rem ciuilem, nisi cognoueris hanc communem omnium mundi 
 ciuitatem, praecipue cum a feris beluis hoc differamus, quod illa 
 prona in terramque uergentia nihil nata sunt prospicere nisi pabulum. 
 nos, quibus uultus erectus, quibus suspectus in caelum 
 datus est, sermo et ratio, per quae Deum adgnoscimus, sentimus, 
 imitamur, ignorare nec fas nec licet ingerentem sese oculis et 
 sensibus nostris caelestem claritatem:

sacrilegii enim uel maximi 
 instar est, humi quaerere quod in sublimi debeas inuenire. quo 
 magis mihi uidentur qui hunc mundi totius ornatum non diuina 
 ratione perfectum uolunt, sed frustis quibusdam temere cohaerentibus 
 conglobatum, mentem, sensum, oculos denique ipsos non 
 habere.

quid enim potest esse tam apertum, tam confessum tamque 
 perspicuum, cum oculos in caelum sustuleris et quae sunt


 


 
 infra circaque lustraueris, quam esse aliquod numen praestantissimae 
 mentis, quo omnis natura inspiretur, moueatur, alatur, 
 gubernetur?

caelum ipsum uide, quam late tenditur, quam rapide 
 uoluitur, uel quod in noctem astris distinguitur, uel quod in 
 diem sole lustratur: iam scies, quam sit in eo summi moderatoris 
 mira et diuina libratio. uide et annum, ut solis ambitus faciat, 
 et mensem uide, ut luna auctu, senio, labore circumagat.

quid tenebrarum et luminis dicam recursantes uices, ut sit nobis 
 operis et quietis alterna reparatio? relinquenda uero astrologis 
 prolixior de sideribus oratio, uel quod regant cursum nauigandi .
 uel quod arandi metendique tempus indicant, quae singula non 
 modo ut crearentur, fierent, disponerentur, summi opificis et perfectae 
 rationis eguerunt, uerum etiam sentiri, perspici, intellegi 
 sine summa sollertia et ratione non possunt.

quid, cum ordo temporum 
 ac frugum stabili uarietate distinguitur, nonne auctorem 
 suum parentemque testatur uer aeque cum suis floribus et aestas 
 cum suis messibus et autumni maturitas grata et hiberna oliuitas 
 necessaria? qui ordo facile turbaretur, nisi maxima ratione consisteret.

iam prouidentiae quantae, ne hiemps sola glacie ureret 
 aut sola aestas ardore torreret, autumni et ueris inserere medium 
 temperamentum, ut per uestigia sua anni reuertentis occulti et 
 innoxii transitus laberentur.

mari intende, lege litoris stringitur: 
 quicquid arborum est uide, quam e terrae uisceribus animatur: 
 aspice oceanum, refluit reciprocis aestibus: uide fontes, manant 
 uenis perennibus: fluuios intuere, eunt semper exercitis lapsibus.

quid loquar apte disposita recta montium, collium flexa, porrecta 
 camporum? quidue animantium loquar aduersus sese tutelam 
 multiformem? alias armatas cornibus, alias dentibus saeptas et 
 fundatas ungulis et spicatas aculeis aut pedum celeritate liberas 
 aut elatione pinnarum?

ipsa praecipue formae nostrae


 


 
 pulchritudo Deum fatetur artificem : status rigidus, uultus erectus, oculi 
 in summo uelut in specula constituti et omnes ceteri sensus uelut 
 in arce compositi.

Longum est ire per singula. nihil in homine membrorum est, 
 quod non et necessitatis causa sit et decoris, et quod magis mirum 
 est, eadem figura omnibus, sed quaedam unicuique liniamenta 
 deflexa: sic et similes uniuersi uidemur et inter se singuli 
 dissimiles inuenimur. quid nascendi ratio?

quid cupido generandi? 
 nonne a Deo data est, et ut ubera partu maturescente lactescant 
 et ut tener fetus ubertate lactei roris adolescat?

nec uniuersitati 
 solummodo Deus, sed et partibus consulit. Britannia sole 
 deficitur, sed circumfluentis maris tepore recreatur: Aegypti siccitatem 
 temperat Nilus amnis, Euphrates Mesopotamiam pro imbribus 
 pensat, Indus flumen et serere Orientem dicitur et rigare.

quod si ingressus aliquam domum omnia exculta, disposita, ornata 
 uidisses, utique praeesse ei crederes dominum et illis bonis 
 rebus multo esse meliorem. ita in hac mundi domo cum caelum 
 terramque * * perspicias prouidentiam, ordinem, legem, crede 
 esse uniuersitatis dominum parentemque ipsis sideribus et totius 
 mundi partibus pulchriorem:

ni forte, quoniam de prouidentia 
 nulla dubitatio est, inquirendum putas, utrum unius imperio an 
 arbitrio plurimorum caeleste regnum gubernetur; quod ipsum 
 non est multi laboris aperire cogitanti imperia terrena, quibus


 


 

 
 
 exempla utique de caelo.

quando umquam regni societas aut cum 
 fide coepit aut sine cruore desiit? omitto Persas de equorum hinnitu 
 augurantes principatum, et Thebanorum par, mortuam fabulam, 
 transeo. ob pastorum et casae regnum de geminis memoria 
 notissima est. generi et soceri bella toto orbe diffusa sunt, et tam 
 magni imperii duos fortuna non cepit.

uide cetera: rex unus apibus, 
 dux unus in gregibus, in armentis rector unus. tu in caelo 
 summam maiestatem diuidi credas et scindi ueri illius ac diuini 
 imperii totam potestatem, cum palam sit parentem omnium Deum 
 nec principium habere nec terminum, qui natiuitatem omnibus 
 praestet, sibi perpetuitatem, qui ante mundum fuerit sibi ipse 
 pro mundo: qui uniuersa, quaecumque sunt, uerbo iubet, ratione 
 dispensat, uirtute consummat.

hic non uideri potest, uisu 
 clarior est, nec conprendi [potest], tactu purior est, nec aestimari, 
 sensibus maior est, infinitus, inmensus et soli sibi tantus, 
 quantus est, notus: nobis uero ad intellectum pectus angustum 
 est, et ideo sic eum digne aestimamus, dum inaestimabilem 
 dicimus.

eloquar quemadmodum sentio: magnitudinem Dei qui se 
 putat nosse, minuit: qui non uult minuere, non nouit. nec nomen 
 Deo quaeras, Deus nomen est.

illic uocabulis opus est, cum 
 per singulos propriis appellationum insignibus multitudo dirimenda 
 est:\' Deo, qui solus est, Dei uocabulum totum est. 
 quem si patrem dixero, carnalem opineris, si regem, terrenam


 


 
 suspiceris, si dominum, intellegis utique mortalem. aufer additamenta 
 nominum et perspicies eius claritatem.

quid quod omnium 
 de isto habeo consensum? audio uulgus: cum ad caelum manus 
 tendunt, nihil aliud quam <Deum) dicunt et (Deus magnus est\' et 
 \'Deus uerus est et (si Deus dederit/ uulgi iste naturalis sermo 
 est an Christiani confitentis oratio? et qui Iouem principem uolunt, 
 falluntur in nomine, sed de una potestate consentiunt.

Audio poetas quoque unum patrem diuum atque hominum praedicantes, 
 et talem esse mortalium mentem qualem parens omnium 
 diem induxerit. quid Mantuanus Maro ?

nonne apertius, proximius, 
 uerius principio ait caelum ac terras et cetera 
 mundi membra spiritus intus alit et infusa mens agitat, 
 inde hominum pecudumque genus et quicquid aliud 
 animalium? idem alio loco mentem istam et spiritum deum nominat. 
 haec enim uerba sunt: 
 deum namque ire per omnes 
 terrasque tractusque maris caelumque profundum, 
 unde homines et pecudes, unde imber et ignes.

quid aliud et a nobis Deus quam mens et ratio et spiritus praedicatur? 
 recenseamus, si placet, disciplinam philosophorum: deprehendes 
 eos, etsi sermonibus uariis, ipsis tamen rebus in hanc unam 
 coire et conspirare sententiam.

omitto illos rudes et ueteres, qui de 
 suis dictis sapientes esse meruerunt. sit Thales Milesius omnium 
 primus, qui primus omnium de caelestibus disputauit. is


 


 


 
 autem Milesius Thales rerum initium aquam dixit, deum autem eam mentem 
 quae ex aqua cuncta formauerit: [eo altior et sublimior aquae et 
 spiritus ratio, quam ut ab homine potuerit inueniri, a deo traditum] 
 : uides philosophi principalis nobiscum penitus opinionem 
 consonare.

Anaximenes deinceps et post ApolloniatesDiogenes aera 
 deum statuunt infinitum et inmensum: horum quoque similis de 
 diuinitate consensio est.

Anaiagorae uero descriptio et motus infinitae 
 mentis deus dicitur, et Pythagorae deus est animus per uniuersam 
 rerum naturam commeans et intentus, ex quo etiam animalium 
 omnium uita capiatur.

Xenophanen notum est omne infinitum 
 cum mente deum tradere, et Antisthenen populares deos 
 multos, sed naturalem unum praecipuum, Speusippum uim [natn.ralem] 
 animalem, qua omnia regantur, Deum nosse.

quid ? Democritus, 
 quamuis atomorum primus inuentor, nonne plerumque 
 naturam quae imagines fundat et intellegentiam deum loquitur ?
 Straton quoque et ipse naturam? etiam Epicurus ille, qui deos aut 
 otiosos fingit aut nullos, naturam tamen superponit.

Aristoteles 
 uariat et adsignat tamen unam potestatem: nam interim mentem, 
 mundum interim deum dicit, interim mundo deum praeficit. Heraclides 
 Ponticus quoque deo diuinam mentem quamuis uarie


 


 
 
 adscribit.

Theophrastus etiam uariat, alias mundo, alias menti diuinae 
 tribuens principatum. Zenon et Chrysippus et Cleanthes sunt 
 et ipsi multiformes, sed ad unitatem prouidentiae omnes reuoluuntur. 
 Cleanthes enim mentem, modo animum, modo aethera, plerumque 
 rationem deum disseruit. Zenon, eiusdem magister, naturalem 
 legem atque diuinam et aethera interim interdumque rationem 
 uult omnium esse principium; idem interpretando Iunonem 
 aera, Iouem caelum, Neptunum mare, ignem esse Vulcanum 
 et ceteros similiter uulgi deos elementa esse monstrando publicum 
 arguit grauiter et reuincit errorem.

eadem fere Chrysippus: 
 uim diuinam, rationalem naturam et mundum interim et 
 fatalem necessitatem deum credit Zenonemque interpretatione 
 physiologica in Hesiodi, Homeri Orpheique carminibus imitatur.

Babylonio etiam Diogeni disciplina est exponendi et disserendi, 
 louis partum et ortum Mineruae et hoc genus cetera rerum 
 uocabula esse, non deorum.

nam Socraticus Xenophon formam dei 
 ueri negat uideri posse et ideo quaeri non oportere, Ariston Stoicus conprehendi 
 omnino non posse: uterque maiestatem Dei intellegendi 
 desperatione senserunt.

Platoni apertior de deo et rebus 
 ipsis et nominibus oratio est et quae tota esset caelestis, nisi persuasionis 
 ciuilis nonnumquam admixtione sordesceret. Platoni itaque 
 in Timaeo deus est ipso suo nomine mundi parens, artifex 
 animae, caelestium terrenorumque fabricator, quem et inuenire


 


 
 difficile prae nimia et incredibili potestate, et cum inueneris, in 
 publicum dicere inpossibile praefatur.

eadem fere sunt ista, quae 
 nostra sunt: nam et Deum nouimus et parentem omnium dicimus 
 et numquam publice nisi interrogati praedicamus.

Exposui opiniones omnium ferme philosophorum, quibus inlustrior 
 gloria est, Deum unum multis licet designasse nominibus, 
 ut quiuis arbitretur, aut nunc Christianos philosophos esse aut philosophos 
 fuisse iam tunc Christianos.

quod si prouidentia mundus 
 regitur et unius Dei nutu gubernatur, non nos debet antiquitas inperitorum 
 fabellis suis delectata uel capta ad errorem mutui rapere 
 consensus, cum philosophorum suorum sententiis refellatur, quibus 
 et rationis et uetustatis adsistit auctoritas.

maioribus enim nostris 
 tam facilis in mendaciis fides fuit, ut temere crediderint etiam talia 
 monstruosa miracula: Scyllam multiplicem, Chimaeram multiformem 
 et Hydram felicibus uulneribus renascentem et Centauros 
 equos suis hominibus inplexos, et quicquid famae licet fingere, 
 illis erat libenter audire.

quid lllas aniles fabulas, de hominibus 
 aues et feras, t homines et de hominibus arbores atque flores ? 
 quae si essent facta, fierent: quia fieri non possunt, ideo nec facta 
 sunt.

similiter t ac uero erga deos quoque maiores nostri inprouidi, 
 creduli rudi simplicitate crediderunt: dum reges suos colunt


 


 
 religiose, dum defunctos eos desiderant in imaginibus uidere, dum 
 gestiunt eorum memorias in statuis detinere, sacra facta sunt 
 quae fuerant adsumpta solacia.

denique et antequam commerciis 
 orbis pateret et antequam gentes ritus suos moresque miscerent, 
 unaquaeque natio conditorem suum aut ducem inclytum aut reginam 
 pudicam sexu suo fortiorem aut alicuius muneris uel artis 
 repertorem uenerabatur ut ciuem bonae memoriae: sic et defunctis 
 praemium et futuris dabatur exemplum.

Lege historicorum scripta uel scripta sapientium: eadem mecum 
 recognosces. ob merita uirtutis aut muneris deos habitos 
 Euhemerus exsequitur, et eorum natales , patrias, sepulcra dinumerat 
 et per prouincias monstrat, Dictaei Iouis et Apollinis Delphici 
 et Phariae Isidis et Cereris Eleusiniae.

Prodicus adsumptos 
 in deos loquitur, qui errando inuentis nonis frugibus utilitati 
 hominum profuerunt. in eandem sententiam et Persaeus philosophatur 
 et adnectit inuentas fruges et frugum ipsarum repertores 
 isdem nominibus, ut comicus sermo est, Venerem sine Libero et 
 Cerere frigere.

Alexander ille Magnus insigni uolumine ad matrem \' 
 suam scripsit, metu suae potestatis proditum sibi de diis hominibus 
 a sacerdote secretum: illic Vulcanum facit omnium principem, 
 et postea Iouis gentem.

Saturnum enim principem huius 


 


 
 generis et examinis omnes scriptores uetustatis Graeci Romanique 
 hominem prodiderunt. scit hoc Nepos et Cassius in historia, et 
 Thallus ac Diodorus hoc loquuntur.

is itaque Saturnus Creta profugus 
 Italiam metu filii saeuientis accesserat, et Iani susceptus 
 hospitio rudes illos homines et agrestes multa docuit ut Graeculus 
 et politus, litteras inprimere, nummos signare, instrumenta conficere.

itaque latebram suam, quod tuto latuisset, uocari maluit 
 Latium, et urbem Saturniam idem de suo nomine et Ianiculum 
 Ianus ad memoriam uterque posteritatis reliquerunt.

homo igitur 
 utique qui fugit, homo utique qui latuit, et pater hominis et 
 natus ex homine: Terrae enim uel Caeli filius, quod apud Italos 
 esset ignotis parentibus proditus, ut in hodiernum inopinato uisos 
 caelo missos, ignobiles et ignotos terrae filios nominamus.

eius 
 filius Iuppiter Cretae excluso parente regnauit, illic obiit, illic filios 
 habuit: adhuc antrum Iouis uisitur et sepulcrum eius ostenditur, 
 et ipsis\'sacris suis humanitatis arguitur.

Otiosum est ire per singulos et totam seriem generis istius 
 explicare, cum in primis parentibus probata mortalitas in ceteros 
 ipso ordine successionis influxerit, nisi forte post mortem deos 
 fingitis, et perierante Proculo deus Romulus, et Iuba Mauris uolentibus 
 deus est, et diui ceteri reges, qui consecrantur non ad 
 fidem numinis, sed ad honorem emeritae potestatis.

inuitis his 
 denique hoc nomen adscribitur: optant in homine perseuerare, 
 fieri se deos metuunt, etsi iam senes nolunt. ergo nec de mortuis 
 dii, quoniam Deus mori non potest, nec de natis, quoniam 
 moritur omne quod nascitur: diuinum autem id est, quod nec 
 ortum habet nec occasum.

cur enim, si nati sunt, non hodie


 


 


 
 quoque nascuntur? nisi forte iam Iuppiter senuit et partus in Iunone 
 defecit et Minerua canuit antequam peperit. an ideo cessauit ista 
 generatio, quoniam nulla huiusmodi fabulis praebetur adsensio?

ceterum si dii creare possent, interire non possent, plures totis 
 hominibus deos haberemus, ut iam eos nec caelum contineret nec 
 aer caperet nec terra gestaret. unde manifestum est homines illos 
 fuiss√™, quos et natos legimus et mortuos scimus. t et despicis 
 Isidis ad hirundinem, sistrum, et ad sparsis membris inanem tui 
 Serapidis siue Osiris tumulum.

Considera denique sacra ipsa et ipsa mysteria: inuenies exitus 
 tristes, fata et funera et luctus atque planctus miserorum deorum. 
 Isis perditum filium cum Cynocephalo suo et caluis sacerdotibus 
 luget, plangit, inquirit, et Isiaci miseri caedunt pectora 
 et dolorem infelicissimae matris imitantur: mox inuento 
 paruulo gaudet Isis, . exultant sacerdotes, Cynocephalus inuentor 
 gloriatur, nec desinunt annis omnibus uel perdere quod inueniunt 
 uel inuenire quod perdunt.

nonne ridiculum est uel lugere 
 quod colas uel colere quod lugeas? haec tamen Aegyptia 
 quondam nunc et sacra Romana sunt. Ceres facibus accensis 
 et serpente circumdata errore subreptam et corruptam Liberam 
 anxia et sollicita uestigat: haec sunt Eleusinia. et quae Iouis 
 sacra sunt?

nutrix capella est et auido patri subtrahitur infans, 
 ne uoretur, et Corybantum cymbalis, ne pater audiat uagitus, 
 tinnitus eliditur.

Cybelae Dindyma pudet dicere, quae 


 


 
 adulterum suum infeliciter placitum, quoniam ipsa et deformis et 
 uetula, ut multorum deorum mater, ad stuprum inlicere non poterat, 
 exsecuit, ut deum scilicet faceret eunuchum. propter hanc 
 fabulam Galli eam et semiuiri sui corporis supplicio colunt. haec 
 iam non sunt sacra, tormenta sunt.

quid? formae ipsae et habitus 
 nonne arguunt ludibria et dedecora deorum uestrorum? Vulcanus 
 claudus deus et debilis, Apollo tot aetatibus leuis, Aesculapius 
 bene barbatus, etsi semper adulescentis Apollinis filius, Neptunus 
 glaucis oculis, Minerua caesiis, bubulis Iuno, pedibus Mercurius 
 alatis, Pan ungulatis, Saturnus compeditis. Ianus uero 
 frontes duas gestat, quasi et auersus incedat: Diana interim est 
 alte succincta uenatrix et Ephesia mammis multis et uberibus exstructa 
 et Triuia trinis capitibus et multis manibus horrifica.

quid 
 ipse Iuppiter uester? modo inberbis statuitur, modo barbatus locatur; 
 et cum Hammon dicitur, habet cornua, et cum Capitolinus, 
 tunc gerit fulmina, et cum Latiaris, cruore perfunditur, et cum 
 Feretrius, t non auditur. et ne longius multos Ioues obeam, tot 
 sunt Iouis monstra quot nomina.

Erigone suspensa de laqueo est, 
 ut uirgo inter astra ignita sit, Castores alternis moriuntur ut uiuant, 
 Aesculapius ut in deum surgat fulminatur, Hercules ut hominem 
 exuat, Oetaeis ignibus concrematur.

Has fabulas et errores et ab inpentis parentibus discimus, et 
 quod est grauius, ipsi studiis et disciplinis elaboramus, carminibus 
 praecipue poetarum, qui plurimum quantum ueritati ipsi 
 sua auctoritate nocuerunt.

et Plato ideo praeclare Homerum illum


 


 
 inclytum laudatum et coronatum de ciuitate, quam in sermone 
 instituebat, eiecit.

hic enim praecipuus bello Troico deos uestros, 
 etsi ludos facit, tamen in hominum rebus et actibus miscuit, hic 
 eorum paria composuit, sauciauit Venerem, Martem uinxit, uulnerauit, 
 fugauit.

Iouem narrat Briareo liberatum, ne adiis ceteris 
 ligaretur, et Sarpedonem filium, quoniam morti non poterat 
 eripere, cruentis imbribus fleuisse, et loro Veneris inlectum flagrantius, 
 quam in adulteras soleat, cum Iunone uxore concumbere.

alibi Hercules stercora egerit et Apollo Admeto pecus pascit. 
 Laomedonti uero muros Neptunus instituit, nec mercedem 
 operis infelix structor accipit.

illic Vulcanus Iouis fulmen cum 
 Aeneae armis in incude fabricatur, cum caelum et fulmina et fulgura 
 longe ante fuerint, quam Iuppiter in Creta nasceretur, et 
 flammas ueri fulminis nec Cyclops potuerit imitari nec ipse Iuppiter 
 non uereri.

quid loquar Martis et Veneris adulterium deprehensum 
 et in Ganymeden Iouis stuprum caelo consecratum? 
 quae omnia in hoc prodita, ut uitiis hominum quaedam auctoritas 
 pararetur.

his atque huiusmodi figmentis et mendacns dulcioribus 
 corrumpuntur ingenia puerorum et isdem fabulis inhaerentibus 
 adusque summae aetatis robur adolescunt et in isdem opinionibus 
 miseri consenescunt, cum sit ueritas obuia, sed requirentibus.

Quis ergo dubitat hominum imagines consecratas uulgus orare 
 et publice colere, dum opinio et mens imperitorum artis concinnitate 
 decipitur, auri fulgore praestringitur, argenti nitore 
 et candore eboris hebetatur?

quodsi in animum quis inducat, 
 tormentis quibus et quibus machinis simulacrum omne formetur, 
 erubescet timere se materiem ab artifice, ut deum faceret, inlusam.

deus enim ligneus, rogi fortasse uel infelicis stipitis portio, 


 


 


 

 
 
 suspenditur, caeditur, dolatur, runcinatur.

et deus aereus uel argenteus 
 de immundo uasculo, ut accepimus factum Aegyptio 
 regi, conflatur, tunditur malleis et in incudibus figuratur: et lapideus 
 deus caeditur, scalpitur et ab impurato homine leuigatur, nec 
 sentit suae natiuitatis iniuriam, ita ut nec postea de uestra ueneratione 
 culturam: nisi forte nondum deus saxum est uel lignum 
 uel argentum.

quando igitur hic nascitur? ecce funditur, fabricatur, 
 sculpitur: nondum deus est: ecce plumbatur, construitur, 
 erigitur: nec adhuc deus est: ecce ornatur, consecratur, oratur: 
 tunc postremo deus est, cum homo illum uoluit et dedicauit .

Quanto uerius de diis uestris animalia muta naturaliter iudicant! 
 mures, hirundines, milui non sentire eos sciunt: rodunt, 
 inculcant, insident, ac nisi abigatis, in ipso dei uestri ore nidificant: 
 araneae uero faciem eius intexunt et de ipso capite sua fila 
 suspendunt.

uos tergetis, mundatis, eraditis et illos, quos facitis 
 protegitis, et timetis, dum unusquisque uestrum non cogitat prius 
 se debere deum nosse quam colere, dum inconsulte gestiunt parentibus 
 oboedire, dum fieri malunt alieni erroris accessio quam 
 sibi credere, dum nihil ex his quae timent norunt. sic in auro et 
 argento auaritia consecrata est, sic statuarum inanium consignata 
 forma, sic nata Romana superstitio: quorum ritus si percenseas, 
 ridenda quam multa, quam multa etiam miseranda sunt !

nudi 
 cruda hieme discurrunt, alii incedunt pilleati, scuta uetera circumferunt, 
 pelles caedunt, mendicantes uicatim deos ducunt:


 


 
 quaedam fana semel anno adire permittunt, quaedam in totum 
 nefas uisere: est quo uiro non licet, nonnulla absque feminis 
 sacra sunt, etiam seruo quibusdam caerimoniis interesse piaculare 
 flagitium est: alia sacra coronat uniuira, alia multiuira, 
 et magna religione conquiritur quae plura possit adulteria numerare.

quid, qui sanguine suo libat et uulneribus suis supplicat, 
 non profanus melius esset quam sic religiosus? aut cui testa sunt 
 obscena demessa, quo modo deum non uiolat qui hoc modo placat, 
 cum si eunuchos deus uellet, posset procreare, non facere? quis 
 non intellegat male sanos et uanae et perditae mentis in ista desipere 
 et ipsam errantium turbam mutua sibi patrocinia praestare? 
 hic defensio communis furoris est furentium multitudo.

At tamen ista ipsa superstitio Eomanis dedit, auxit, fundauit 
 imperium, cum non tam uirtute quam religione et pietate pollerent. 
 nimirum insignis et nobilis iustitia Romana ab ipsis imperii 
 nascentis incunabulis auspicata est.

nonne in ortu suo et scelere: 
 collecti et muniti immanitatis suae terrore creuerunt? nam asylo 
 prima plebs congregata est: confluxerant perditi, facinerosi, incesti, 
 sicarii, proditores, et ut ipse Romulus imperator et rector 
 populum suum facinore praecelleret, parricidium fecit. haec prima 
 sunt auspicia religiosae ciuitatis.

mox alienas uirgines iam desponsatas, 
 iam destinatas et nonnullas de matrimonio mulierculas 
 sine more rapuit, uiolauit, inlusit, et cum earum parentibus, id 
 est cum soceris suis bellum miscuit, propinquum sanguinem fudit. 
 quid inreligiosius, quid audacius, quid ipsa sceleris confidentia 
 turpius ?

iam finitimos agro pellere, ciuitates proximas euertere 
 cum templis et altaribus, captos cogere, damnis alienis et suis


 


 


 
 sceleribus adolescere cum Romulo regibus ceteris et posteris ducibus 
 disciplina communis est.

ita quicquid Romani tenent, colunt, 
 possident, audaciae praeda est: templa omnia de manubiis, 
 id est de ruinis urbium, de spoliis deorum, de caedibus sacerdotum: 
 hoc insultare et inludere est, uictis religionibus seruire, captiuas 
 eas post uictorias adorare. nam adorare quae manu ceperis, 
 sacrilegium est consecrare, non numina.

totiens ergo Romanis inpiatum 
 est quotiens triumphatum, tot de diis spolia quot de gentibus 
 sunt tropaea. igitur Romani non ideo tanti, quod religiosi, 
 sed quod inpune sacrilegi.

neque enim potuerunt in ipsis bellis 
 deos adiutores habere, aduersus quos arma rapuerunt, sed quos 
 prostrauerant, detriumphatos colere coeperunt. quid autem isti 
 dii pro Romanis possunt, qui nihil pro suis aduersus eorum arma 
 ualuerunt? Romanorum enim uernaculos deos nouimus: Romulus, 
 Picus, Tiberinus et Consus et Pilumnus ac Volumnus dii.

Cloacinam 
 Tatius et inuenit et coluit, Pauorem Hostilius atque Pallorem, 
 mox a nescio quo Febris dedicata: haec alumna urbis istius 
 superstitio, morbi et malae ualetudines. sane et Acca Larentia 
 et Flora, meretrices propudiosae, inter morbos Romanorum et 
 deos computandae.

isti scilicet aduersus ceteros, qui in gentibus 
 colebantur, Romanorum imperium protulerunt: neque enim eos 
 aduersum suos homines uel Mars Thracius uel Iuppiter Creticus 
 uel Iuno nunc Argiua, nunc Samia, nunc Poena, uel Diana Taurica 
 uel Mater Idaea uel Aegyptia illa non numina, sed portenta 
 uuerunt.

nisi forte apud istos maior castitas uirginum aut religio


 


 
 sanctior sacerdotum, cum paene in pluribus uirginibus, set quae 
 inconsultius se uiris miscuissent, Vesta sane nesciente, sit incestum 
 uindicatum, in residuis inpunitatem fecerit non castitas tutior, 
 sed inpudicitia felicior.

ubi autem magis a sacerdotibus 
 quam inter aras et delubra conducuntur stupra, tractantur lenocinia, 
 adulteria meditantur ? frequentius denique in aedituorum 
 cellulis quam m ipsis lupanaribus flagrans libido defungitur.

et 
 tamen ante eos Deo dispensante diu regna tenuerunt Assyrii, 
 Medi, Persae, Graeci etiam et Aegyptii, cum Pontifices et 
 Aruales et Salios et Vestales et Augures non haberent nec pullos 
 cauea reclusos, quorum cibo uel fastidio res publica summa 
 regeretur.

Iam enim nenio ad illa auspicia et auguria Romana, quae summo : 
 labore collecta testatus es et paenitenter omissa. et obseruata 
 feliciter.

Clodius scilicet et Flaminius et unus ideo exercitus 
 perdiderunt, quod pullorum solistimum tripudium exspectandum 
 non putauerunt. quid Regulus?

nonne auguria seruauit et captus 
 est? Mancinus religionem tenuit, et sub iugum missus est et deditus. 
 pullos edaces habuit et Paulus, apud Cannas tamen cum 
 maiore populi Romani parte prostratus est.

Gaius Caesar, ne ante 
 brumam in Africam nauigia transmitteret, auguriis et auspiciis 
 renitentibus, spreuit: eo acus et nauigauit et uicit.

quae uero 
 et quanta de oraculis prosequar? post mortem Amphiaraus uentura 
 respondit, qui proditum iri se ob monile ab uxore nesciuit.


 

 
 
 Tiresias caecus futura uidebat, qui praesentia non uidebat.

de 
 Pyrro Ennius Apollinis Pythi responsa confinxit, cum iam Apollo 
 uersus facere desisset: cuius tunc cautum illud et ambiguum defecit 
 oraculum, cum et politiores homines et minus creduli esse 
 coeperunt. et Demosthenes, quod sciret responsa simulata, œÜŒπŒªŒπœÄœÄ·Ω∑Œ∂ŒµŒπŒΩ 
 Pythiam querebatur.

At nonnumquam tamen ueritatem uel auspicia uel oracula tetigerunt. 
 quamquam inter multa mendacia uideri possit industriam 
 casus imitatus, adgrediar tamen fontem ipsum erroris et 
 prauitatis, unde omnis caligo ista manauit, et altius eruere 
 aperire manifestius. spiritus sunt insinceri, uagi, a caelesti uigore 
 terrenis labibus et cupiditatibus degrauati.

isti igitur spiritus, 
 posteaquam simplicitatem substantiae suae onusti et inmersi uitiis 
 perdiderunt, ad solacium calamitatis suae non desinunt perditi 
 iam perdere et deprauati errorem prauitatis infundere et alienati 
 a Deo inductis prauis religionibus a Deo segregare.

eos spiritus 
 daemonas esse poetae sciunt, philosophi disserunt, Socrates 
 nouit, qui ad nutum et arbitrium adsidentis sibi daemonis uel declinabat 
 negotia uel petebat.

magi quoque non tantum sciunt 
 daemonas, sed etiam quicquid miraculi ludunt, per daemonas faciunt: 
 illis adspirantibus et infundentibus praestigias edunt, uel 
 quae non sunt uideri, uel quae sunt non uideri.

eorum magorum 
 et eloquio et negotio primus Hostanes et uerum Deum merita 
 maiestate prosequitur et angelos, id est ministros et nuntios Dei 
 sed ueri, eius uenerationi nouit adsistere, ut et nutu ipso et uultu 
 domini territi contremescant. idem etiam daemonas prodidit terrenos, 
 uagos, humanitatis inimicos.

quid Plato, qui inuenire Deum


 


 
 negotium credidit, nonne et angelos sine negotio narrat et daemonas? 
 et in Symposio etiam suo naturam daemonum exprimere 
 conititur? uult enim esse substantiam inter mortalem inmortalemque, 
 id est inter corpus et spiritum mediam, terreni ponderis 
 et caelestis leuitatis admixtione concretam, ex qua monet etiam 
 t nos procupidinem amoris, et dicit informari et inlabi pectoribus. 
 humanis et sensum mouere et adfectus fingere et ardorem cupiditatis 
 infundere.

Isti igitur impuri spiritus, daemones , ut ostensum a magis, a 
 philosophis et a Platone, sub statuis et imaginibus consecratis 
 delitescunt et adflatu suo auctoritatem quasi praesentis numinis 
 consequuntur, dum inspirant interim uates, dum fanis inmorantur, 
 dum nonnumquam extorum fibras animant, auium uolatus 
 gubernant, sortes regunt, oracula efficiunt, falsis pluribus inuoluta.

nam et falluntur et fallunt, ut et nescientes sinceram ueritatem 
 et quam sciunt, in perditionem sui non confitentes. sic a 
 caelo deorsum grauant et a Deo uero ad materias auocant, uitam 
 turbant, somnos inquietant, inrepentes etiam corporibus occulte 
 ut spiritus tenues morbos fingunt, terrent mentes, membra distorquent, 
 ut ad cultum sui cogant, ut nidore altarium uel hostiis 
 pecudum saginati, remissis quae constrinxerant, curasse


 

 

 uideantur.

hinc sunt et furentes, quos in publicum uidetis excurrere, 
 uates et ipsi absque templo, sic insaniunt, sic bacchantur, sic rotantur: 
 par et in illis instigatio daemonis, sed argumentum dispar 
 furoris.

de ipsis etiam illa, quae paulo ante tibi dicta sunt, ut 
 Iuppiter ludos repeteret ex somnio, ut cum equis Castores uiderentur, 
 ut cingulum matronae nauicula sequeretur.

haec omnia 
 sciunt pleraque pars uestrum ipsos daemonas de semetipsis confiteri, 
 quotiens a nobis tormentis uerborum et orationis incendiis 
 de corporibus exiguntur.

ipse Saturnus et Serapis et Iuppiter et 
 quicquid daemonum colitis, uicti dolore quod sunt eloquuntur, 
 nec utique in turpitudinem sui, nonnullis praesertim uestrum adsistentibus, 
 mentiuntur.

ipsis testibus, esse eos daemonas, credite 
 fassis: adiurati enim per Deum uerum et solum inuiti miseris 
 corporibus inhorrescunt et uel exiliunt statim uel euanescunt gradatim, 
 prout fides patientis adiuuat aut gratia curantis adspirat .
 sic Christianos de proximo fugitant, quos longe in coetibus per 
 uos lacessebant.

ideo inserti mentibus imperitorum odium nostri 
 serunt occulte per timorem: naturale est enim et odisse quem timeas, 
 et quem metueris infestare, si possis. sic occupant animos 
 et obstruunt pectora, ut ante nos incipiant homines odisse quam 
 nosse, ne cognitos aut imitari possint aut damnare non possint.

Quam autem inicum sit, de incognitis et inexploratis iudicare, 
 quod facitis, nobis ipsis paenitentibus credite.

et nos enim idem 
 fecimus et eadem uobiscum quondam adhuc caeci et hebetes sentiebamus, 
 quasi Christiani monstra colerent, infantes uorarent,


 


 
 conuiuia incesta miscerent, nec intellegebamus ab his fabulas istas 
 semper uentilari et numquam uel inuestigari uel probari, nec 
 tanto tempore aliquem existere qui proderet, non tantum facti 
 ueniam, uerum etiam indicii gratiam consecuturum : malum 
 autem adeo non esse, ut Christianus reus nec erubesceret nec 
 timeret, et unum solummodo, quod non ante fuerit, paeniteret.

nos tamen cum sacrilegos aliquos etincestos, parricidas etiam 
 defendendos et tuendos suscipiebamus, hos nec audiendos in totum 
 putabamus, nonnumquam etiam miserantes eorum crudelius saeuiebamus, 
 ut torqueremus confitentes ad negandum, uidelicet ne 
 perirent, exercentes in his peruersam quaestionem, non quae uerum 
 erueret, sed quae mendacium cogeret.

et si qui infirmior malo 
 pressus et uictus Christianum senegasset, fauebamus ei, quasi 
 eierato nomine iam omnia facta sua illa negatione purgaret.

adgnoscitisne 
 eadem nos sensisse et egisse, quae sentitis et geritis? 
 cum si ratio, non instigatio daemonis iudicaret, urguendi magis, 
 non ut diffiterentur se Christianos, sed ut de incestis stupris, de 
 inpiatis sacris, de infantibus immolatis faterentur.

his enim et 
 huiusmodi fabulis idem daemones ad execrationis horrorem imperitorum 
 aures aduersus nos referserant. nec tamen mirum, quoniam 
 fama, quae semper insparsis mendaciis alitur, ostensa ueritate 
 consumitur.

sic est negotium daemonum; ab ipsis enim rumor 
 falsus et seritur et fouetur. inde est quod audire te dicis, caput 
 asini rem nobis esse diuinam. quis tam stultus, ut hoc colat? 
 quis stultior, ut hoc coli credat? nisi quod uos et totos asinos in 
 stabulis cum uestra uel sua Epona consecratis et eosdem asinos 
 cum Iside religiose decoratis, item boum capita et capita


 


 
 ueruecum et immolatis et colitis, de capro etiam et homine mixtos 
 deos et leonum et canum uultibus deos dedicatis.

nonne et Apim 
 bouem cum Aegyptiis adoratis et pascitis? nec eorum sacra damnatis 
 instituta serpentibus, crocodillis, beluis ceteris et auibus et 
 piscibus, quorum aliquem deum si quis occiderit, etiam capite 
 punitur.

idem Aegyptn cum plerisque uobis non magis Isidem 
 quam ceparum acrimonias metuunt, nec Serapidem magis quam 
 strepitus per pudenda corporis expressos contremescunt.

etiam ille, 
 qui de adoratis sacerdotis uirilibus aduersum nos fabulatur, temptat 
 in nos conferre quae sua sunt. ista enim inpudicitiae eorum 
 forsitan sacra sint, apud quos sexus omnis membris omnibus prostat, 
 apud quos tota inpudicitia uocatur urbanitas, qui scortorum 
 licentiae inuident, qui medios uiros lambunt, libidinoso ore inguinibus 
 inhaerescunt, homines malae linguae etiam si tacerent, 
 quos prius taedescit impudicitiae suae quam pudescit.

pro nefas !
 id in se mali facinoris admittunt, quod nec aetas potest pati 
 mollior nec cogi seruitus durior.

Haec et huiusmodi propudia nobis non licet nec audire, etiam 
 pluribus turpe defendere est: ea enim de castis fingitis et pudicis, 
 quae fieri non crederemus, nisi de uobis probaretis.

nam quod religioni 
 nostrae hominem noxium et crucem eius adscribitis, longe 
 de uicinia ueritatis erratis, qui putatis Deum credi aut meruisse 
 noxium aut potuisse terrenum.

ne ille miserabilis, cuius in homine 
 mortali spes omnis innititur; totum enim eius auxilium cum 
 extincto homine finitur.

Aegyptii sane hominem sibi quem colant 
 eligunt: illum unum propitiant, illum de omnibus consulunt, illi 
 uictimas caedunt. at ille, qui ceteris deus, sibi certe homo est, 
 uelit nolit: nec enim conscientiam suam decipit, si fallit alienam.

etiam principibus et regibus, non ut magnis et electis uiris, sicut


 


 
 fas est, sed ut deis turpiter adulatio falsa blanditur, cum et praeclaro 
 uiro honor uerius et optimo amor dulcius praebeatur. sic 
 eorum numen uocant, ad imagines supplicant, genium, id est 
 daemonem eorum implorant, et est eis tutius per Iouis genium 
 peierare quam regis. cruces etiam nec colimus nec optamus.

uos 
 plane, qui ligneos deos consecratis, cruces ligneas ut deorum uestrorum 
 partes forsitan adoratis.

nam et signa ipsa et cantabra et 
 uexilla castrorum quid aliud quam inauratae cruces sunt et ornatae? 
 tropaea uestra uictricia non tantum simplicis crucis faciem, 
 uerum et adfixi hominis imitantur.

signum sane crucis naturaliter 
 uisimus in naui, cum uelis tumentibus uehitur, cum expansis 
 palmulis labitur: et cum erigitur iugum, crucis signum 
 est, et cum homo porrectis manibus Deum pura mente ueneratur. 
 ita signo crucis aut ratio naturalis innititur aut uestra religio 
 formatur.

Illum iam uelim conuenire, qui initiari nos dicit aut credit de 
 caede infantis et sanguine. putas posse fieri, ut tam molle, tam 
 paruulum corpus fata uulnerum capiat? ut quisquam illum rudem 
 sanguinem nouelli et uixdum hominis caedat, fundat, exhauriat? 
 nemo hoc potest credere nisi qui possit audere.

uos enim uideo 
 procreatos filios nunc feris et auibus exponere, nunc adstrangulatos 
 misero mortis genere elidere: sunt quae in ipsis uisceribus medicaminibus 
 epotis originem futuri hominis extinguant et parricidium 
 faciant, antequam pariant.

et haec utique de deorum uestrorum 
 disciplina descendunt: nam Saturnus filios suos non exposuit, sed 
 uorauit. merito ei in nonnullis Africae partibus a parentibus infantes 
 immolabantur, blanditiis et osculo comprimente uagitum, 
 ne flebilis hostia √émmolaretur.

Tauris etiam Ponticis et Aegyptio 
 Busiridi ritus fuit hospites immolare, et Mercurio Gallis humanas


 


 
 uel inhumanas uictimas caedere, Romanis Graecum et Graecam, 
 Gallum et Gallam sacrificii loco uiuentes obruere, hodieque ab ipsis 
 Latiaris Iuppiter homicidio colitur, et quod Saturni filio dignum 
 est, mali et noxii hominis sanguine saginatur.

ipsam credo docnisse 
 sanguinis foedere coniurare Catilinam, et Bellonam sacrum 
 suum haustu humani cruoris imbuere, et comitialem morbum 
 hominis sanguine, id est morbo graviore sanare.

non dissimiles et 
 qui de harena feras deuorant inlitas et infectas cruore uel membris 
 hominis et uiscere saginatas. nobis homicidium nec uidere fas nec 
 audire, tantumque ab humano sanguine canemus, ut nec edulium 
 pecorum in cibis sanguinem nouerimus.

Et de incesto conniuio fabulam grandem aduersum nos daemonum 
 coitio mentita est, ut gloriam pudicitiae deformis infamiae 
 aspersione macularet, ut ante exploratam ueritatem homines a 
 nobis terrore infandae opinionis auerteret.

sic de isto et tuus 
 Fronto non ut adfirmator testimonium fecit, sed conuicium ut 
 orator adspersit: haec enim potius de uestris gentibus nata sunt.

ius est apud Persas miscen cum matribus, Aegyptiis et Atheniensibus 
 cum sororibus legitima conubia, memoriae et tragoediae 
 uestrae incestis gloriantur, quas uos libenter et legitis et auditis; 
 sic et deos colitis incestos, cum matre, cum filia, cum sorore 
 coniunctos.

merito igitur incestum penes uos saepe deprehenditur, 
 semper admittitur. etiam nescientes, miseri, potestis in inlicita 
 proruere: dum Venerem promisce spargitis, dum passim liberos


 


 
 seritis, dum etiam domi natos alienae misericordiae frequenter 
 exponitis, necesse est in uestros recurrere, in filios inerrare. sic 
 incesti fabulam nectitis, etiam cum conscientiam non habetis.

at 
 nos pudorem non facie, sed mente praestamus: unius matrimonii 
 uinculo libenter [inhaeremus, cupiditatem procreandi aut unam 
 scimus aut nullam, conuiuia non tantum pudica colimus sed et 
 sobria: nec enim indulgemus epulis aut conuiuium mero ducimus, 
 sed grauitate hilaritatem temperamus: casto sermone, corpore 
 castiore plerique inuiolati corporis uirginitate perpetua fruuntur 
 potius quam gloriantur: tantum denique abest incesti cupido, ut 
 nonnullis rubori sit etiam pudica coniunctio.

nec de ultima statim 
 plebe consistimus, si honores uestros et purpuras recusamus, nec 
 factiosi sumus, si omnes unum bonum sapimus eadem congregati 
 quiete qua singuli, nec in angulis garruli, si audire nos publice 
 aut erubescitis aut timetis.

et quod indies nostri numerus augetur, 
 non est crimen erroris, sed testimonium laudis; nam in pulcro 
 genere uiuendi et perstat et perseuerat suus et adcrescit alienus.

sic nos denique non notaculo corporis, ut putatis, sed innocentiae 
 ac modestiae signo facile dinoscimus: sic nos mutuo, quod doletis, 
 amore diligimus, quoniam odisse non nouimus: sic nos, quod 
 inuidetis, fratres uocamus, ut unius Dei parentis homines, ut 
 consortes fidei, ut spei coheredes. uos enim nec inuicem adgnoscitis 
 et in mutua odia saeuitis, nec fratres uos nisi sane ad parricidium 
 recognoscitis.

Putatis autem nos occultare quod colimus, si delubra et aras 
 non habemus? quod enim simulacrum Deo fingam, cum, si recte 
 existimes, sit Dei homo ipse simulacrum? templum quod ei 
 extruam, \'cum totus hic mundus eius opere fabricatus eum capere 
 non possit? et cum homo latius maneam, intra unam aediculam


 

 
 
 uim tantae maiestatis includam ?

nonne Melius in nostra dedicandus 
 est mente? in nostro immo consecrandus est pectore? 
 hostias et uictimas Deo offeram, quas in usum mei protulit, ut 
 reiciam ei suum munus? ingratum est, cum sit litabilis hostia 
 bonus animus et pura mens et sincera conscientia.

igitur qui 
 innocentiam colit, Deo supplicat, qui iustitiam, Deo libat, qui 
 fraudibus abstinet, propitiat Deum, qui hominem periculo subripit, 
 opimam uictimam caedit. haec nostra sacrificia, haec Dei sacra 
 sunt: sic apud nos religiosior est ille qui iustior.

at enim quem 
 colimus Deum, nec ostendimus nec uidemus. immo ex hoc Deum 
 credimus, quod eum sentire possumus, uidere non possumus. in 
 operibus enim eius et in mundi omnibus motibus uirtutem eius 
 semper praesentem aspicimus, cum tonat, fulgurat, fulminat, cum 
 serenat.

nec mireris, si Deum non uides: uento et flatibus omnia 
 impelluntur, uibrantur, agitantur, et sub oculis tamen non uenit 
 uentus et flatus. in solem adeo, qui uidendi omnibus causa est, 
 uidere non possumus, radiis acies submouetur, obtutus intuentis 
 hebetatur, et si diutius inspicias, omnis uisus extinguitur.

quid? 
 ipsum solis artificem, illum luminis fontem, possis sustinere, cum 
 te ab eius fulgoribus auertas, a fulminibus abscondas? Deum 
 oculis carnalibus uis uidere, cum ipsam animam tuam, qua uiuifi- caris et loqueris, nec aspicere- possis nec tenere? sed enim Deus

actum hominis ignorat et in caelo constitutus non potest aut 
 omnes obire aut singulos nosse. erras o homo, et falleris: unde 
 enim Deus longe est, cum omnia caelestia terrenaque et quae extra


 


 
 istam orbis prouinciam sunt, Deo plena sint? ubique non tantum 
 nobis proximus, sed infusus est.

in solem adeo rursus intende: 
 caelo adfixus, sed terris omnibus sparsus est: pariter praesens 
 ubique interest et miscetur omnibus, nusquam eius claritudo 
 uiolatur.

quanto magis Deus auctor omniumac speculator omnium, 
 a quo nullum potest esse secretum, tenebris interest, interest 
 cogitationibus nostris, quasi alteris tenebris! non tantum sub illo 
 agimus, sed et cum illo, ut prope dixerim, uiuimus.

Nec nobis de nostra frequentia blandiamur: multi nobis uidemur, 
 sed Deo admodum pauci sumus. nos gentes nationesque 
 distinguimus: Deo una domus est mundus hic totus. reges statum 
 regni sui per officia ministrorum diuersa nouerunt: Deo indiciis 
 opus non est: non enim solum in oculis eius, sed in sinu uiuimus.

sed Iudaeis nihil profuit, quod unum et ipsi Deum aris atque templis 
 maxima superstitione coluerunt. ignorantia laberis, si priorum 
 aut oblitus ant inscius posteriorum recordaris.

nam et ipsi 
 Deum nostrum, idem enim omnium Deus est, experti sunt: quamdiu 
 enim eum caste, innoxie religioseque coluerunt, quamdiu praeceptis 
 salubribus obtemperauerunt, de paucis innumeri facti, de 
 egentibus diuites, de seruientibus reges: modici multos, inermi 
 armatos, dum fugiunt insequentes, Dei iussu et elementis adnitentibus 
 obruerunt.

scripta eorum relege, uel si Romanis magis gaudes, 
 ut transeamus ueteres, [Flaui Josephi uel] Antonii Iuliani de


 


 
 Iudaeis require: iam scies, nequitia sua hanc eos meruisse fortunam, 
 nec quidquam accidisse quod non sit iis, si in contumacia 
 perseuerarent, ante praedictum.

ita prius eos deseruisse conprehendes 
 quam esse desertos nec, ut impie loqueris, cum Deo suo 
 captos, sed a Deo ut disciplinae transfugas deditos .

Ceterum de incendio mundi, aut inprouisum ignem cadere 
aut 
 ‚Ä† difficile, non credere uulgaris erroris est.

quis enim sapientium 
 dubitat, quis ignorat, omnia quae orta sunt, occidere, quae facta 
 sunt, interire? caelum quoque cum omnibus quae caelo continentur, 
 ita ut coepit, si desierit fontium dulcis aqua maria nutrire, in uim 
 ignis abiturum, Stoicis constans opinio est, quod consumto umore 
 mundus hic omnis ignescat.

et Epicureis de elementorum conflagratione 
 et mundi ruina eadem ipsa sententia est...

loquitur Plato: 
 partes orbis nunc inundare dicit, nunc alternis uicibus ardescere, 
 et cum ipsum mundum perpetuum et insolubilem diceret esse 
 fabricatum, addidit tamen, ipsi artifici Deo soli et solubilem et 
 esse mortalem.

ita nihil mirum est, si ista moles ab eo, quo exgtructa 
 est, destruatur. animaduertis philosophos eadem disputare 
 quae dicimus, non quod nos simus eorum uestigia subsecuti, sed 
 quod illi de diuinis praedictionibus profetarum umbram interpolatae 
 ueritatis imitati sint.

sic etiam condicionem renascendi 
 sapientium clariores, Pythagoras primus et praecipuus Plato, corrupta 
 et dimidiata fide tradiderunt: nam corporibus dissolutis

solas animas uolunt et perpetuo manere et in alia noua corpora 




 


 
 saepius commeare.

addunt istis et illa ad retorquendam ueritatem, 
 in pecudes, aues, beluas hominum animas redire. non philosophi 
 sane studio, sed mimi conuicio digna ista sententia est:

sed ad 
 propositum satis est, etiam in hoc sapientes uestros in aliquem 
 modum nobiscum consonare.

ceterum quis tam stultus aut brutus 
 est, ut audeat repugnare, hominem a Deo, ut primum potuisse 
 fingi, ita posse denuo reformari? nihil esse post obitum, et ante 
 ortum nihil fuisse? sicut de nihilo nasci licuit, ita de nihilo licere 
 reparari? porro difficilius est, id quod non sit incipere, quam id 
 quod fuerit iterare. tu perire et Deo credis, si quid oculis nostris 
 hebetibus subtrahitur? corpus omne siue arescit in puluerem siue 
 in umorem soluitur uel in cinerem comprimitur uel in nidorem\'. 
 tenuatur, subducitur nobis, sed Deo elementorum custodi reseruatur. 
 nec, ut creditis, ullum damnum sepulturae timemus, sed 
 ueterem et meliorem consuetudinem humandi frequentamus.

uide 
 adeo, quam in solacium nostri resurrectionem futuram omnis 
 natura meditetur. sol demergit et nascitur, astra labuntur et 
 redeunt, flores occidunt et reuiuescunt, post senium arbusta frondescunt, 
 semina nonnisi corrupta reuirescunt: ita corpus in sepulcro, 
 ut arbores in hiberno: occultant uirorem ariditate mentita.

\' quid festinas, ut cruda adhuc hieme reuiuescat et redeat? expectandum 
 nobis etiam corporis uer est. nec ignoro plerosque conscientia 
 meritorum nihil se esse post mortem magis optare quam 
 credere: malunt enim extingui penitus quam ad supplicia reparari. 
 quorum error augetur et in saeculo libertate remissa et Dei 
 patientia maxima, cuius quanto iudicium tardum, tanto magis 
 iustum est.

Et tamen admonentur homines doctissimorum libris et carminibus 
 poetarum illius ignei fluminis et de Stygia palude 
 saepius ambientis ardoris, quae cruciatibus aeternis praeparata et 
 daemonum indiciis et de oraculis profetarum cognita tradiderunt.

et ideo apud eos etiam ipse rex Iuppiter per torrentes 
 ripas et atram uoraginem iurat religiose: destinatam enim sibi 
 cum suis cultoribus poenam praescius perhorrescit.

nec tormentis 
 aut modus ullus aut terminus. illic sapiens ignis membra urit et 
 reficit, carpit et nutrit. sicut ignes fulminum corpora tangunt nec 
 absumunt, sicut ignes Aetnaei montis et Vesuui montis et ardentium 
 ubique terrarum flagrant nec erogantur: ita poenale illud 
 incendium non damnis ardentium pascitur, sed inexesa corporum 
 laceratione nutritur.

eos autem mento torqueri, qui lJeum 
 nesciunt, ut impios, ut iniustos, nisi profanus nemo deliberat, cum 
 parentem omnium et omnium dominum non minoris sceleris sit 
 ignorare quam laedere.

et quamquam inperitia Dei sufficiat ad 
 poenam, ita ut notitia prosit ad ueniam, tamen si uobiscum Christiani 
 comparemur, quamuis in nonnullis disciplina nostra minor 
 est, multo tamen uobis meliores deprehendemur.

uos enim adulteria 
 prohibetis et facitis, nos uxoribus nostris solummodo uiri 
 nascimur: uos scelera admissa punitis, apud nos et cogitare peccare 
 est: uos conscios timetis, nos etiam conscientiam solam, sine 
 qua esse non possumus: denique de uestro numero carcer exaestuat, 
 Christianus ibi nullus nisi aut reus suae religionis aut 
 profugus.

Nec de fato quisquam aut solacium captet aut excuseteuentum: 
 sit sors fortunae, mens tamen libera est, et ideo actus hominis,


 


 
 non dignitas iudicatur.

quid enim aliud est fatum quam quod de 
 unoquoque nostrum Deus fatus est ? qui cum possit praescire 
 materiam, pro meritis et qualitatibus singulorum etiam fata determinat. 
 ita in nobis non genitura plectitur, sed ingenii natura 
 punitur. ac de fato satis, uel si pauca pro tempore, disputaturi 
 alias et uberius et plenius.

ceterum quod plerique pauperes dicimur, 
 non est infamia nostra, sed gloria: animus enim ut luxu 
 soluitur, ita frugalitate firmatur.

et tamen qui potest pauper esse 
 qui non eget, qui non inhiat alieno, qui Deo diues est? magis 
 pauper ille est, qui cum multa habeat, plura desiderat.

dicam 
 tamen quemadmodum sentio: nemo tam pauper potest esse quam 
 natus est. aues sine patrimonio uiuunt et in diem pascuntur: et 
 haec nobis tamen nata sunt, quae omnia, si non concupiscimus, 
 possidemus.

igitur ut qui uiam terit, eo felicior quo leuior incedit, 
 ita beatior in hoc itinere uiuendi, qui paupertate se subleuat, non 
 sub diuitiarum onere suspirat.

et tamen facultates, si utiles putaremus, 
 a Deo posceremus: utique indulgere posset aliquantum ‚ñ† 
 cuius est totum. sed nos contemnere malumus opes quam contingere, 
 innocentiam magis cupimus, magis patientiam flagitamus, 
 malumus nos bonos esse quam prodigos, et quod corporis humana 
 uitia sentimus et patimur, non est poena, militia est.

fortitudo 
 enim in infirmitatibus roboratur et calamitas saepius disciplina 
 uirtutis est. uires denique et mentis et corporis sine laboris exercitatione 
 torpescunt: omnes adeo uestri uiri fortes, quos in exemplum 
 praedicatis, aerumnis suis inclyti floruerunt.

itaque et nobis 
 Deus nec non potest subuenire nec despicit, cum sit et omnium 
 rector et amator suorum, sed in aduersis unumquemque explorat


 


 


 


 
 et examinat, ingenium singulorum periculis pensitat, usque ad 
 extremam mortem uoluntatem hominis sciscitatur, nihil sibi posse 
 perire securus. itaque ut aurum ignibus, sic nos discriminibus 
 arguimur.

Quam pulchrum spectaculum Deo, cum Christianus cum dolore 
 congreditur, cum aduersum minas et supplicia et tormenta 
 componitur, cum strepitum mortis et horrorem carnificis inridens 
 inculcat, cum libertatem suam aduersus reges et principes 
 erigit, soli Deo, cuius est, cedit, cum triumphator et uictor ipsi, 
 qui aduersum se sententiam dixit, insultat! uicit enim qui quod 
 contendit obtinuit.

quis non miles sub oculis imperatoris audacius 
 periculum prouocet? nemo enim praemium percipit ante experimentum. 
 et imperator tamen quod non habet, non dat: non 
 potest propagare uitam, potest honestare militiam.

at enim Dei 
 miles nec in dolore deseritur nec morte finitur. sic Christianus 
 miser uideri potest, non potest inueniri. uos ipsi calamitosos uiros 
 fertis ad caelum, Mucium Scaeuolam, qui cum errasset in regem 
 perisset in hostibus, nisi dexteram perdidisset.

et quot ex nostris, 
 non dextram solum, sed totum corpus uri, cremari sine ullis 
 eiulatibus pertulerunt, cum dimitti praesertim haberent in sua 
 potestate!

uiros cumMucio uel cum Aquilio aut Regulo comparo? 
 pueri et mulierculae nostrae cruces et tormenta, feras et omnes 
 suppliciorum terriculas inspirata patientia doloris inludunt.

nec 
 intellegitis o miseri, neminem esse qui aut sine ratione uelit 
 poenam subire aut tormenta sine Deo possit sustinere:

nisi forte 
 uos decipit, quod Deum nescientes diuitiis afluant, honoribus floreant, 
 polleant potestatibus. miseri in hoc altius tolluntur, ut decidant 
 altius. hi enim ut uictimae ad supplicium saginantur, ut


 


 
 hostiae ad poenam coronantur: in hoc adeo quidam imperiis ac 
 dominationibus eriguntur, ut ingenium eorum perditae mentes licentia 
 potestatis libere nundinentur.

absque enim notitia Dei quae 
 potest esse solida felicitas, cum mors sit? somnio similis antequam 
 tenetur, elabitur. rex es?

sed tam times quam timeris, 
 et quamlibet sis multo comitatu stipatus, ad periculum tamen 
 solus es. diues es ? sed fortunae male creditur et magno uiatico 
 breue uitae iter non instruitur, sed oneratur.

fascibus et purpuris 
 gloriaris? uanus error hominis et inanis cultus dignitatis, fulgere 
 purpura, mente sordescere. nobilitate generosus es? parentes tuos 
 laudas? omnes tamen pari sorte nascimur, sola uirtute distinguimur.

nos igitur, qui moribus et pudore censemur, merito malis 
 uoluptatibus et pompis uestris et spectaculis. abstinemus, quorum 
 et de sacris originem nouimus et noxia blandimenta damnamus. 
 nam in ludis currulibus quis non horreat populi in se rixantis insaniam? 
 in gladiatoriis homicidii disciplinam?

in scenicis etiam 
 non minor furor et turpitudo prolixior: nunc enim mimus uel exponit 
 adulteria uel monstrat, nunc eneruis histrio amorem dum 
 fingit, infligit: idem deos uestros induendo stupra, suspiria, odia 
 dedecorat, idem simulatis doloribus lacrimas uestras uanis gestibus 
 et nutibus prouocat: sic homicidium in uero flagitatis, in 
 mendacio fletis.

Quod uero sacrificiorum reliquias et pocula delibata contemnimus, 
 non confessio timoris est, sed uerae libertatis adsertio. nam 
 etsi omne quod nascitur ut inuiolabile Dei munus nullo opere conrumpitur, 
 abstinemus tamen, ne quis nos existimet aut daemoniis, 
 quibus libatum est, cedere aut nostrae religionis pudere.

quis 




 


 
 autem ille qui dubitat, uernis indulgere nos floribus, cum carpamus 
 et rosam ueris et lilium et quicquid aliud in floribus blandi 
 coloris et odoris est ? his enim et sparsis utimur mollibus ac solutis 
 et sertis colla conplectimur. sane quod caput non coronamus, 
 ignoscite: auram bonam floris naribus ducere, non occipitio capillisue 
 solemus haurire.

nec mortuos coronamus. ego uos in hoc 
 magis miror, quemadmodum tribuatis exanimi aut sentienti facem 
 aut non sentienti coronam, cum et beatus non egeat et miser non 
 gaudeat floribus.

at enim nos exsequias adornamus eadem tranquillitate 
 qua uiuimus, nec adnectimus arescentem coronam, sed 
 a Deo aeternis floribus uiuidam sustinemus: quieti, modesti, Dei 
 nostri liberalitate securi spem futurae felicitatis fide praesentis 
 eius maiestatis animamus. sic et beati resurgimus et futuri contemplatione 
 iam uiuimus.

proinde Socrates scurra Atticus uiderit, 
 nihil se scire confessus, testimonio licet fallacissimi daemonis 
 gloriosus, Arcesilas quoque et Carneades et Pyrro et omnis Academicorum 
 multitudo deliberet, Simonides etiam in perpetuum 
 conperendinet: philosophorum supercilia contemnimus, quos corruptores 
 et adulteros nouimus et tyrannos et semper aduersus sua 
 uitia facundos.

nos, qui non habitu sapientiam sed mente praeferimus, 
 non eloquimur magna sed uiuimus, gloriamur nos consecutos 
 quod illi summa intentione quaesiuerunt nec inuenire potuerunt. 
 quid ingrati sumus, quid nobis inuidemus, si ueritas 




 


 
 diuinitatis nostri temporis aetate maturuit? fruamur bono nostro 
 et recti sententiam temperemus: cohibeatur superstitio, impietas 
 expietur, uera religio reseruetur.

Cum Octauius perorasset, aliquamdiu nos ad silentium stupefacti 
 intentos uultus tenebamus, et quod ad me est, magnitudine 
 admirationis euanui, quod ea, quae facilius est sentire quam dicere, 
 et argumentis et exemplis et lectionum auctoritatibus adornasset, 
 et quod maleuolos isdem illis quibus armantur, philosophorum 
 telis retudisset, ostendisset etiam ueritatem non tantummodo 
 facilem sed et fauorabilem.

Dum istaec igitur apud me 
 tacitus euoluo, Caecilius erupit: Ego Octauio meo plurimum 
 quantum, sed et mihi gratulor nec expecto sententiam. uicimus 
 et ita: uel improbe usurpo uictoriam. nam ut ille mei 
 uictor est, ita ego triumphator erroris.

itaque quod pertineat 
 ad summam quaestionis, et de prouidentia fateor et de Deo cedo 
 et de sectae iam nostrae sinceritate consentio. etiam nunc tamen 
 \' aliqua consubsidunt non obstrepentia ueritati sed perfectae institutioni 
 necessaria, de quibus crastino, quod iam sol occasui 
 decliuis est, ut de toto congruentes promptius requiremus.

At 
 ego, inquam, prolixius omnium nostrum uice gaudeo, quod 
 etiam mihi Octauius uicerit, cum maxima iudicandi mihi inuidia 
 detracta sit. nec tamen possum meritum eius uerborum 
 laudibus repensare: testimonium et hominis et unius infirmum 
 est: habet Dei munus eximium, a quo et inspiratus orauit et 
 obtinuit adiutus.

Post haec laeti hilaresque discessimus, Caecilius quod crediderit, 
 Octauius gaudere quod uicerit, ego et quod hic crediderit 
 et hic uicerit.