Sinceritatem tuam erga nos, Renate frater carissime, 
 et fraternam beniuolentiam ac mutuae dilectionis affectum probatum 
 quidem et antea tenebamus, uerum nunc probatiorem 
 nobis amica diligentia diligentia, quod mihi duos libros eius 
 quidem hominis, quem penitus ignorabam. nec tamen ideo 
 contemnendi, Vincentii Victoris — sic enim praenotatum ibi 
 nomen eius inueni — proxime praeterita aestate misisti, quamuis 
 mihi eo quod absens fuissem in autumni fine sint redditi. quomodo 
 enim tu carissimus meus posses ucl deberes in meam 
 non perferre notitiam, cum in manus tuas uenissent cuiuslibet 
 hominis qualescumque litterae licet ad alium scribentis, ubi tamen 
 nomen commemoraretur et legeretur meum, ita ut contradiceretur 
 uerbis meis quae in quibusdam opusculis edidissem? hoc itaque 
 fecisti, quod sincerissimus et dilectissimus amicus meus facere 
 debuisti.

Sed hinc angor paululum, quod adhuc tuae sanctitati 
 minus quam uellem cognitus sum, quando quidem putasti me 
 sic accepturum, quasi tu mihi iniuriam feceris notum faciendo 
 quod alius fecit. quantum autem hoc absit ab animo meo, 
 uide, ut ne ab illo quidem me passum iniuriam conquerar. cum 
 enim aliter quaedam quam ego saperet, numquidnam debuit 
 reticere ? unde mihi gratum esse debet, quod ita non tacuit, ut 
 id etiam legere possimus. debuisse quis dixerit eum scribere potius 
 ad me quam ad alterum de me; sed quod mihi esset ignotus, 
 non est ausus se mihi ingerere in meorum refutatione dictorum. 
 nec consulendum me putauit, ubi sibi uidetur minime dubitandam, 
 sed plane cognitam et certam tenere sententiam. obtemperauit 
 autem amico suo, a quo se, ut scriberet, dicit esse conpulsum. 
 et si quid inter disputandum, quod in meam contumeliam redundaret, 
 expressit, non eum conuiciantis uoluntate crediderim, 
 sed diuersa sentientis necessitate fecisse. ubi enim mihi animus 
 erga me hominis ignotus est et incertus, melius arbitror meliora 
 sentire quam inexplorata culpare. fortassis enim amore mei fecit 
 sciens ad me peruenire posse quod scripsit, dum in eis rebus 
 errare me non uult, in quibus se potius errare non putat. et 
 ideo debeo etiam eius habere gratam beniuolentiam, cuius me 
 necesse est inprobare sententiam. ac per hoc in eis quae non 
 recte sapit adhuc leniter corrigendus mihi uidetur, non aspere 
 detestandus, praesertim quia, sicut audio, nuper catholicus 
 factus est, quod ei gratulandum est. caruit enim Donatistarum 
 uel potius Rogatistarum diuisione et errore, quo antea tenebatur, 
 si tamen catholicam ueritatem sicut oportet intellegat, ut uere 
 de illius conuersione gaudeamus.

I Habet enim eloquium, quo possit explicare quae 
 sentit. unde cum illo agendum est eique optandum, ut recta 
 sentiat. ne faciat esse delectabilia, quae sunt inutilia et quae 
 diserta dixerit uera dixisse uideatur; quamuis et in ipso eloquio 
 habeat multa emendanda et a nimia exundantia reprimenda, quod 
 in illo tibi quoque ut uiro graui, sicut tua indicant scripta, 
 displicuit. sed hoc uel facile corrigitur uel sine detrimento fidei 
 a lenibus mentibus amatur, toleratur a granibus; habemus enim 
 iam quosdam spumeos in sermone, sed in fide sanos. non itaque 
 desperandum est etiam hoc in isto, quamuis sit tolerabile, si 
 permanserit posse tamen expurgari et temperari atque ad 
 integrum et solidum uel perduci uel reuocari modum. 
 praesertim quia iuuenis esse perhibetur, ut quod minus habet 
 peritia suppleat diligentia et quod cruditas loquacitatis eructat. 
 aetatis maturitas deeoquat. illud molestum est et periculosum uel] 
 perniciosum, si, cum laudatur eloquentia persuadeatur insipientia 
 et in pretioso poculo bibatur pestifera potio.

Vt enim iam incipiam demonstrare, quae praecipue 
 sint in eius disputatione uitanda, \'animam\' dicit \'a deo quidem 
 factam nec dei esse partem sine naturam\', quod omnino uerum 
 est. sed cum eam non uult ex nihilo factam fateri et aliam 
 nullam creaturam unde sit facta commemorat atque ita illi dat 
 auctorem deum, ut neque ex nullis exstantibus, id est ex 
 nihilo, neque ex aliqua re, quae non est quod dens 
 est. sed \'de se ipso eam fecisse\' credatur, nescit eo se reuolui, 
 quod declinasse se putat, ut scilicet nihil aliud anima quam 
 dei natura sit ac sic consequenter et de dei natura fiat aliquid

 

 

 

 
 
 
 ab eodem deo, cui faciendo materia, de qua facit, sit ipse qui 
 facit, ac per hoc et dei sit natura mutabilis et mutata in 
 deterius eiusdem ipsius dei ab eodem ipso deo natura damnetur. 
 quod pro tua fideli intellegentia quam non sit opinandum et 
 quam sit a corde catholico secludendum longcque fugiendum 
 uides. ita quippe anima uel de flatu facta uel dei flatus factus 
 est ipsa, ut non de ipso sit, sed ab ipso de nihilo creata sit. 
 neque enim sicut homo, quando sufflat, non potest de nihilo 
 flatum facere, sed quem de isto acre ducit, hunc reddit, ita 
 deo putandum est auras aliquas circumfusas iam fuisse, quarum 
 exiguam quandam particulam spirando traheret et respirando 
 refunderet, quando in hominis faciem sufflauit eique illo modo 
 animam fecit. quod et si ita esset, nec sic dc ipso, sed de 
 subiacenti re aliqua flabili posset esse quod flauit. sed absit, 
 ut negemus omnipotentem dc nihilo flatum uitae facere potuisse, 
 quo fieret homo in animam uiuam. atque in eas contrudamur 
 angustias, ut uel iam fuisse aliquid, quod ipse non esset, unde 
 flatum faceret, opinemur uel quod mutabile factum uidemus 
 dc se ipso eum fecisse credamus. quod enim de ipso est, necesse 
 est ut eiusdem naturae sit, cuius ipse est, ac per hoc etiam 
 inmutabile sit; anima uero, quod omnes fatentur, mutabilis est: 
 non ergo de ipso, quia non est inmutabilis sicut ipse. si autem 
 de nulla alia re facta est, de nihilo facta est procul dubio, sed 
 ab ipso.

Quod uero \'eam non spiritum, sed corpus esse\' contendit, 
 quid aliud uult efficere quam nos non ex anima et 
 corpore, sed ex duobus uel etiam tribus constare corporibus? 
 cum enim \'spiritu, anima et corpore constare nos\' dicit et \'omnia

 

 
 
 
 haec tria corpora esse\' asserit, profecto ex tribus corporibus nos 
 putat esse conpactos. in qua opinione quanta eum sequatur 
 absurditas, illi potius quam tibi demonstrandum puto. uerum 
 iste tolerabilis error est hominis, qui nondum cognouit esse 
 aliquid, quod cum corpus non sit corporis tamen quandam similitudinem 
 gerere possit.

Illud plane quis ferat, quod in secundo libro, cum 
 quaestionem difficillimam soluere conaretur de originali peccato, 
 quatenus ad corpus animamque pertineat, si anima non de parentibus 
 trahitur, sed a deo noua insufflatur, hanc ergo tam 
 molestam et tam profundam enitens enodare quaestionem: 
 merito, inquit, per carnem priscam reparat habitudinem, quam 
 uisa fuerat paulisper amisisse per carnem, ut per eam incipiat 
 renasci, per quam meruerat inquinari . cernis nempe hominem 
 ausum suscipere quod uires eius excedit in tam immane praecipitium 
 decidisse, ut diceret inquinari animam meruisse per 
 carnem, cum dicere nullo modo possit, unde hoc meritum traxerit 
 ante carnem. si enim a carne incipit meritum habere 
 peccati, dicat, si potest, unde ante peccatum suum carne 
 meruerit inquinari. nam hoc meritum, quo in carnem peceatricem 
 missa est, ut inquinaretur ex illa, profecto aut ex semet 
 ipsa habuit aut — quod a uero multo amplius abhorret — ex deo. 
 ex carne quippe meritum non potuit habere ante carnem, quo 
 merito inquinanda mitteretur in carnem. si ergo a semet ipsa 
 hoc meritum habuit, quomodo habuit, quae ante carnem nihil 
 mali fecit? si autem hoc meritum ex deo dicitur habuisse, quis 
 hoc audiat, quis ferat, quis dici inpune permittat? non enim 
 hoc loco quaeritur, quid meruerit, ut iudicaretur danmanda post 
 carnem. sed quid meruerit ante carnem ita damnari, ut inquinanda 
 mitteretur in carnem. explicet hoc, si potest, qui est 
 ausus dicere inquinari animam meruisse per carnem.

Item alio loco, cum eandem, qua se ipse inplicuerat, 
 uelut explicandam proponeret quaestionem, tamquam ex persona 
 aduersariorum ait: cur, inquiunt, deus animam tam iniusta animaduersione 
 multauit, ut in corpus eam peccati relegare uoluerit, 
 cum consortio carnis peccatrix esse incipit, quae peccatrix esse 
 non potuit ? in huius quaestionis tamquam scopuloso gurgite 
 debuit utique cauere naufragium nec eo se committere, unde se 
 non erueret transeundo, sed forte redeundo, id est paenitendo. 
 nam de praescientia dei se nititur liberare, sed frustra. praescientia 
 quippe dei eos quos sanaturus est peccatores praenoscit, 
 non facit. nam si eas animas liberat a peccato, quas innocentes 
 et mundas inplicuit ipse peccato, uulnus sanat quod intulit 
 nobis, non quod inuenit in nobis. auertat autem deus et omnino 
 absit, ut dicamus, quando lauacro regenerationis deus mundat 
 animas paruulorum, tunc eum mala sua corrigere, quae illis 
 ipse fecit, cum eas nullum habentes peccatum peccatrici carni, 
 cuius originali peccato contaminarentur, ammiscuit. quas tamen 
 iste accusans dicit inquinari meruisse per carnem nec potest 
 dicere, unde tantum mali meruerint ante carnem.

Hanc ergo quaestionem frustra se putans de praescientia 
 dei posse dissoluere adhuc sese inuoluit et dicit: anima 
 si peccatrix esse meruit, quae peccatrix esse non potuit, tamen 
 neque in peccato remansit, quia in Christo praefigurata in peccato 
 esse non debuit, sicut esse non potuit . quid est quod dicit \'peccatrix 
 esse non potuit\' uel \'in peccato esse non potuit\' nisi, 
 credo, si non ueniret in carnem? neque enim potuit originali 
 peccato esse peccatrix aut quoquo modo in originali peccato 
 esse nisi per carnem, si de parente non trahitur. uidemus ergo

 

 
 
 
 cani per gratiam liberari a peccato, sed non uidemus unde 
 meruerit haerere peccato. quid est ergo quod dicit: \'si peccatrix 
 esse meruit, non tamen in peccato remansit\'? si enim ab illo 
 quaeram, cur non in peccato remanserit, rectissime respondebit: 
 \'quod cani Christi gratia liberauit. sicut ergo dicit. unde anima 
 paruuli fuerit liberata peccatrix, sic etiam dicat, unde meruerit 
 esse peccatrix.

Sed quid dicit, cui hoc quod praelocutus est contigit? 
 namque, ut istam quaestionem sibi proponeret, ait: alia substruuntur 
 obprobria querulis murmurationibus oblatrantum et excussi 
 quasi quodam turbine identidem inter immania saxa conlidimur 
 — hoc si ego de illo dicerem forsitan succenseret; uerba sunt eius—: 
 quibus praemissis proposuit quaestionem, in qua ipsa saxa, quibus 
 conlisus naufragauit, ostenderet. ad hoc enim perductus est 
 et tam horrendis cautibus inlatus, inpulsus, infixus, ut eruere sc 
 nisi emendando quod dixit omnino non possit non ualens ostendere, 
 quo merito anima sit facta peccatrix, quam dicere non 
 timuit ante omne suum peccatum meruisse fieri peccatricem. 
 quis tam immane supplicium meretur sine peccato, ut in aliena 
 iniquitate conceptus, antequam exeat de uisceribus matris, iam 
 non sit sine peccato? de hac autem poena paruulorum animas, 
 qui regenerantur in Christo, nullis eorum praecedentibus meritis 
 gratuita liberat gratia; alioquin gratia iam non est 
 gratia. proinde iste homo ualde intellegens, cui displicet in 
 tanta profunditate etsi non docta, tamen cauta nostra cunetatio. 
 dicat, si potest, in hanc poenam quo peruenerit anima merito, 
 de qua poena liberat gratia sine merito; dicat, ut quod dixit

 

 
 
 
 aliqua, si ualucrit, ratione defendat. non enim hoc exigerem, 
 nisi ipse dixisset. quod anima meruerit esse peccatrix. dicat 
 meritum cius utrum bonum fuerit anne malum. si bonum, quo 
 merito bono uenit in malum? si malum, unde aliquod malum 
 meritum ante omne peccatum? item dico: si bonum, non ergo 
 cani gratis, sed secundum debitum liberat gratia, cuius praecessit 
 meritum bonum, ac sic gratia iam non erit gratia; si autem 
 malum, quaero quod sit. an quod uenit in carnem, quo non 
 uenisset, nisi apud quem non est iniquitas ipse misisset? numquam 
 igitur nisi se in peiora praecipitans hanc suam sententiam 
 molietur astruere, qua dixit, quod anima meruerit esse peccatrix. 
 et de his quidem paruulis, quorum in baptismo diluitur originale 
 peccatum, inuenit qualitercumque quod diceret, quoniam praescientia 
 dei praedestinatis in uitam aeternam nihil obesse potuisset 
 paulisper alieno inhaerere peccato. quod tolerabiliter diceretur, 
 si non iste uerbis suis inplicaretur dicens quod meruerit anima 
 esse peccatrix. unde se omnino non liberat, nisi hoc eum 
 dixisse paeniteat.

De illis autem paruulis qui morte praeueniuntur, 
 priusquam baptizentur in Christo, cum respondere uoluissct, 
 ausus est \'cis promittere non solum paradisum, uerum etiam 
 regnum caelorum\' non inueniens, qua exiret, ne deum animas 
 innocentes dicere cogeretur aeterna morte damnare, quas nullo 
 merito praecedente peccati carni inserit peccatrici. sed utcumque 
 sentiens quid mali dixerit sine ulla Christi gratia redimi animas 
 paruulorum in aeternam uitam regnumque caelorum et in eis 
 posse solui originale peccatum sine Christi baptismo, in quo fit 
 remissio peccatorum, uidens ergo, in quam se profunditatem 
 naufragosi gurgitis iecerit: sane, inquit, pro eis oblationes assi- 

 

 
 
 
 duas et offerenda iugiter sanctorum censeo sacrificia sacerdotum . 
 ecce aliud, unde numquam exiturus est, nisi eum dixisse paeniteat. 
 quis enim offerat corpus Christi nisi pro eis, qui membra sunt 
 Christi? ex quo autem ab illo dictum est: nisi quis renatus 
 fuerit ex aqua et spiritu, non potest intrare 
 in regnum d e i, et alio loco: qui perdiderit 
 animam suam propter m e, inueniet e a m, nemo 
 fit membrum Christi nisi aut baptismate in Christo aut morte 
 pro Cliristo.

Vnde et latro ille non ante crucem domini sectator, sed 
 in cruce confessor, de quo nonnumquam praeiudicium captatur 
 siue temptatur contra baptismatis sacramentum, a Cypriano 
 sancto inter martyres computatur, qui suo sanguine baptizantur, 
 quod plerisque non baptizatis feruente persecutione prouenit. 
 tanto namque pondere appensum est tantumque ualuit apud 
 eum, qui haec nouit appendere, quod confessus est dominum 
 crucifixum, quantum si fuisset pro domino crucifixus. tunc enim 
 fides eius de ligno floruit, quando discipulorum marcuit, nisi, 
 cuius mortis terrore marcuerat, eius resurrectione reuiresceret. 
 illi enim desperauerunt de moriente, ille sperauit in commoriente; 
 refugerunt illi auctorem uitae, rogauit ille consortem poenae; 
 doluerunt illi tamquam hominis mortem, credidit ille regnaturum 
 esse post mortem; deseruerunt illi sponsorem salutis, honorauit 
 ille socium crucis. inuenta est in eo mensura martyris, qui 
 tunc in Christum credidit, quando defecerunt qui futuri erant 
 martyres. et hoc quidem oculis domini clarum fuit, qui non 
 baptizato tamquam niartj-rii sanguine abluto tantam felicitatem 
 statim contulit. sed etiam nostrum quis non consideret, quanta

 

 
 
 
 fide, quanta spe, quanta caritate mortem pro Christo uiuente 
 suscipere potuit, qui uitam in moriente quaesiuit? hue accedit, 
 quia non incredibiliter dicitur latronem qui tunc credidit iuxta 
 dominum crucifixum aqua illa, quae de unlnere lateris eius emicuit, 
 tamquam sacratissimo baptismo fuisse perfusum, ut omittam quod 
 eum, antequam damnaretur, baptizatum non fuisse, quoniam 
 nemo nostrum nouit, nemo conuincit. uerum haec ut uolet 
 quisque accipiat, dum tamen de baptismo non praescribatur 
 saluatoris praecepto huius latronis exemplo et non baptizatis 
 parunlis nemo promittat inter damnationem regnumque caelorum 
 quietis uel felicitatis cuiuslibet atque ubilibet quasi medium 
 locum. hoc enim eis etiam heresis Pelagiana promisit, quia nec 
 damnationem metuit paruulis, quos nullum putat habere originale 
 peccatum, nec sperat eis regnum caelorum, si non perueniunt ad 
 baptismatis sacramentum. iste autem cum confiteatur paruulos 
 originali obstrictos esse peccato, eis etiam regnum caelorum 
 non baptizatis ausus est polliceri, quod nec illi ausi sunt, qui 
 eos asserunt sine ullo prorsus esse peccato. ecce qualibus se 
 laqueis praesumptionis innectat, nisi eum talia scripsisse paeniteat!

De fratre autem sanctae Perpetuae Dinocrate nec 
 scriptura ipsa canonica est nec illa sic scripsit uel quicumque 
 illud scripsit, ut illum puerum, qui septennis mortuus fuit, 
 sine baptismo diceret fuisse defunctum, pro quo illa imminente 
 martyrio creditur exaudita, ut a poenis transferretur ad requiem. 
 nam illius aetatis pueri et mentiri et uerum loqui et confiteri 
 et negare iam possunt. et ideo cum baptizantur, iam et symbolum 
 reddunt et ipsi pro se ad interrogata respondent. quis 
 igitur scit, utrum puer ille post baptismum persecutionis tem-\' 
 pore a patre impio per idololatriam fuerit alienatus a Christo, 
 propter quod in damnationem mortuus ierit nec inde nisi pro 
 Christo moriturae sororis precibus donatus exierit?

Sed etiamsi hoc isti concedatur, quod salua fide 
 catholica et ecclesiastica regula nulla ratione conceditur. ut 
 pro non baptizatis cuiuslibet aetatis hominibus offeratur sacrificium 
 corporis et sanguinis Christi, tamquam per huiusmodi 
 pietatem suorum ad regnum caelorum quo perueniant adiuuentur, 
 quid responsurus est de tot milibus infantum, qui nascuntur ex 
 impiis nec in manus piorum aliqua uel diuina uel humana 
 miseratione perueniunt et de ista uita in illa tenerrima aetate 
 sine lauacro regenerationis abscedunt? dicat, si potest, unde istae 
 animae sic peccatrices fieri meruerunt, ut a peccato saltem nec 
 postea liberentur. si enim quaeram, quare damnari mereantur, 
 si non baptizantur, recte mihi respondetur: \'propter originale 
 peccatum\'; item si quaeram, unde traxerint originale peccatum. 
 iste respondebit: \'I\'X carne utique peccatrice\'. si ergo quaeram, 
 unde damnari meruerint in peccatricem carnem, quae nihil mali 
 fecerant ante carnem — hic inueniat quid respondeat , et sic damnari 
 ad alienorum peccatorum subeunda contagia, ut nec baptisma 
 regeneret male generatos nee sacrificia expient inquinatos —ibi 
 enim et de talibus hii paruuli nati sunt siue adhuc usque 
 nascuntur, ut, eis nullo tali possit adiutorio subueniri —, hic certe 
 omnis argumentatio deficit. non enim quaerimus, unde animae 
 damnari meruerint post carnis consortium peccatricis, sed 
 qua. rimus, unde animae damnari meruerint ad subeundum 
 carnis consortium peccatricis nullum peccatum habentes ante 
 carnis consortium peccatricis. non est, ut dicatur: \'nihil eis offuit 
 alieni peccati paulisper communicata contagio, quibus in 
 dei praescientia fuerat parata redemptio\'. de\' his enim nunc 
 loquimur, quibus ante baptismum de corpore exeuntibus redemptio 
 nulla succurrit. non est, ut dicatur: \'eas, quas baptisma non 
 abluit, sacrificia pro eis crebra mundabunt, quod praesciens

 

 
 
 
 deus paululum illas uoluit alienis haerere peccatis sine ullo exitio 
 damnationis aeternae et cum spe felicitatis aeternae\'. de his enim 
 nunc loquimur, quarum natiuitas apud impios et ex impiis nulla 
 talia poterit inuenire praesidia. quae quidem si adhiberi possent, 
 procul dubio non baptizatis prodesse non possent, sicut nec illa 
 quae de libro Machabeorum commemorauit sacrificia facta pro 
 peccatoribus mortuis eis aliquid profuissent, si circumcisi non 
 fuissent.

Inueniat ergo, si potest, iste quid dicat, cum ab illo 
 quaeritur, quid meruerit anima sine ullo peccato uel originali uel 
 proprio sic ad subeundum alienum peccatum originale damnari, 
 ut non ab illo ualeat liberari, et uideat quid eligat c duobus, 
 utrum dicat etiam eas animas morientium paruulorum, quae 
 hinc sine lauacro regenerationis abscedunt et pro quibus nullum 
 sacrificium corporis dominici offertur, a nexu peccati originalis 
 absolui, cum apostolus doceat ex uno ire omnes in condemnationem, 
 quibus utique non subucnit gratia, ut per unum eruantur 
 in redemptionem, an dicat animas non habentes ullum 
 uel proprium uel originale peccatum et omni modo innocentes, 
 simplices, puras a iusto deo, cum eas ipse non liberandas carni 
 inserit peccatrici, aeterna damnatione puniri.

Ego nihil istorum duorum dicendum esse confirmo 
 nec illud tertium alibi peccasse animas ante carnem, ut damnari 
 mererentur in carnem — apostolus quippe apertissime definiuit 
 nondum in carne natos nihil egisse boni seu mali; unde constat 
 paruulos, ut remissione indigeant peccatorum. non nisi originale 
 contraxisse peccatum — nec illud quartum eas animas

 

 
 
 
 paruulorum sine baptismate moriturorum a iusto deo in carnem peccatricem 
 relegari atque damnari, quas praesciuit, si ad aetatem 
 peruenissent. in qua libero uterentur arbitrio, male fuisse uicturas. 
 hoc namque nec iste ausus est dicere in tantis angustiis constitutus, 
 immo etiam contra istam uanitatem iam satis manifeste 
 ac breuiter est locutus, ubi ait \'iniustum deum futurum fuisse, 
 si non perfectis propriae uoluntatis operibus uellet hominem 
 iudicare non natum\'. hoc enim respondit. cum tractaret quaestionem 
 aduersus cos qui dicunt: \'cur deus hominem faciebat, 
 quem utpote praescius sciebat futurum non bonum?\'non natum 
 enim iudicaret, si propterea creare noluisset, quia non bonum 
 futurum esse praescisset. et utique, sicut et huic uisum est, de 
 perfectis eius operibus debuisset hominem indicare, non de praecognitis 
 nec fieri aliquando permissis. nam si peccata, quae si 
 homo uiueret commissurus esset. etiam non commissa damnantur 
 in mortuo, nullum beneficium conlatum est illi, qui raptus 
 est, ne malitia mutaret intellectum eius, 
 quando quidem iudicabitur secundum eam, quae in illo fuerat 
 futura, malitiam, non secundum eam, quae in illo inuenta est, 
 innocentiam et de nullo mortuo baptizato poterit esse securitas, 
 quia et post baptismum non qualitercumque peccare, uerum 
 etiam apostatare homines possunt. quid? si ergo qui baptizatus 
 hinc raptus est, apostata erat futurus, si uiueret, nullumne illi 
 beneficium putabimus esse conlatum, quod raptus est, ne 
 malitia mutaret intellectum eius, et propter dei 
 praescientiam non sicut fidele membrum Christi, sed sicut apostatam 
 iudicandum esse censebimus? quanto enim melius, si peccata 
 nondum facta, nondum cogitata, sed praecognita et futura 
 puniuntur, proicerentur illi duo de paradiso ante peceatum, ne

 

 
 
 
 in loco tam sancto et beatifico peccaretur! quid quod ipsa 
 exinanitur omnino praescientia, si quod praescitur non erit? 
 quomodo enim recte dicitur praesciri futurum, quod non est 
 futurum ? quomodo ergo puniuntur peccata, quae nulla sunt, 
 id est quae nec uita ista nondum incipiente commissa sunt ante 
 carnem nec morte praeueniente post carnem?

Hoc itaque medium, ex quo anima missa est in 
 carnem, quo usque solueretur a carne, quoniam paruuli anima 
 est nee liberi arbitrii gessit aetatem, non inuenit unde damnaretur 
 non percepto baptismo nisi originale peccatum. cx hoc 
 peccato iuste damnari animam non negamus, quia peccato supplicium 
 lex iusta constituit; sed ad hoc peccatum subeundum 
 cur damnata sit quaerimus, si non ex illa una trahitur, quae 
 in generis humani primo patre peccauit. quamobrem si deus 
 non damnat innocentes nec facit nocentes, quos perspicit innocentes, 
 et si animas non liberat siue ab originalibus siue a 
 propriis peccatis nisi in ecclesia Christi baptismus Christi et si 
 animae ante carnem nullum habuerunt omnino peccatum et si 
 peccata antequam committantur et multo magis quae numquam 
 commissa sunt damnari iusta lege non possunt, nihil horum 
 quattuor iste dicat et, si potest, explicet, paruulorum animae, 
 quae sine baptismo exeuntes in damnationem mittuntur, quo 
 merito in carnem peccatricem, quae nihil peccanerunt, missae 
 sunt, ut illic inucnirent peccatum, propter quod merito damnarentur. 
 porro si quattuor ista deuitans, quae sana doctrina 
 condemnat, id est si non audens dicere uel sine ullo peccato 
 exsistentes a di\'o fieri animas peccatrices aut sine Christi sacramento 
 in eis solui originale peccatum aut eas alicubi peccasse,

 

 
 
 
 antequam mitterentur in carnem, aut ea quae numquam habuerunt 
 in eis peccata damnari, si haec nolens dicere, quoniam 
 non sunt utique dicenda, dixerit paruulos non trahere originale 
 peccatum nec habere unde damnentur, si non accepto sacramento 
 regenerationis hinc exeant, in heresim Pelagianam sine dubitatione 
 damnabilem damnandus incurret. quod ei ne contingat, quanto 
 melius tenet de origine animae cunctationem meam ne audeat 
 affirmare, quod nec humana ratione conprehendit nec diuina 
 auctoritate defendit, ne cogatur insipientiam profiteri, dum 
 ueretur ignorantiam confiteri!

Hic forte dicat sententiam suam diuina auctoritate 
 defendi, quoniam sanctarum scripturarum testimoniis 
 probare se existimat \'animas a deo non ex propagine fieri, 
 sed nouas singulis insufflari\'. probet, si potest, et fatebor me 
 didicisse ab illo quod magna intentione quaerebam. sed quaerat, 
 aliane fortassis inueniat; nam hoc istis testimoniis, quae iam 
 posuit. non probauit. omnia quippe quae hic adhibuit ad aliquid 
 certa sunt; ad hoc uero, quod de animae origine quaeritur. 
 demonstrantur ambigua. certum est enim deum dedisse hominibus 
 flatum et spiritum dicente propheta: sic dicit d ominus, 
 qui fecit caelum et fundauit terram et 
 quae sunt inea, qui dat flatum populo super 
 eam et spiritum calcantibus cam. hoc testimonium 
 iste in eam sententiam uult accipi, quam defendit, ut, quod 
 ait, \'dat flatum populo\', non ex propagine facere animas 
 populo, sed nouas insufflare credatur. audeat ergo dicere non 
 ipsum nobis dedisse carnem, quia de parentibus origo carnis 
 adtracta est, et, ulli ait apostolus de frumenti grano: deus

 

 
 
 
 illi dat corpus quomodo uoluerit, neget, si audet, 
 de tritico triticum nasci et herbam eius ex semine secundum 
 genus. quod si negare non audet, unde igitur scit quomodo dictum 
 sit \'dat flatum populo\', utrum eum trahens de parentibus an 
 insufflans nouum?

Vnde etiam scit, utrum \'repetitio sententiae sit: qui 
 dat flatum populo super eam et spiritum 
 calcantibus eam\', ut de una re utrumque dictum intellegatur 
 et non animam uel spiritum quo natura uiuit humana, 
 sed spiritum sanctum significare uoluerit? si enim flatu non 
 posset significari spiritus sanctus, non dominus post resurrectionem 
 insufflasset discipulis et dixisset: accipite spiritum sanctum, 
 neque scriptum esset in Actibus apostolorum: factus 
 est subito de caelo sonus, quasiferretur flatus 
 uehemens, et uisae sunt illis linguae diuisae 
 sicut ignis, qui et insedit super unumquemque 
 eorum, et inpleti sunt omnes spiritu 
 sancto. quid si hoc propheta praenuntiauit dicens: quidat 
 flatum populo super eam et tamquam exponens quid 
 dixerit flatum repetiuit atque ait: et spiritum calcantibus 
 eam ? tunc enim euidentissime factum est, quando 
 inpleti sunt omnes spiritu sancto. aut si nondum dicendus est 
 populus centum uiginti homines, qui tunc in loco uno aderant, 
 certe quando simul quattuor uel quinque milia crediderunt et 
 baptizati acceperunt spiritum sanctum, quis dubitauerit simul 
 populum accepisse spiritum sanctum et multitudinem quae ambulabat 
 in terra, id est homines calcantes terram? nam ille 
 qui datur ad naturam hominis pertinens, siue ex propagine 
 detur siue nouus insuffletur — quorum nihil affirmandum esse 
 dico, donec alterutrum sine ulla dubitatione clarescat —, non 
 datur calcantibus terram, sed adhuc materno utero inclusis. 
 dedit ergo flatum populo super terram et spiritum calcantibus

 

 
 
 
 eam, quando multi simul credentes repleti sunt spiritu 
 sancto. et ipse dat eum populo suo, etsi non simul omnibus, 
 suo cuique tempore, donec discedendo de hac uita et succedendo 
 in hanc uitam uniuersus eiusdem populi numerus compleatur, 
 ut hoc sanctae scripturae loco non aliud sit flatus, aliud spiritus, 
 sed eiusdem sententiae repetitio. sicut non alius est \'qui habitat 
 in caelis\' et alius \'dominus\' nec aliud est \'inridere\' et aliud \'subsannare\', 
 sed eadem sententia repetita est, ubi legitur: qui 
 habitat in caelis, inridebit eos et dominus 
 subsannabit eos, uel, cum dictum est: dabo tibi 
 gentes hereditatem tuam et possessionem 
 tuam fines terrae non utique aliud dixit \'hereditatem\', 
 aliud \'possessionem\' nec aliud \'gentes\', aliud \'fines 
 terrae\', sed eiusdem sententiae repetitio est. et innumerabiles 
 inueniet huiusmodi locutiones diuinorum eloquiorum. si aduertat 
 quod legit.

Quod autem graecus dicit πνοἡν hoc latini uarie interpretati 
 sunt: aliquando \'flatum\', aliquando \'spiritum\', aliquando 
 \'inspirationem\'. nam hoc uerbum habent codices graeci in isto 
 prophetico testimonio, de quo nunc agimus. ubi dictum est: 
 qui dat flatum populo super eam, hoc est πνοἡν 
 ipsum uerbum est et ubi homo animatus est: et insufflauit 
 deus in faciem eius flatum uitae. sed ipsum uerbum 
 est et in psalmo, ubi canitur: omnis spiritus laudet 
 dominum; ipsum est et in libro Iob, ubi scriptum est: 
 aspiratio autem omnipotentis est, quae docet.

 

 
 
 
 noluit dicere flatus, sed \'aspiratio\', cum in graeco sit πνοἡ . 
 quod etiam in illis uerbis est prophetae, de quibus nunc disputamus. 
 et certe hoc loco nescio utrum debeat dubitari spiritum sanetum 
 esse significatum. agebatur enim de sapientia, unde sit in 
 hominibus: quia non ex numero annorum, sed spiritus, 
 inquit, est in hominibus, aspiratio autem 
 omnipotentis, quae docet, ut intellegeretur ista repetitione 
 non se de spiritu hominis dixisse, quod ait: spiritus 
 est in hominibus. uolebat enim ostendere, unde habeant 
 sapientiam, quia non a se ipsis, et repetendo id exposuit dicens: 
 aspiratio omnipotentis est, quae docet. item 
 alio loco in eodem libro: intellectus, inquit, labiorum 
 meorum pura intellegit. spiritus diuinus qui 
 fecit me, inspiratio autem omnipotentis, quae 
 docet m c. et hic quod ait \'inspiratio\' uel \'aspiratio\', in 
 graeco est πνοἡ qui in illis prophetae uerbis interpretatus est 
 \'flatus\'. quamobrem cum temere negetur de anima hominis uel 
 de spiritu hominis esse dictum: qui dat flatum populo 
 super eam e t spiritum calcantibus eam, quamuis 
 ibi et spiritus sanctus multo credibilius possit intellegi, qua 
 tandem ratione audebit aliquis definire animam uel spiritum. 
 quo natura nostra uinit, loco illo uoluisse significare prophetam? 
 cum profecto si apertissime diceret \'qui dat animam populo 
 super terram\', adhue quaerendum esset, utrum esset deus ex 
 origine praecedentis generis det, sicut ex origine praecedentis 
 generis ipse tamen dat corpus non solum homini aut pecori. 
 sed etiam semini tritici aut alicuius ceterorum quomodo uoluerit, 
 an uero nouam, sicut homo primus accepit, insufflet.

Sunt etiam, qui haec uerba prophetica sic intellegant. 
 ut quod ait : dedit flatum populos cam, id est 
 super terram, non nisi animam uelint accipi flatum; quod uero 
 adiunxit: et spiritum calcantibus eam, spiritum sanctum 
 significatum arbitrantur, illo scilicet ordine, quo et apostolus 
 dicit: non primum quod spiritale est, sed quod 
 animae, postea spiritale. nam ex hac prophetica 
 sententia etiam elegans ille sensus exsculpitur, quod ita dixerit 
 \'calcantibus eam\', ut uellet intellegi \'contemnentibus eam\'. 
 qui enim accipiunt spiritum sanctum, amore caelestium terrena 
 contemnunt. hae omnes sententiae non sunt contra fidem, siue 
 utrumque, id est et flatum et spiritum qui pertinet ad humanam 
 naturam. quisque intellegat siue utrumque dictum accipiat 
 de spiritu sancto siue flatum ad animam, spiritum uero ad 
 spiritum sanctum referat. sed si anima et spiritus hominis et 
 hic intellegendus est, sicut non dubitandum est quod eum deus 
 det, ita quaerendum est adhuc unde det, utrum ex propagine, 
 sicut ipse quidem dat, sed tamen ex propagine dat corporis 
 membra, an uero nouum neque propagatum singulis insufflando 
 distribuat; quod non ambigua, sicut iste facit, sed aliqua certissima 
 uolumus diuinorum eloquiorum auctoritate defendi.

Eadem ratione etiam quod dicit deus: spiritus 
 enim a me exiet et omnem flatum ego feci, de 
 spiritu quidem sancto accipiendum est quod ait: spiritus a 
 me exiet, de quo et saluator ait: a patre procedit, 
 sed quod dictum est: omnem flatum ego feci, de omni 
 anima dictum negari non potest. sed omne etiam corpus ipse 
 facit; quod autem ex propagine corpus humanum faciat, nullus

 

 

 

 
 
 
 ambigit. ac per huc de anima, cum eam constet ab illo fieri, 
 unde eam faciat, utrum ex propagine sicut corpus an insufflando 
 sicut primam fecit, adhuc utique requirendum est.

Adiecit etiam tertium testimonium, quia scriptum est: 
 qui fingit spiritum hominis in ipso. quasi hoc 
 negetur; sed unde eum fingat, hoc quaeritur. nam et corporalem 
 hominis oculum quis nisi deus fingit? et puto quod non extra, 
 sed in ipso et tamen, ut certum est, ex propagine. cum ergo 
 et spiritum hominis in ipso fingat, quaerendum est, utrum noua 
 insufflatione an tractum ex propagine.

Nouimus etiam Machabeorum iuuenum matrem fecundiorem 
 uirtutibus, quando filii passi sunt, quam fetibus, quando 
 nati sunt, eos sic fuisse adhortatam, ut diceret: filii, nescio 
 quomodo paruistis in uentrem meum. neque 
 enim ego spiritum et animam donaui uobis 
 nec singulis uobis uultus et membra formaui; 
 sed deus, qui fecit mundum et omnia quae in 
 es o sunt fecitque hominum genus et omnium 
 inquirit actum, ipse uobis spiritum et animam 
 reddet cum magna misericordia. nouimus haec 
 quidem, sed huic quomodo suffragentur ad id quod asserit non 
 uidemus. quis enim Christianorum neget deum donare hominibus 
 animam et spiritum ? sed eodem modo existimo istum 
 negare non posse deum donare hominibus aurem, linguam, manum, 
 pedem omnesque corporis sensus et omnium formam 
 naturamque membrorum. quomodo enim haec dei dona esse 
 negaturus est, nisi se obliuiscatur esse Christianum ? sed sicut

 

 
 
 
 constat ex propagine ab illo haec fieri atque donari, ita quaerendum 
 est etiam, spiritus et anima hominis unde ab illo efficiatur, 
 a quo efficiente donatur, utrum ex parentibus an ex 
 nihilo an — quod iste affirmat, sed omni modo cauendum est — 
 ex aliqua flatus eius exsistente natura, non de nihilo creata, 
 sed de ipso.

Cum igitur scripturarum testimonia, quae commemorat, 
 nequaquam doceant id quod persuadere conatur 
 quod enim ad hanc quaestionem attinet, omnino non exprimunt 
 —, quid est quod dicit: animam ex flatu dei constanter 
 asserimus, non ex traduce. quia ex deo datur ? 
 quasi corpus ex alio detur quam ex illo, a quo creatur, 
 ex quo omnia, per quem omnia, in quo omnia, quamuis 
 non ex eius natura, sed ex eius opificio. neque ex 
 nihilo, inquit, quia ex deo proficiscitur . hoc plane non 
 adhuc quaerendum monemus utrum ita sit; sed prorsus 
 uerum non esse quod dicit, id est quod anima nec ex traduce 
 sit nec ex nihilo, hoc, inquam, uerum non esse sine dubitatione 
 firmamus. unum est enim e duobus: si ex traduce non est, ex 
 nihilo est, ne ita sit ex deo, ut naturae sit dei, quod omnino 
 sacrilegum est credere. sed adhuc utrum non sit ex traduce, 
 certa testimonia flagitamus aut quaerimus, non qualia iste posuit, 
 quibus hoc quod quaerimus non ostenditur.

Qui utinam in tanta profunditate quaestionis. quamdiu 
 quid dicat ignorat, imitaretur Machabeorum matrem ! quae cum 
 sciret de uiro se filios concepisse et a creatore omnium siue 
 secundum corpus sine secundum animam et spiritum sibi creatos 
 esse, ait tamen: nescio quomodo paruistis in 
 uentrem meum. uellem iste diceret, quid ista nesciebat. 
 haec enim, quae dixi, utique sciebat, quomodo secundum corpus 
 in eius uterum uenerint, quia de uiro eos se concepisse dubitare

 

 

 
 
 
 non poterat. confitebatur etiam, quia et hoc utique sciebat, quod 
 deus illis animam et spiritum dederit, quod ipse illis uultus et membra 
 formauerit. quid ergo nesciebat ? an forte quod nescimus et 
 nos, utrum animam et spiritum, quem deus. illis sine dubio 
 dedit, de parentibus traxerit an nouum sicut homini primo 
 insufflauerit? sed sine hoc siue aliud aliquid de naturae humanae 
 institutione nesciebat, nescire se dicebat, non quod nesciebat temere 
 defendebat. nec tamen iste huic diceret. quod nobis dicere 
 non erubuit: homo in honore positus non intellexit: 
 comparatus est pecoribus insensatis 
 e t s i mil is f actus est e i s . ecce ista mulier dixit de 
 filiis suis: neseio quomodo paruistis in uentrem 
 meum, nec tamen comparatur pecoribus insensatis. nescio, 
 dixit; et quasi quaererent ab ea cur nesciret adiunxit: neque 
 enim ego spiritum et animam donaui uobis 
 ille ergo qui donauit scit, unde fecerit quod donauit, utrum ex 
 propagine adtraxerit an nouum insufflauerit, \'quod ego\', inquit, 
 \'nescio nec singulis uobis uultus et membra 
 formaui; ille scit qui formauit, utrum simul cum anima 
 formauerit an uero iam formatis animam dederit. quo ergo 
 modo, utrum illo an isto, in eius uentrem uenerint filii, nesciebat; 
 et illud tamen sciebat totum quod dedit redditurum esse 
 qui dedit. sed eligat iste in naturae humanae tam profundo 
 abditoque secreto quid mulier ista nescierit; tantum non 
 iudicet mentientem nec pecoribus insensatis comparet nescientem. 
 quicquid erat quod illa nesciebat, profecto ad naturam hominis 
 pertinebat; quod tamen sine culpa homo nesciebat. quapropter 
 dico etiam ego de anima mea: nescio, quomodo uenerit in corpus 
 meum — neque enim ego illam mihi donaui —; scit ille qui 
 donauit, utrum illam de patre meo traxerit an sicut homini primo

 

 
 
 
 nouam creauerit. sciam etiam ego, si ipse docuerit, quandocumque 
 uoluerit; nunc autem nescio nec me pudet ut istum 
 fateri nescire quod nescio.

Disce, inquit, ecce apostolus docet . discam 
 plane, si apostolus docet — non enim nisi deus per 
 apostolum docet —, sed quid est tandem quod docet apostolus? 
 ecce, inquit, cum Atheniensibus loqueretur, hoc constanter exposuit 
 dicens: cum ipse det omnibus uitam et spiritum . 
 quis enim hoc negat? sed intellege, inquit, quod ait apostolus. 
 \'det\', inquit, non dedit ad infinitum et iuge tempus reuocans, non 
 de praeterito et perfecto pronuntians. et quod sine cessatione dat. 
 semper dat, sicut semper est ipse qui dat . uerba eius posui, 
 sicut in eorum quos misisti secundo libro eius inueni. ubi primum 
 uide quo progressus fuerit, dum nititur affirmare quod 
 nescit. ausus est enim dicere deum non nunc solum atque in 
 isto tantummodo saeculo, sed per infinitum tempus sine cessatione 
 atque omnino semper animas nascentibus dare. semper . 
 inquit, dat, sicut semper est ipse qui dat . quid apostolus 
 dixerit, quia satis apertum est, me intellegere absit 
 ut negem; quod autem iste dicit, debet etiam ipse intellegere 
 contra fidem esse christianam atque ulterius cauere ne dicat. 
 cum enim mortui resurrexerint, iam nemo nascetur; atque ideo 
 tunc non dabit nascentibus animas, sed eas quas dat in isto 
 saeculo cum corporibus iudicabit. non ergo semper dat, quamuis 
 semper ipse sit qui nunc dat. nec tamen quoniam beatus apostolus 
 non dixit \'dedit\', sed \'det\', inde conficitur quod uult isto 
 conficere non eum ex propagine animas dare. ipse quippe dat, 
 etiam si de propagine dat, quia et corporis membra et corporis 
 sensus et corporis formam et corporis omnino substantiam ipse 
 hominibus dat, quamuis ex propagine det. neque enim quia 
 dominus ait: si faenum agri, quod hodie est et

 

 
 
 
 
 cras in clibanum mittitur, deus sic uestit, nec 
 ait \'uestiuit\', sicut primum quando instituit, sed ait \'uestit\', 
 quod et nunc facit, ideo negabimus lilia de origine sui generis 
 procreari. quid si ergo sic etiam anima et spiri\';us hominis et 
 a deo datur, quamdiu datur, et tamen ex propagine sui generis 
 datur? quod ego nec defendo nec refello. sed si defendendum 
 est uel refellendum, perspicuis, non ambiguis testimoniis id 
 agendum esse commoneo. nec propterea sum pecoiibus insensatis 
 comparandus, quia hoc me nondum scire pronuntio, sed 
 potius cautis hominibus, quia non audeo docere quod nescio. 
 istum autem non ego uicissim quasi rependens maledictum 
 pro maledicto pecoribus comparo, sed tamquam filium moneo, 
 ut quod nescit se nescire fateatur neque id quod nondum didicit 
 docere moliatur, ne comparetur non pecoribus, sed illis 
 hominibus, quos dicit apostolus uolentes esse legis 
 doctores non intellegentes? neque quae 
 quuntur neque de quibus affirmant.

Nam unde est, quod ita scripturas. de quibus 
 loquitur, non curat aduertere, ut cum legerit homines esse ex 
 deo. non eos etiam secundum corpus, sed \'tantum secundum 
 animam et spiritum ex deo esse\' contendat? quod enim ait 
 apostolus: ex ipso sumus, non uult iste ad corpus, sed 
 tantum ad animam et spLitum esse referendum. si ergo ex 
 deo non sunt corpora, falsum est quod scriptum est: ex quo 
 omnia, per quem omnia, in quo omnia. deinde 
 ubi dicit idem apostolus: sicut enim mulie - ex uiro 
 ita et uir per mulierem, exponat nobis iste quam propaginem 
 significare noluerit, animae an corporis an utriusque; 
 sed non uult \'esse animas ex propagine\': restat ergo, ut

 

 
 
 
 secundum ipsum atque omnes, qui animarum propaginem destruunt. 
 corpus tantum masculinum et femininum significarit apostolus 
 dicens: sicut enim mulier ex uiro ita et uir per 
 mu lierem. quia mulier ex uiro facta est, ut etiam uir per 
 mulierem postea nasceretur. si ergo haec apostolus dicens non 
 etiam animas et spiritus, sed tantum corpora utriusque sexus 
 uolebat intellegi, cur continuo subiunxit: omnia autem ex 
 deo. nisi quia et corpora ex deo? ita quippe ait: sicut 
 enim mulier ex uiro ita et uir per mulierem. 
 omnia autem ex deo. eligat ergo iste unde sit dictum. 
 si do corporibus. profecto et corpora ex deo sunt. quid est 
 ergo. quod ubicumque iste in scripturis legit \'ex deo\', quando 
 de hominibus agitur, non et corpora, sed tantum animas et 
 spiritus uult intellegi? si uero quod dictum est: omnia 
 autem ex deo, et de corpore utriusque sexus et de anima 
 ac spiritu dictum est, ergo secundum omnia est mulier 
 ex niro; mulier enim ex niro, uir per mulierem, omnia 
 ex deo. quae \'omnia\' nisi de quibus loquebatur, id est et 
 ille uir, ex quo mulier, et illa mulier, quae ex uiro, et ille uir. 
 qui per mulierem ? neque enim ille uir per mulierem, ex quo 
 uiro mulier. sed uir. qui natus est postea ex uiro per mulierem. 
 quemadmodum hodieque nascuntur. ac per hoc si, cum ista 
 diceret apostolus, de corporibus loquebatur, procul dubio corpora 
 utriusque sexus ex deo. porro si non uult ex deo esse 
 hominum nisi animas et spiritus, profecto etiam secundum animam 
 et spiritum mulier ex uiro et nihil iam relinquetur eis 
 qui contra animarum propaginem disputant. si autem ita diuidit, 
 ut dicat mulierem ex uiro esse secundum corpus, ex deo autem 
 secundum animam et spiritum, quomodo erit uerum quod ait 
 apostolus: omnia autem ex deo, si mulieris corpus ita 
 est ex uiro. ut non sit ex deo? quapropter ut apostolus potius

 

 
 
 
 uerum loquatur, quam iste apostolo praeferatur, mulier ex uiro 
 est siue secundum solum corpus siue secundum totum. quo 
 constat humana natura — nihil enim horum tamquam certum 
 affirmamus, sed quid horum uerum sit adhuc quaerimus — et 
 uir per mulierem, siue ex patre tota hominis natura ducatur, 
 quae per mulierem nascitur, siue sola caro, unde adhuc quaestio 
 est, omnia tamen ex deo, unde nulla quaestio est, id est 
 et corpus et anima et spiritus et uiri et mulieris. etsi enim 
 non ex deo nata uel tracta sunt uel manarunt, ita ut eius 
 naturae sint, tamen ex deo sunt. a quo enim creata, condita, 
 facta sunt, ab illo habent ut sint.

Sed dicendo, inquit, apostolus: et ipse det omnibus 
 uitam et spiritum, deinde addendo: fecitque ex uno 
 sanguine omne genus hominum, animam et spiritum 
 originaliter retulit ad auctorem, corpus ad traducem . immo uero 
 qui non uult temere animarum negare propaginem, antequam 
 liquido clareat utrum ita an non ita sit, habet quod in istis 
 uerbis apostoli intellegat \'ex uno\' cum \'sanguine\' dixisse \'ex 
 uno homine\' a parte totum significante locutionis modo. si enim 
 ipsi licet intellegere a parte totum quod scriptum est: et f actus 
 est homo in animam uiuam, ut illic intellegatur 
 et spiritus, de quo scriptura ibi tacuit, cur aliis non liceat sic 
 accipere quod dictum est: ex uno sanguine, ut illic et 
 anima et spiritus possit intellegi, quoniam homo significatus 
 nomine sanguinis non solo constat ex corpore, uerum etiam ex 
 anima et spiritu? sicut enim qui propaginem defendit animarum 
 non hinc istum debet opprimere, quia de primo homine scriptum 
 est: in quo omnes peccauerunt — non enim 
 dictum est: \'in quo omnium caro peccauit\', sed \'omnes\' dictum 
 est, id est omnes homines, cum homo non sola sit caro —.

 

 
 
 
 sicut ergo hinc iste non debet opprimi, quia forte ita dictum 
 est \'omnes homines\', ut secundum solam carnem intellegerentur, 
 sic iste non hinc debet premere defensores propaginis animarum, 
 quia dictum est: omne genus hominum ex uno sanguine, 
 tamquam propterea sola caro pertineat ad propaginem. 
 si enim hoc est uerum, quod isti asserunt, ut non sit anima 
 ex anima, sed caro ex carne sit tantum, ita dictum est e x 
 uno sanguine, ut non totus homo significaretur a parte, 
 sed tantum unius hominis caro; illud nero quod dictum est: 
 in quo omnes peccauerunt, sola omnium hominum 
 caro intellegenda est, quae inde transfusa est, a toto partem 
 significante scriptura. si autem illud est uerum, quod totus 
 homo ex toto homine propagatur, id est corpus, anima et 
 spiritus, ibi proprie dictum est \'in quo omnes homines peccauerunt\', 
 hic autem tropice \'ex uno sanguine\' totum significatur 
 a parte, id est totus homo. qui ex anima constat et 
 carne, uel potius, ut iste amat loqui, ex anima et spiritu et carne. 
 nam et ex parte totum et ex toto partem diuina eloquia significare 
 consuerunt. ex parte enim totum significatum est, ubi 
 legitur: ad te omnis caro ueniet, quia ex carne intellegitur 
 totus homo; ex toto autem pars, cum dicitur Christus 
 sepultus, cum sola eius caro sepulta sit. iam Llud quod in 
 hoc apostoli testimonio positum est, quia ipse dat omnibus 
 uitam et spiritum, secundum superiorem disputationem puto 
 quod neminem moueat; ipse enim dat. sed adhuc quaerimus 
 unde det, utrum ex noua insufflationc an ex propagine. ipse 
 quippe dare etiam carnis substantiam rectissime dicitur, quam 
 tamen dare ex propagine non negatur.

Nunc uideamus illud de Genesi testimonium, 
 ubi facta mulier de latere uiri adducta est ad eum et dixit: 
 hoc nunc os ex ossibus meis is et caro de carne

 

 
 
 
 m ea. hoc quippe iste putat, \'quod dicere debuerit Adam: 
 "anima ex anima mea" uel: "spiritus de spiritu meo", si etiam hoc 
 de illo tractum esset\'. sed illi qui propaginem asserunt animarum, 
 hinc se putant inuictius suam munire sententiam, quia, 
 cum scriptum sit detraxisse deum costam de latere uiri eamque 
 aedificasse in mulierem, non est additum, quod in eius 
 faciem sufflauerit flatum uitae; ideo, inquiunt, quia iam de 
 uiro fuerat animata. nam si non fuisset, nequaquam nos, inquiunt, 
 sancta scriptura huius rei cognitione fraudasset. ad 
 illud uero quod ait Adam: hoc nunc os ex ossibus 
 meis et caro de carne mea nec ait: \'spiritus\' uel \'anima 
 de spiritu meo\' uel \'de anima mea\', sic ab cis responderi potest. 
 quemadmodum superius demonstratum est, ut a parte totum 
 intellegatur hoc dictum \'os et caro mea\', sed quae animata fuerint 
 detracta, non mortua. neque enim hoc omnipotentem 
 facere potuisse ideo negandum est, quia nullus hominum potest 
 aliquid cum anima de humana carne praecidere. nam quod 
 Adam secutus adiunxit: haec uocabitur mulier, quia 
 d e u i r o s u o s u m p t a c s t, cur non ait potius, unde opinio 
 confirmaretur istorum: \'quoniam de uiro suo caro eius sumpta est\'? 
 hic itaque illi qui contra sentiunt possunt diccre, quia non 
 scriptum est carnem mulieris, sed mulierem de uiro suo sumptam. 
 totam debere accipi cum anima et spiritu. nam etsi anima 
 sexu caret, non tamen quando appellantur mulieres excepta 
 anima eas necesse est intellegi. alioquin non ita se ammonerentur 
 ornare: non in tortis crinibus aut auro uel 
 margaritis aut ueste pretiosa, sed quod decet, 
 inquit, mulieres promittentes pietatem per bonam 
 conuersationem. utique pietas intus est in anima

 

 
 
 
 ucl in spiritu, et tamen mulieres appellatae sunt, etiam ut se 
 intus ornarent, ubi nullus est sexus.

Cum itaque isti sic inter se alternante sermone certauerint, 
 ego inter cos sic iudieo, ut, ne incognitis fidant et temere 
 audeant affirmare quod nesciunt, utrosque commoneam. si enim 
 scriptum esset : \'insufflauit flatum uitae in faciem mulieris et 
 facta est in animam uiuam\', nec sic esset iam consequens, ut 
 non propagaretur ex parentibus anima, nisi etiam de filio eorum 
 hoc scriptum similiter legeretur. fieri enim potuit, ut membrum 
 non animatum de corpore extractum indigeret animari, filii uero 
 anima ex patre per matrem propaginis transfusione traheretur. 
 cum uero tacitum est, occultatum est, non negatum, sed neque 
 affirmatum. ac per hoc sicubi forte non tacitum est, clarioribus 
 documentis est astruendum. unde nec illi, qui defendunt animarum 
 propaginem, ex co, quod non sufflauit deus in faciem mulieris, 
 aliquid adiuuantur nec illi, qui eam negant, ideo quia non 
 dixit Adam: \'anima de anima mea\', debent sibi persuadere quod 
 nesciunt. sicut enim eadem non soluta, sed manente quaestione 
 potuit tacere scriptura, quod mulier deo sufflante sicut uir eius 
 acceperit animam, sic eadem non soluta, sed manente quaestione 
 potuit tacere scriptura, ut Adam non diceret: \'anima de anima 
 mea\'. ac per hoc, si primae mulieris anima ex uiro est, a parte 
 totum significatum est, ubi legitur: hoc nunc os ex ossibus 
 meis et caro de carne mea, cum tota ex uiro, 
 non caro sola sit sumpta. si autem non est ex uiro, sed eam 
 deus insufflauit sicut uiro, a toto pars significata est, ubi legitur: 
 de uiro suo sumpta est, eum caro eius, non tota sit 
 sumpta.

Quapropter, cum his testimoniis, quod ad hanc rem 
 pertinet, utique ambiguis non soluatur haec quaestio, illud 
 tamen scio sic argumentari homines, qui ex hoc putant animam

 

 
 
 
 mulieris non esse de anima uiri, quia non est dictum: \'anima 
 de anima mea\', sed: caro carne mea, quemadmodum 
 argumentantur Apollinaristae uel quicumque sunt alii aduersus 
 animam domini, quam propterea negant, quia scriptum legunt: 
 uerbum caro factum est. \'si enim et anima\', inquiunt, 
 \'ibi esset, debuit dici: uerbum homo factum est\'. sed istis propterea 
 dicitur carnis nomine solere scripturam totum hominem 
 nuncupare — sieuti est: et uidebit omnis caro salut 
 a r e d e i; non enim caro sine anima uidere aliquid potest —, 
 quia plurimis aliis sanctarum scripturarum locis non solam 
 carnem, uerum etiam animam humanam, id est rationalem, 
 inesse homini Christo sine ulla ambiguitate monstratur. unde et 
 isti, a (quibus animarum propago defenditur, possent accipere a 
 parte totum esse dictum: os de ossibus us mis et caro 
 de carne mea, ut illic intellegeretur et anima, quemadmodum 
 uerbum carnem factum non sine anima accipimus, si, 
 quemadmodum alia testimonia docent habere humanam animam 
 Christum, ita et isti aliquibus non ambiguis testimoniis propaginem 
 astruerent animarum. pari uice igitur ammonemus etiam 
 hos, qui animarum propaginem destruunt, ut nonas a deo sufflari 
 animas certis documentis asserant et tunc illud, quod dictum 
 est: os ex ossibus meis et caro de carne mea, 
 non tropice a parte totum. ut simul intellegatur et anima, sed 
 proprie de sola carne dictum esse defendant.

Quae cum ita sint, uideo librum istum iam esse 
 claudendum. omnia quippe, quae mihi maxime necessaria uidebantur, 
 continet, quibus hi qui legerint sciant cauere se debere, 
 ne huic homini, cuius duos libros mihi misisti, in hoc consentiant, 
 ut credant \'animas sic ex dei flatu esse, ut non sint ex nihilo\'. 
 hoc enim qui credit, etsi uerbis neget, re ipsa clamat animas

 

 
 
 
 dei habere substantiam et ipsius genus esse non munere, sed 
 natura. nam de quo quisque naturae suae originem ducit, de 
 illo naturae suae genus ducere negari sobrie nullo pacto potest. 
 iste autem ita sibi est ipse contrarius, ut genus dei esse animas 
 dicat non natura, sed munere et tamen non factas ex nihilo, sed 
 ex illo dicat originem ducere; ac sic eas, quod prius negauerat, 
 ad dei naturam reuocare non dubitat.

Animarum autem nouarum sine propagine insufflationem 
 defendi quidem minime prohibemus, sed ab eis qui potuerint 
 aliquid inuenire uel in canonicis libris, quod non sit ambiguum 
 dissoluendae huic obligatissimae quaestioni, uel in ratiocinationibus 
 suis. quod non sit contrarium catholicae ueritati, non a talibus 
 qualis iste apparuit, qui non inueniendo quid diceret et deliberationem 
 suam nolendo suspendere uires suas omnino non 
 metiens, ne taceret, ausus est dicere \'inquinari animam meruisse 
 per carnem et esse meruisse animam peccatricem\', cuius nullum 
 meritum, seu bonum seu malum, ante carnem potuit inuenire, 
 et \'paruulis sine baptismo de corpore exeuntibus solui posse 
 originale peccatum et offerendum pro eis sacrificium corporis 
 Christi\', qui Christo non sunt incorporati per eius sacramenta in 
 eius ecclesia, \'eosque sine lauacro regenerationis de hac uita 
 migrantes non ad requiem tantum ire, sed ad regnum caelorum 
 posse etiam peruenire\' et alia multum absurda. quae omnia colligere 
 atque in isto libro digerere longum uisum est. absit ergo, 
 ut animarum propago, si falsa est, a talibus refellatur et animarum 
 nouarum insufflatio, si uera est, a talibus defendatur.

Quamobrem quicumque uolunt defendere, quod dicuntur 
 animae nouae nascentibus insufflari, non de parentibus trahi, 
 aliquid illorum quattuor, quae supra commemoraui, caueant omni

 

 
 
 
 modo, hoc est: \'ne dicant a deo fieri animas peccatrices per 
 alienum originale peccatum; ne dicant paruulos, qui sine baptismo 
 exierint. peruenire posse ad uitam aeternam regnumque caelorum 
 originali peccato per quodlibet aliud resoluto; ne dicant animas 
 peccasse alicubi ante carnem et hoc merito in carnem peccatricem 
 fuisse detrusas; ne dicant peccata, quae in eis inuenta 
 non sunt, quia praescita sunt, merito fuisse punita, cum ad eam 
 uitam, ubi ea committerent, permissae non fuerint peruenire\'. 
 nihil ergo istorum quattuor dicentes, quoniam quodlibet eorum 
 falsum atque impium est, inueniant etiam scripturarum de hac re 
 certissima testimonia et hanc sententiam suam non solum me 
 non uetante, uerum etiam fauente et gratias agente defendant. 
 si autem non inueniunt certissimam de hac re auctoritatem 
 diuinorum eloquioium et aliquid illorum quattuor per inopiam 
 dicere conpelluntur, cohibeant se, ne per ipsam inopiam etiam 
 pa: uulorum animas non habere originale peccatum secundum 
 Pelagianam heresim olim damnabilem nuperrimeque damnatam 
 dicere conpellantur. melius est enim homini fateri se nescire quod 
 nescit quam in heresim uel damnatam incurrere uel nouam 
 condere, dum temere audet defensare quod nescit. alia huius 
 hominis falsa et absurda, in quibus non tam periculose, uerum 
 tamen a tramite ueritatis exorbitat, quoniam multa sunt, et ad 
 ipsum etiam, si dominus uoluerit, aliquid de libris eius uolo 
 scribere; ibi forsitan omnia uel, si omnia non potuero, plurima 
 ostendam.

Istum autem librum, quem ad te potius, qui curam et 
 fidei nostrae et existimationis meae ut uerus catholicus et bonus 
 amicus fideliter benigneque gessisti, quam ad alium quemquam 
 scribendum putaui, tu legendum dabis uel describendum quibus

 

 
 
 
 potueris uel quibus dandum esse iudicaucris. in quo istius iuuenis 
 praesumptionem ita reprimendam et redarguendam putaui, ut 
 tamen eum diligam nec damnari, sed emendari uelim atque ita 
 proficere in domo magna. quae est catholica ecclesia, quo eum 
 misericordia diuina perduxit. ut sit in illa uas in honore sanctificatum, 
 utile domino, ad omne opus bonum semper paratum et 
 bene uiuendo et sana dicendo. porro autem si ipsum oportet 
 ut diligam, sicut facio, quanto magis te, frater, cuius erga me 
 beniuolentiam et cuius catholicam fidem cautam et sobriam optime 
 noni! unde factum est, ut eos libros, qui tibi displicuerunt et 
 in quibus nomen meum aliter quam uelles positum comperisti, 
 describendos mihique mittendos uere fraterna planeque sincera 
 dilectione curares. tantum ergo abest, ut hinc tuae caritati 
 succenseam, quia fecisti, ut potius, nisi fecisses, integro iure amicitiae 
 succensere deberem. ago itaque uberes gratias. quemadmodum 
 autem acceperim factum tuum, hinc manifestius indicaui, quod 
 hunc ad te librum, mox ut illos legi, sine aliqua dilatione 
 conscripsi.

Peruenerunt ad me duo libri Vincentii Victoris, quos ad 
 tuam sanctitatem scripsit, mittente mihi eos fratre nostro Renato, 
 homine quidem laico, sed pro sua fide et eorum quos diligit 
 prudenter religioseque sollicito. quibus lectis uidi hominem in 
 sermone quidem non solum usque ad sufficientiam, uerum etiam 
 usque ad redundantiam profluentem, sed in rebus, de quibus 
 loqui uoluit, nondum sicut oportet instructum; quod si ei fuerit 
 domino donante conlatum, poterit esse utilis pluribus. habet 
 enim non minimum facultatis, qua possit explicare atque ornare 
 quae sentit, si prius det operam recta sentire. ualde quippe sunt 
 noxia praua diserta, quia hominibus minus eruditis eo quod 
 diserta sunt uidentur et uera. quomodo autem eosdem libros ipse 
 acceperis nescio; uerum tamen, si uerum est quod audiui, diceris 
 eis recitatis ita exiluisse laetitia, ut caput iuuenis illius senex 
 et laici presbyter osculatus didicisse te quod ignorabas gratias 
 egeris. ubi quidem non inprobo humilitatem tuam, immo uero 
 etiam laudo, quod honorasti doctorem tuum nec hominem, sed 
 ipsam quae tibi per illum loqui dignata est ueritatem, si tamen 
 potueris demonstrare, quid per illum ueritatis acceperis. uellem 
 itaque rescriptis tuis quid te docuerit me doceres. absit enim, 
 ut erubescam a presbytero discere, si a laico tu non erubuisti 
 praedicanda et imitanda humilitate, si uera didicisti.

Proinde. frater dilectissime, quid ab eo didiceris nosse 
 cupio, ut, si iam id sciebam, gratuler pro te, si autem nesciebam, 
 discam per te. itane tu ignorabas duo quaedam esse animam et

 
 
 
 spiritum — secundum id quod scriptum est: absoluistiab 
 spiritu meo animam meam - et utrumque ad naturam 
 hominis pertinere, ut totus homo sit spiritus et anima et corpus, 
 sed aliquando duo ista simul nomine animae nuncupari — quale 
 est illud : et factus est homo in animam uiuam; 
 ibi quippe et spiritus intellegitur — itemque aliquando utrumque 
 nomine spiritus dici — sicuti est: et inclinato capite 
 tradidit spiritum, ubi et anima necesse est intellegatur — 
 et utrumque unius esse substantiae? puto quod ista iam sciebas; 
 si autem nesciebas, non te aliquid, quod magno periculo nescitur, 
 didicisse scias. et si quid hinc subtilius disputandum est, melius 
 cum ipso agitur, cuius iam nouimus et eloquium: utrum, cum 
 dicitur anima, ita ut simul intellegatur et spiritus, utrumque 
 anima sit, spiritus autem aliquid animae sit, an, sicut ei uisum 
 est, a parte totum appelletur hoc nomine, siue etiam utrumque 
 spiritus sit, pars uero eius sit, quae proprie dicitur anima, an et 
 hoc a parte totum uocetur, quando ita dicitur spiritus, ut simul 
 intellegatur et anima; sic enim huic placet. uerum ista, ut dixi, 
 et subtiliter disseruntur et sine ullo uel certe sine magno periculo 
 nesciuntur.

Itemque alios esse corporis, alios autem animae sensus, 
 miror, si iste te docuit; et tu homo id aetatis et honoris, antequam 
 istum audires, unum atque idem putabas esse, quo album 
 nigrumque discernitur, quod nobiscum uident etiam passeres, et 
 quo iustum atque iniustum diiudicatur, quod uidebat Tobis 
 etiam carnis luminibus perditis. hoc si ita est, profecto, quando 
 audiebas uel legebas: in inlumina oculos meos, ne 
 umquam obdormiam in mortem. non nisi carnis 
 oculos cogitabas. aut si hoc obscurum est, certe, quando illud apostoli 
 recolebas : inluminatos oculos cordis uestri, nos

 

 

 

 
 
 
 sub fronte et supra buccas cor habere credebas. absit, ut de te 
 hoc sentiam; neque hoc te igitur iste docuit.

Aut si forte ante huius doctrinam, quam modo te inuenisse 
 laetaris, animae naturam dei putabas esse portionem, hoc plane 
 cum horrendo periculo falsum esse nesciebas. et si ab isto didicisti, 
 quod anima portio dei non sit, age deo gratias, quantas potes, 
 quod non, antequam hoc didicisti, de corpore existi; exisses enim 
 magnus hereticus et blasphemator horrendus. nullo modo tamen 
 etiam id de te existimauerim, quod homo catholicus neque 
 contemptibilis presbyter animae naturam portionem dei sentiebas 
 esse. unde, fateor dilectioni tuae, timeo, ne forte hoc te iste 
 docuerit, quod potius sit contrarium ei fidei quam tenebas.

Sicut enim non arbitror te umquam in catholica 
 animam credidisse dei esse portionem uel ullo modo animae et 
 dei eandem esse naturam, ita metuo, ne forte consenseris huic 
 homini, \'quod animam deus non de nihilo fecerit, sed ita ex 
 ipso sit, ut ab ipso emanauerit\'; hoc enim etiam uerbum iste 
 posuit inter cetera, quibus in hac quaestione ad immane praecipitium 
 exorbitauit. at uero hoc si te docuit, nolo me doceas; 
 immo etiam uolo ut quod didiceras ipse dediscas. parum est 
 enim non credere neque dicere quod pars dei sit anima — neque 
 enim et filium uel spiritum sanctum partem dei esse dicimus, 
 et tamen dicimus patrem et filium et spiritum sanctum unius 
 eiusdemque esse naturae —, parum est ergo, ut non dicamus animam 
 esse partem dei; sed hoc etiam opus est ut dicamus non eam 
 et deum unius eiusdemque esse naturae. unde ille recte quidem 
 ait \'genus dei esse animas munere, non natura\' ac per hoc non 
 omnium, sed fidelium; sed rursus ad id quod declinauerat 
 deuolutus est et deum atque animam eiusdem dixit esse naturae, 
 non quidem his uerbis, sed aperta manifestaque sententia. cum

 

 
 
 
 enim \'animam ita esse\' dicit \'ex deo, ut eam nec ex alia natura 
 nec ex nihilo, sed ex semet ipso creauerit\', quid persuadere 
 conatur nisi id quod aliis uerbis negat, animam scilicet eiusdem 
 cuius deus est esse naturae? omnis quippe natura uel deus est, 
 qui nullum habet auctorem, uel ex deo est, quia ipsum habet 
 auctorem. sed quae habet auctorem deum, ex quo est, aliqua 
 facta non est, aliqua facta est. porro quae facta non est et 
 tamen ex ipso est, aut genita est ab illo aut procedit ex illo — 
 quae genita est, filius est unicus, quae procedit, spiritus sanctus — et 
 haec trinitas unius est eiusdemque naturae; nam haec tria unum 
 sunt et singulum quidque deus et simul omnia unus deus inmutabilis, 
 sempiternus, sine temporis ullo initio siue termino. 
 at uero illa natura, quae facta est, creatura nuncupatur, creator 
 autem deus, illa scilicet trinitas. creatura ergo ita esse dicitur 
 ex deo, ut non ex eius natura facta sit; ex illo enim propterea 
 dicitur. quia ipsum auctorem habet ut sit, non ita, ut ab illo 
 nata sit uel processerit, sed ah illo creata, condita, facta sit, 
 partim ex nulla alia, id est omnino ex nihilo, sicut caelum et 
 terra uel potius uniuersae mundanae molis uniuersa cum mundo 
 concreata materia, partim uero ex alia iam creat\'a atque exsistente 
 natura, sicut uir ex limo, mulier ex uiro, ex parentibus homo, 
 creatura tamen omnis ex deo, sed creante uel ex nihilo uel ex 
 aliquo, non autem gignente uel producente de se ipso.

Si haec cum catholico loquor magis commonens quam 
 docens — neque enim esse tibi arbitror noua uel audita quidem 
 et antea, non tamen credita, sed, ut existimo, sic legis epistulam 
 meam, ut hic agnoscas etiam fidem tuam, quae nobis in catholica 
 ecclesia domino donante communis est —, si ergo haec, ut dicere 
 coeperam, cum catholico loquor, unde, obsecro, credis esse animam, 
 non uniuscuiusque nostrum dico, sed primam primo illi homini 
 datam? si ex nihilo et factam tamen insufflatamque a deo, id

 

 

 
 
 
 credis quod ego; si autem ex aliqua alia creatura, quae unde 
 anima fieret tamquam materies subiacebat artifici deo, sicut 
 puluis, unde fieret Adam, uel costa eius, unde Eua, uel sicut 
 aquae, unde pisces et uolucres, uel sicut terra, unde animalia 
 quaeque terrestria, non est catholicum, non est uerum. quodsi 
 neque ex nihilo neque ex alia quacumque creatura, sed ex semet 
 ipso deum, hoc est ex natura sua fecisse uel facere animas — quod 
 absit! — existimas, hoc quidem ab isto didicisti, sed non tibi 
 gratulor neque blandior; longe cum illo a fide catholica exorbitasti. 
 tolerabilius enim — quod quidem falsum est, tamen, ut dixi, 
 tolerabilius — ex aliqua alia creatura, quam quidem iam fecerat 
 deus, quam ex dei natura animam conditam crederes, ut, quod 
 est mutabilis, quod peccat, quod fit impia, quod etiam, si impia 
 perdurauerit in fine, sine fine damnabitur, non ad dei naturam cum 
 horrenda blasphemia referretur. abice, frater, abice, obsecro, istam 
 non plane fidem, sed exsecrandae impietatis errorem, ne homo grauis 
 seductus a iuuene et a laieo presbyter, cum istam catholicam fidem 
 esse arbitraris, de numero fidelium — quod a te auertat dominus eximaris. 
 non enim sic tecum agendum est ut cum illo aut ea uenia 
 tuus iste tam horrendus qua iuuenis illius, licet ab illo ad te transierit, 
 error est dignus. ille ouili catholico sanandus nuper accessit, tu in 
 catholicis pastoribus deputaris. nolumus ita curetur quae uenit ab 
 errore ad dominicum gregem, ut prius pestifera contagione disperdat 
 ouis ulcerosa pastorem.

Quodsi dicis: \'hoc me ille non docuit nec huic errori eius ullo 
 modo quamlibet diserti et ornati sermonis inlectus suauitate consensi\', 
 ago ingentes deo gratias. sed quaero, unde illi caput exosculatus, 
 ut dicitur, gratias egeris te didicisse quod usque ad auditam 
 disputationem illius ignorabas aut, si falsum est hoc te fecisse atque 
 dixisse, hoc ipsum peto nobis intimare digneris, ut inanis rumor

 

 
 
 
 tuis litteris refellatur. si autem uerum est illa humilitate homini egisse 
 te gratias, gaudeo quidem, si te illud non docuit, quod superius 
 quam sit detestandum eauendumque monstraui, et non reprehendo, 
 quod gratus fueris tanta humilitate doctori, si aliquid aliud disputante 
 illo uerum atque utile didicisti; sed hoc quid sit inquiro. an 
 forte animam non spiritum esse, sed corpus ? non quidem magnum 
 doctrinae christianae arbitror esse detrimentum ista nescire et, si de 
 corporum generibus subtiliter disputetur, hoc maiore difficultate 
 quam utilitate perdiscitur. si autem dominus uoluerit, ut ad illum 
 ipsum iuuenem scribam, sicut desidero, ibi sciet fortasse dilectio tua 
 etiam hoc quam non te docuerit, si tamen id te ab illo didicisse 
 laetaris. sed ne quid forte aliud sit, quod constat esse utile et ad 
 fidem necessariam pertinere, peto rescribere non graueris.

Nam illud, quod rectissime et ualde salubriter credit iudicari 
 animas, cum de corporibus exierint, antequam ueniant ad illud 
 iudicium, quo eas oportet iam redditis corporibus iudicari atque in 
 ipsa, in qua hic uixerunt, carne torqueri siue gloriari, hoc itane 
 tandem ipse nesciebas ? quis aduersus euangelium tanta obstinatione 
 mentis obsurduit, ut in illo paupere, qui post mortem ablatus est in 
 sinum Abrahae, et in illo diuite, cuius infernus cruciatus exponitur, 
 ista non audiat uel audita non credat ? sed numquid to docuit, quomodo 
 anima sine corpore de digito pauperis aquae stillam desiderare 
 potuerit, cum ipse confessus sit alimenta corporea non nisi propter 
 fulciendas ruinas corruptibilis corporis sui animam quaerere? uerba 
 eius ista sunt: numquid quia anima, inquit, aut cibum quaerit aut 
 potum, ad ipsam transire credimus pastum ? et paulo post: unde 
 intellegitur, inquit, et probatur non ad animam pertinere ciborum 
 sustentacula, sed ad corpus, cui etiam praeter cibum procuratur simili 
 ratione uestitus, ut illi necessarius uideatur pasturae suggestus, cui 

 

 
 
 
 conpetit et ipsos habere uestitus . hanc ille sententiam suam satis 
 euidenter expositam nonnulla etiam similitudine inlustrans adiecit 
 atque ait: quid autem putamus inquilinum quemquam suae habitationi 
 prospicere? nonne, si eam senserit aut tecto tremere aut nutare 
 pariete aut labare fundamine, destinas quaerit, strues congerit, quibus 
 inminentem possit ruinam sedulo diligenterque fulcire, ne sub periculo 
 mansionis discrimen uideatur pendere mansoris ? ita ergo et animam 
 recognosce, inquit, carni suae desiderare cibum, ex qua ipsum concipit 
 sine dubio desiderium . haec nempe ille iuuenis sua sensa uerbis luculentissimis 
 et sufficientissimis explicauit asserens non animae requiri 
 alimenta, sed corpori, cura quidem illius, sed tamquam habitantis 
 in domo et moribundae carnis inminentes ruinas prouida refectione 
 fulcientis. et illud ergo explicet tibi, quid anima illa diuitis ruiturum 
 destinare cupiebat, quae mortale corpus iam utique non habebat et 
 tamen sitiebat et aquae stillam de digito pauperis requirebat. habet 
 ubi se exerceat iste doctor senum; quaerat et inueniat, si potuerit, 
 cui rei anima illa apud inferos humidum alimentum uel tam exiguum 
 mendicaret, cum ruinoso habitaculo iam careret.

Incorporeum sane deum esse quod credit, gratulor eum 
 hinc saltem a Tertulliani deliramentis esse discretum; ille quippe 
 sicut animam ita etiam deum corporeum esse contendit. a quo iste 
 in hoc dissentiens mirabiliora persuadere molitur deum incorporeum 
 non de nihilo facere, sed de se ipso flatum exhalare corporeum.s o 
 doctrinam, cui omnis aetas aures subrigat, quae homines annosos, 
 quae denique presbyteros mereatur habere discipulos legat, legat

 

 
 
 
 in contione quod scripsit, notos atque ignotos, doctos atque indoctos 
 recitaturus inuitet. seniores cum iunioribus conuenite, quod nesciebatis 
 discite, quod numquam audieratis audite. ecce isto docente 
 non aliunde quod aliquo modo est nec ex eo quod omnino non est 
 deus flatum creat, sed ex eo quod ipse est, cum sit incorporeus, 
 corpus sufflat. naturam ergo suam, antequam mutetur in peccati 
 corpore, ipse mutat in corpus. an dicit, quod ex natura sua non 
 mutat aliquid, cum flatum facit? non ergo cum de se ipso facit; 
 non enim aliud est ipse, aliud natura eius. quis hoc insanissimus 
 opinetur? quodsi dicit ita deum de sua natura facere flatum, ut 
 ipse integer maneat, non inde quaestio est, sed utrum quod non 
 aliunde nec de nihilo, sed de illo est, non hoc sit quod ille, id est 
 eiusdem naturae et essentiae. nam et filio genito integer manet; 
 sed quia cum genuit de sc ipso, non aliud genuit quam id quod est 
 ipse. excepto enim quod hominem assumpsit et uerbum caro factum 
 est, alius est quidem uerbum dei filius, sed non est aliud; hoc est 
 alia persona est, sed non diuersa natura. et unde hoc, nisi quia non 
 creatus ex alio uel ex nihilo, sed natus ex ipso est, non ut melior 
 quam erat esset, sed omnino ut esset et quod est ille, unde natus 
 est, esset, hoc est unius eiusdemque naturae, aequalis, coaeternus, 
 omni modo similis, pariter inmutabilis, pariter inuisibilis, pariter 
 incorporeus, pariter deus, hoc omnino quod pater, nisi quod filius 
 est ipse, non pater? si autem manet quidem ipse integer deus nec 
 tamen de nullo uel de alio, sed de se ipso diuersum aliquid in deterius 
 creat et de incorporeo deo corpus emanat, absit, ut hoc catholicus 
 animus bibat! non enim est fluentum fontis diuini, sed figmentum 
 cordis humani.

lam uero quam inepte laboret animam, quam putat 
 esse corpoream, uindicare a passionibus corporis disputans \'de animae

 

 
 
 
 infantia, de paralyticis et oppressis animae sensibus, de amputatis 
 membris corporis absque animae sectione\', non tecum, sed cum illo 
 potius agere debeo; illi quippe insudandum est, ut rationem reddat 
 dictorum suorum, ne de opere iuuenis uelle fatigare uideamur grauitatem 
 senis. quod autem similitudines morum, qui repperiuntur 
 in filiis, non ex animae semine uenire disputat, consequens est 
 quidem, ut hoc sentiant quicumque animae propaginem destruunt, 
 sed nec illi qui hanc astruunt ibi constituunt pondus assertionis suae; 
 uident enim et filios parentum dissimiles moribus, quod ideo fieri 
 putant, quia et ipse unus homo plerumque suis moribus alios mores 
 dissimiles habet non utique anima altera accepta, sed uita in melius 
 uel in deterius commutata. ita dicunt non esse inpossibile, ut anima 
 non habeat eos mores, quos habet illa ex qua propagata est, quando 
 quidem ipsa una nunc alios, alias alios habere mores potest. quare 
 si hoc te credis ab isto didicisse, quod anima non sit ex traduce, 
 utinam id uere didicisses! me tibi docendum libentissime traderem; 
 sed aliud est discere, aliud uideri sibi didicisse. si ergo te didicisse 
 arbitraris quod adhuc nescis, non plane didicisti, sed temere credidisti 
 quod libenter audisti et subrepsit tibi falsiloquium per suauiloquium. 
 quod non ideo dico, quia falsum esse iam certus sum animas 
 potius insufflari nouas quam de origine parentum trahi — hoc enim 
 adhuc ab eis qui docere id possunt existimo requirendum —, sed 
 quia iste de hac re ita disseruit, ut non solum eam, quae adhuc discutienda 
 est, non solueret quaestionem, uerum etiam talia diceret, 
 quae falsitatis non habeant dubitationem; cum enim uellet probare 
 dubia, ausus est dicere sine dubio reprobanda.

An uero tu reprobare dubitabis, quod, cum de anima 
 loqueretur: non uis, inquit, animam ex carne peccati contrahere 

 

 
 
 
 ualetudinem, ad quam uicissim sanctificationem uideas transire 
 per carnem, ut per ipsam reparet statum, per quam perdiderat 
 meritum? aut numquid quia baptismo corpus abluitur, non transit 
 ad animam uel spiritum, quod creditur conferri per baptismum? 
 merito ergo per carnem priscam reparat habitudinem, quam uisa 
 fuerat paulisper amisisse per carnem, ut per eam incipiat renasci, 
 per quam meruerat inquinari . uide in his uerbis quantum iste 
 tuus doctor errauerit! dixit \'animam per carnem reparare statum, 
 per quam perdiderat meritum\': habuit ergo anima aliquem statum 
 et aliquod meritum bonum ante carnem, quod uult eam 
 reparare per carnem, quando caro lauacro regenerationis abluitur; 
 uixerat itaque alicubi ante carnem in statu et merito bono, 
 quem statum et quod meritum perdidit, cum uenisset in carnem. 
 dixit \'eam per carnem reparare habitudinem priscam, quam 
 uisa fuerat paulisper amisisse per carnem\': habuit ergo ante 
 carnem habitudinem antiquam — hoc est enim \'priscam\' — et 
 ista qualis esse potuit nisi beata atque laudabilis habitudo? 
 quam reparari per sacramentum baptismatis asseuerat, cum 
 eam nolit ex illa originem trahere per propaginem, quam constat 
 in paradiso aliquando fuisse felicem. quomodo igitur alio 
 loco \'animam se\' dicit \'constanter asserere non ex traduce neque 
 ex nihilo neque per semet ipsam neque ante corpus\'? ecce isto 
 loco uult animas ante corpus alicubi uiuere tam beate, ut eadem 
 illis per baptismum beatitudo reddatur, et tamquam sui rursus 
 oblitus adiungit et dicit: ut per eam, id est per carnem, incipiat 
 renasci, per quam meruerat inquinari . superius meritum significauerat 
 bonum perditum fuisse per carnem, nunc autem significat 
 malum meritum, quo factum est, ut ueniret uel mitteretur in 
 carnem dicendo: per quam meruerat inquinari; si enim meretur 
 inquinari, non est utique meritum bonum. dicat quid peccauit, 
 antequam per carnem inquinaretur, ut per carnem inquinari

 

 
 
 
 mereretur; dicat, si potest, quod nullo modo potest, quia inuenire 
 hic quid uerum dicat omnino non potest.

Item aliquanto post ait: anima itaque si peccatrix 
 esse meruit, quae peccatrix esse non potuit, tamen neque in peccato 
 remansit, quia in Christo praefigurata in peccato esse non debuit, 
 sicut esse non potuit . rogo te, frater, putasne ista saltem postea 
 legisti et considerasti et quid in recitante laudaueris uel unde 
 post recitationem gratias egeris cogitasti? quid est, obsecro te: 
 anima itaque si peccatrix esse meruit, quae peccatrix esse non potuit ? 
 quid est \'meruit\' et \'non potuit\', cum mereri hoc non posset, 
 nisi peccatrix fuisset, non autem fuisset, nisi esse potuisset, ut 
 ante omne malum meritum peccans inde sibi meritum faceret, 
 unde ad alia peccata deserente domino perueuiret? an ideo dixit: 
 quae peccatrix esse non potuit, quia, nisi in carnem ueniret, peccatrix 
 esse non posset ? quid ergo meruit, ut eo mitteretur, 
 ubi peccatrix esse posset, quo nisi uenisset alibi peccatrix esse 
 non posset? dicat, quid meruit. si enim meruit esse peccatrix, 
 aliquid iam peccauerat, unde mereretur iterum esse peccatrix; 
 si autem nihil peccauerat, unde meruit esse peccatrix? sed 
 haec fortassis obscura uideantur aut obscura esse iactentur, 
 cum sint apertissima. neque enim dicere debuit, quod anima 
 meruerit peccatrix esse per carnem, cuius nec bonum nec malum 
 meritum repperire poterit ante carnem.

Sed ad manifestiora ueniamus. cum enim magnis 
 coartaretur angustiis, quomodo animae originalis peccati uinculo 
 teneantur obstrictae, si non ex illa trahunt originem, quae prima 
 peccauit, sed eas puras ab omni contagione et propagatione 
 peccati peccatrici carni creator insufflat, ne dicatur illi, quod 
 sic insufflando eas deus efficit reas, primo de praescientia dei 
 hanc opinionem munire temptauit, \'quod eis praeparauerit

 

 
 
 
 redemtionem\'. in cuius redemtionis sacramento paruuli baptizantur, 
 ut abluatur originale peccatum, quod de carne traxerunt; quasi 
 facta sua deus emendet, quod eas insontes fecerat inquinari. 
 sed posteaquam uentum est, ut de illis loqueretur, quibus tali 
 non subuenitur auxilio et antequam baptizentur exspirant: in 
 hoc, inquit, loco non me quasi auctorem spondeo, sed aliquid de 
 exemplo conicio. habendam dicimus de infantibus istius modi rationem, 
 qui praedestinati baptismo uitae praesentis, antequam renascantur 
 in Christo, praeueniuntur occiduo. legimus enim, inquit, 
 de talibus scriptum: raptus est, n e malitia mutet 
 illius intelle ctum aut ne fictio d e cipi at animam 
 eius. propter hoc c pr oper auit de medio in iquitatis 
 illum educere; placita enim erat deo 
 anima eius, et: consummatus in breui repleuit 
 tempora longa a . quis istum dedignetur habere doctorem ? 
 ergone paruuli, quos plerumque uolunt homines baptizari et. 
 dum curritur, ante moriuntur, si retardarentur in ista paululum 
 uita, ut baptizati continuo morerentur, malitia mutaret intellectum 
 eorum et fictio deciperet animam eorum et, ne hoc eis 
 contingeret, subuentum est illis, ut ante raperentur quam baptizarentur? 
 in ipso ergo baptismate mutarentur in peius et fictione 
 deciperentur, si post baptisma raperentur. o ammiranda 
 atque sectanda, immo uero detestanda et exsecranda doctrina! 
 sed hoc de uestra prudentia, qui affuistis, cum recitaret, iste 
 praesumpsit et de tua maxime, ad quem scripsit et cui 
 recitatos libros tradidit, ut credituros nos esse confideret de 
 non baptizatis infantibus esse scriptum, quod de omnium 
 sanctorum inmaturis aetatibus scriptum est, cum quibus male 
 actum stulti arbitrantur, si de hac uita celeriter rapti

 

 
 
 
 fuerint nec ad annos, quos homines pro magno diuino munere 
 sibi exoptant, peruenire potuerint. quale est autem dicere 
 \'infantes pracdestinatos baptismo uitae praesentis, antequam 
 renascantur in Christo, occiduo pracueniri\', uelut aliqua uis fortunae 
 seu fati siue cuiuslibet rei non permittat deum quod 
 praedestinauit inplere? et quomodo ipse illos rapit, quia placuerunt 
 illi ? an eos et ipse praedestinat baptizari et ipse quod 
 praedestinauit non sinit fieri ?

Sed adtende quid adhuc audeat, cui displicet in tanta 
 huius profunditate quaestionis cautior quam scientior nostra 
 cunctatio: ausim dicere, inquit, istos peruenire posse ad originalium 
 indulgentiam peccatorum, non tamen ut caeleste inducantur 
 in regnum, sicuti latroni confesso quidem sed non baptizato dominus 
 non caelorum regnum tribuit, sed paradisum, cum utique iam 
 maneret: qui non renatus fuerit ex aqua et spiritu 
 sancto, non intrabit in regnum caelorum, praecipue 
 quia multas esse mansiones apud patrem suum dominus 
 profitetur, in quibus designantur merita multa et diuersa mansorum, 
 ut hic non baptizatus perducatur ad ueniam, baptizatus ad 
 palmam, quae est parata per gratiam . cernis hominem paradisum 
 atque mansiones, quae sunt apud patrem, a regno separare caelorum, 
 ut etiam non baptizatis abundent loca sempiternae felicitatis. 
 nec uidet. cum ista dicit, ita se nolle baptizati cuiuspiam 
 paruuli mansionem a caelorum regno separare, ut ipsam dci 
 patris domum uel aliquas partes eius inde separare non timeat; 
 neque enim dominus Iesus in uniuersitate creaturae uel in qualibet 
 uniuersitatis parte, sed: indomo patris mei, dixit, 
 multae mansiones sunt. quomodo ergo erit in dei 
 patris domo non baptizatus, cum deum patrem habere non

 

 
 
 
 possit nisi renatus ? non sit ingratus deo, qui eum dignatus 
 est a Donatistarum uel Rogatistarum diuisione liberare, ut ipsam 
 domum dei patris quaerat diuidere et aliquam eius partem 
 extra regnum caelorum ponere, ubi non baptizati ualeant habitare. 
 et quo pacto ipse regnum caelorum se intraturum esse 
 praesumit, de quo regno in quanta uult parte domum ipsius 
 regis excludit? sed de latrone illo, qui iuxta dominum crucifixus 
 sperauit in dominum etiam crucifixum, et de fratre sanctae 
 Perpetuae Dinocrate argumentatur, quod etiam non baptizatis 
 dari possit indulgentia peccatorum et sedes aliqua beatorum; 
 quasi quisquam, cui non credere nefas esset, huic indicauerit 
 quod non fuerint baptizati. de quibus tamen in eo libro, quem 
 scripsi ad fratrem nostrum Renatum, plenius quid mihi uideretur 
 exposui. quod tua dilectio poterit nosse, si non spreueris legere; 
 nam ille petenti non poterit denegare.

Aestuat tamen iste atque horrendis suffocatur angustiis; 
 adtentius enim fortasse quam tu quid mali dicat adtendit praeter 
 Christi scilicet baptismum solui in paruulis originale peccatum. 
 denique, ut aliquatenus in hac causa uel sero ad ecclesiae sacramenta 
 confugiat: pro his sane, inquit, oblationes assiduas et 
 offerenda iugiter sanctorum censeo sacrificia sacerdotum . habeto 
 istum, si placet, etiam censorem, si parum fuerat habere doctorem, 
 ut sacrificium corporis Christi etiam pro his offeras, qui 
 Christo non sunt incorporati. rem quippe tam nouam atque a 
 disciplina ecclesiastica et a regula ueritatis alienam cum libris 
 suis auderet inserere, non ait \'puto\', non ait \'existimo\', non ait 
 \'arbitror\', non ait saltem \'suggero\' uel \'dico\', sed \'censeo\',ut scilicet, 
 si offenderemur nouitate seu peruersitate sententiae, terreremur

 

 
 
 
 auctoritate censurae. uideris tu, frater, quomodo sustinere possis 
 istum docentem; catholici tamen qui sanum sapiunt sacerdotes, 
 quibus et te oportet adiungi, absit ut adquiescant istum audire 
 censentem, quem potius optant resipiscentem ac dolentem et 
 quod ista senserit, immo uero etiam scripserit correctione saluberrima 
 paenitentem. sed hoc, inquit, exemplo Machabeorum in 
 proelio cadentium astruo faciendum, qui cum furtim de interdictis 
 auferrent atque in ipso certamine cecidissent, a sacerdotibus, ait, 
 inuenimus hoc initum fuisse consilium, ut quorum animas ex 
 uetito reatus obstrinxerat, sacrificiorum oblatio repararet . ita istuc 
 dicit, quasi pro incircumcisis illa oblata legerit sacrificia, sicut 
 haec nostra pro non baptizatis censuit offerenda. circumcisio 
 quippe fuit illius temporis sacramentum, quod praefigurabat 
 nostri temporis baptismum.

Verum tamen iste in sui comparatione qualis posterius 
 apparuit tolerabilius adhuc errat. nam uelut paenituerit 
 eum — non quod debuit paenitere, id est quod ausus fuerit 
 asserere non baptizatis relaxari originale peccatum atque indulgentiam 
 dari omnium peccatorum, ut in paradisum, hoc est 
 locum tantae felicitatis, mittantur et beatas mansiones in 
 domo dei patris habere mereantur, sed illud eum potius paenituerit, 
 quod eis minoris beatitudinis extra regnum caelorum 
 concesserit sedes —, adiunxit atque ait: aut si forte quispiam 
 reluctetur latronis animae uel Dinocratis interim temporarie conlatum 
 paradisum — nam superesse illis adhuc in resurrectione 
 praemium regni caelorum quamquam sententia illa principalis obsistat, 
 quia qui non renatus fuerit ex aqua et spiritu 
 sancto, non intrabit in regnum caelorum -, 

 

 
 
 
 tamen teneat etiam meum in hac parte non inuidentis assen. 
 sum, modo misericordiae praescientiaeque diuinae et effectum amplificet 
 et affectum . haec uerba in secundo libro eius lecta descripsi. 
 numquid in hac causa erroris audaciam, temeritatem, praesumtionem 
 habere quispiam posset ampliorem? ipse sententiam dominicam 
 recordatur, ipse commemorat, ipse suis litteris interponit, 
 ipse dicit: quamquam sententia illa principalis obsistat, 
 quia qui non renatus f uerit e x aqua et spiritu 
 sancto, non intrabit in regnum caelorum, et audet 
 tamen suae censurae leuare ceruicem contra sententiam principalem 
 ! teneat, inquit, etiam meum non inuidentis assensum, qui 
 dicit animas non baptizatorum temporarie mereri paradisum — 
 propter has enim latronem atque Dinocratcm tamquam prae. 
 scribendo uel potius praeiudicando commemorat —, in resurrectione 
 autem in meliora transferri et regni caelorum percipere praemium, 
 quamquam sententia, inquit, principalis obsistat . iam ergo ipse 
 considera, quaeso te, frater, quisquis cuipiam praebet assensum 
 aduersus auctoritatem sententiae principalis, quam sententiam 
 merebitur principis!

Nouellos hereticos Pelagianos iustissime conciliorum 
 eatholicorum et sedis apostolicae damnauit auctoritas, co quod 
 ausi fuerint non baptizatis paruulis dare quietis et salutis salutis 
 etiam praeter regnum caelorum. quod ausi non fuissent, nisi 
 negarent eos habere originale peccatum, quod opus esset absolui 
 per baptismatis sacramentum. iste autem sicut catholicus dicit 
 paruulos originali obstrictos esse peccato et tamen eos ab huiusmodi 
 uinculo sine lauacro regenerationis absoluit et post mortem 
 in paradisum misericors mittit, post resurrectionem ucro etiam 
 in regnum caelorum misericors introducit. talis sibi Saul misericors 
 uisus est, quando pepercit regi quem deus praecepit occidi;

 

 
 
 
 sed merito inoboediens misericordia uel misericors inoboedientia 
 reprobata atque damnata est, ut caueat homo, ne ab illo misericordiam 
 mereatur homo contra eius sententiam, a quo factus est 
 homo. intonat per os proprii corporis ueritas: si quis non 
 renatus fuerit ex aqua et spiritu, non potest 
 introire in regnum dei. atque ut ab hac sententia 
 exceptos martyres faciat, quibus contigerit ante pro Christi 
 nomine occidi quam Christi baptismate dilui, dicit alio loco: 
 qui perdiderit animam suam propter me, 
 inucniet eam. et ne cuiquam, qui non renatus fuerit 
 christianae fidei lauacro, promittatur peccati originalis abolitio, 
 clamat apostolus: per unius delictum in omnes 
 homines ad condemnationem. contra quam condemnationem 
 dominus unum esse ostendens salutis auxilium: 
 qui crediderit, inquit, et baptizatus fuerit, 
 saluus erit; qui autem non crediderit, condemnabitur. 
 cuius mysterium credulitatis in paruulis per 
 eorum responsionem a quibus gestantur inpletur, ne, si factum non 
 fuerit, eant ex uno omnes in condemnationem. et tamen contra 
 tam mahifestas uoces, quas concinit ueritas, procedit in medium 
 magis uaecors quam misericors uanitas et dicit: non solum non 
 eunt in damnationem paruuli, etsi nullum eos christianae fidei 
 lauacrum a uinculo peccati joriginalis absoluat, uerum etiam felicitate 
 paradisi post mortem interim perfruuntur, post resurrectionem autem 
 etiam regni caelorum felicitatem possidebunt . haec iste contra catholicam 
 fundatissimam fidem numquid dicere auderet, si quaestionem 
 soluendam de animae origine uires suas excedentem suscipere non 
 auderet ?

Horrendis est enim coartatus angustiis ab eis qui 
 dicunt: cur deus animam tam iniusta animaduersione multauit, ut 

 

 
 
 
 in corpus eam peccati relegare uoluerit, cum consortio carnis peccatrix 
 esse incipit, quae peccatrix esse non potuit ? utique enim dicunt: 
 \'non potuit anima esse peccatrix, nisi eam deus miscuisset carnis 
 consortio peccatricis.\' qua ergo iustitia id fecerit deus, cum iste 
 inuenire non posset — maxime propter aeternam damnationem 
 morientium paruulorum, quibus non baptizatis expiatum non 
 fuerit originale peccatum —, cur itaque deus iustus et bonus parunlorum 
 animas, quibus praesciuit non subuenturum christianae 
 gratiae sacramentum, ab omni noxa propaginis liberas mittendo 
 in corpus quod ex Adam trahitur uinculo peccati originalis obstrinxerit 
 atque isto modo reas aeternae damnationis effecerit, cum 
 inuenire non posset nec uellet dicere etiam ipsas ex illa ulla originem 
 trahere peccatricem, maluit per naufragium miserabile exire quam 
 temerarium cursum uelis depositis et remis suae disputationis inhibitis 
 prouida deliberatione frenare. uiluit quippe iuueni senilis nostra 
 cunctatio, quasi huic molestissimae ac periculosissimae quaestioni 
 magis fuerit impetus eloquentiae quam consilium prudentiae necessarium. 
 ut praeuidit etiam hoc ipse, sed frustra; nam haec sibi uelut 
 ab aduersariis propositurus obiecta: exhinc alia, inquit, substruuntur 
 obprobria querulis murmurationibus oblatrantum et exhinc 
 quasi quodam turbine identidem inter immania saxa conlidimur . his 
 praedictis quaestionem supra dictam scopulosissimam sibi proposuit, 
 ubi a fide catholica naufragauit, nisi refecerit paenitendo quod 
 fregit. illum ego turbinem atque illa saxa deuitans nauem illis committere 
 nolui et de hac re ita scripsi, ut rationem potius cunctationis 
 meae quam temeritatem praesumptionis ostenderem. quod opusculum
 
 

 

 

 
 
 
 meum cum apud te inuenisset, inrisit seque illis cautibus 
 animosiore impetu quam consultiore commisit. sed quo cum praefidentia 
 ista perduxerit, puto quod nunc uideas; uberius autem ago 
 deo gratias, si et antea iam uidebas. cum enim nollet cohibere praecipitem 
 cursum propter ancipitem excursum, miserabilem inuenit 
 incursum asserens deum paruulis sine christiana regeneratione defunctis 
 et modo paradisum et postea regnum conferre caelorum.

Scripturarum uero testimonia quaecumque posuit, 
 quibus animas deum non ex illius primae propagine adtraherc, sed 
 sicut ipsam primam suas quibusque singulis insufflare uelut probare 
 conatus est, ita sunt, quod ad istam quaestionem adtinet. incerta 
 et ambigua, ut etiam aliter accipi quam ipse uult facillime possint. 
 quod iam in eo libro, quem scripsi ad amicum nostrum, cuius commemorationem 
 superius feci, satis, quantum existimo, demonstraui. 
 testimonia quippe ipsa quae adhibuit, ubi legitur deus animas uel 
 dare uel facere uel fingere, unde illas det uel unde faciat sine fingat 
 non ostendunt: utrum ex propagine illius primae an insufflando 
 sicut illam primam. iste autem ex eo ipso, quod legitur animas 
 deus dare siue facere siue fingere, iam putat animarum negatam 
 esse propaginem, cum deus eadem scriptura teste etiam corpora 
 det sine faciat siue fingat, quae tamen ab illo ex propagine seminis 
 dari, fieri, fingi nemo ambigit.

Item quod scriptum est ex uno sanguine deum fecisse 
 omne genus hominum uel quod ait Adam: hoc nunc os 
 ex ossibus meis et caro de carne mea, quia neque 
 ibi dictum est \'ex una anima\' neque hic \'anima de anima mea\', putat 
 negari animas filiorum ex parentibus uel illius mulieris ex uiro; 
 quasi uero, si non \'ex uno sanguine\', sed \'ex una anima\' diceretur. 
 aliud quam totus homo intellegeretur nec corporis propagatio 
 negaretur. sic etiam si dictum esset: \'anima de anima mea,\' non

 

 
 
 
 utique negaretur caro, quam de illo exemtam fuisse constabat; a 
 parte enim totum sicut etiam a toto partem plerumque scriptura 
 significat. nam certe si non \'ex uno sanguine\' sed ex uno 
 homine\' illo loco scriptum esset institutum esse genus humanum, 
 unde iste adhibuit testimonium, non praeiudicaret istis qui neg-ant 
 animarum propaginem, quamuis non sola anima nec sola caro, sed 
 utrumque sit homo. responderent enim a toto partem, id est ab 
 homine solam hominis carnem, scripturam significare potuisse. sic 
 ergo et hi qui defendunt animarum propaginem illud quod dictum 
 est\' ex uno sanguine\' per sanguinem scilicet hominem, id est 
 a parte totum, significatum esse contendunt. sicut enim uidetur 
 illos iuuare quod dictum est \'ex uno sanguine\' nec dictum 
 est \'ex uno homine\', sic uidetur et istos iuuare quod dictum est: 
 per unum hominem peccatum intrauit in 
 mundum et per peccatum mors et ita in 
 omnes homines pertransiit, in quo omnes 
 peccauerun t, nec dictum est \'in quo omnium caro 
 peccauit\'. itemque sicut illos uidetur iuuare quod dictum est: 
 hoc nunc os ex ossibus meis et caro de carne 
 m e a, quia pars est dicta, non totum, sic iterum istos, quodibi 
 continuo sequitur: haec uocabitur mulier, quoniam 
 de uiro suo sumta est. debuit enim dici aiunt 
 \'quoniam de uiro suo caro eius sumta est\', si non tota 
 mulier, id est cum anima. sed sola caro sumeretur ex uiro. 
 porro autem utrisque auditis qui sine studio partium iudieat. 
 uidet profecto nec contra istos qui propaginem animarum 
 defendunt proferenda illa testimonia ubi pars nominatur, quia 
 potuit scriptura significare illic a parte totum — sicut 
 uerbum caro factum est cum legimus, non utique 
 carnem solam, sed hominem totum intellegimus —, nec contra illos 
 qui propaginem animarum destruunt ista proferenda, ubi non pars 
 hominis, sed totum commemoratur, quia potuit ibi scriptura a toto 
 partem significare, sicut sepultum confitemur Christum, cum caro

 

 

 
 
 
 eius sola sepulta sit. ac per hoc propaginem animarum nec temere 
 astruendam nec temere destruendam dicimus, sed ammonemus alia 
 testimonia esse quaerenda, quae non inueniantur ambigua.

Quamobrem quid te iste docuerit et unde gratias 
 egeris, nondum scio. manet quippe illa quaestio, sicut erat, in 
 qua quaeritur de animarum origine, utrum illas deus ex propagine 
 illius unius, quam primo insufflauit homini, an ex flatu suo, sicut 
 primo homini, det, faciat, fingat hominibus, quas eum dare, facere, 
 fingere fides christiana non dubitat. quam quaestionem iste cum 
 soluere conaretur nec uires suas intueretur, destruens animarum 
 propaginem et asserens \'eas puras ab omni contagione peccati\' non 
 de nihilo, sed \'de se ipso insufflare creatorem\' et naturam dei mutabilitatis 
 obprobrio, quod necesse non fuerat, infamauit et, dum uult 
 reddere rationem, ne deus credatur iniustus, si puras ab omni peccato 
 animas, etiam illas, quas christiana regeneratione non redimit, 
 uinculo peccati originalis innectit, ea dixit quae te nolo docuerit. 
 tantum enim salutis et felicitatis non baptizatis paruulis tribuit, 
 quantum nec Pelagiana heresis potuit. et tamen de tot milibus paruulorum, 
 qui nascuntur ex impiis et inter impios moriuntur, non quibus 
 homines per baptismum, cum uelint, subuenire non possunt, sed 
 de quibus baptizandis nemo potuit uel poterit cogitare nec quisquam 
 pro eis obtulit uel oblaturus est sacrificium, quod iste etiam 
 pro non baptizandis censuit offerendum, quid diceret non inuenit. 
 de quibus si fuerit interrogatus, eorum animae quid meruerint, ut 
 illas deus nec abluendas baptismo nec expiandas Christi corporis et 
 sanguinis sacrificio et in aeternum damnandas carni inseruerit peccatrici, 
 aut omnino haerebit et ei nostra cunetatio uel sero placebit 
 aut simul pro omnibus paruulis, qui toto orbe terrarum sine christiano 
 baptismate moriuntur, etiam eorum nominibus tacitis, quoniam 
 nesciuntur in ecclesia Christi, non incorporatis corpori Christi 
 offerendum corpus Christi esse censebit.

Absit a to, îratrr, ut haec tibi placeant, absit, ut ista . 
 uel didieisse gaudeas uel docere praesumas; alioquin longe melior 
 inuenietur ipse quam tu, quia in exordio primi sui libri modeste 
 atque humiliter praelocutus est dicens: cum tibi parere desidero, 
 notam praesumtionis incurri; et paulo post: quando quidem, inquit, 
 nec mihi ipse sim credulus ea quae dixero posse probari studeamque 
 semper etiam propriam sententiam non tueri, si inprobabilis delegatur, 
 et sit mihi cordi proprio damnato iudicio meliora magis et quae sint 
 ueriora sectari. nam ut est optimi propositi laudandique consilii 
 facile ad veriora transduci, ita inprobi obstinatique iudicii est nolle 
 citius ad tramitem rationis inflecti . haec quippe ille si ueraciter 
 dixit atque ut locutus est sentit, magnae profecto spei animum 
 gerit. item in fine libri secundi: nec putes, inquit, ad inuidiam 
 tuam forsitan reuocandum, cum in tua dictorum meorum constituam 
 potestate indicium. ac ne forte cuiusquam curiosi lectoris obtutus inter 
 inlitas fibras elementorum uestigia remanentia sollicitent et offendant, 
 contextam paginae seriem pollice seuero discerpe meque huius censionis 
 experte puni atramenta quae indigna eloquia signauerunt, ne hac occasione 
 et tuum erga me iudicium, quo mihi uehementer indulges, et 
 meae quae latebant ineptiae rideantur .

Isto igitur cum ille suos libros et initio praemuniuerit 
 et termino communiuerit atque tuis humeris inposuerit onus religiosum 
 correctionis et emendationis suae, hoc apud te inueniat quod 
 petiuit, ut emendes eum iustus in misericordia et arguas cum ; oleum 
 autem peccatoris, quo inpinguetur caput eius, absit a manibus atque

 

 
 
 
 . osculis tuis, id est assentatio indecens adulantis deceptoria lenitudo 
 blandientis. quodsi emendare neglegis cum uideas emendandum, 
 aduersus earitatem facis; si autem tibi emendandus propterea non 
 uidetur, quia putas eum recte ista sensisse, aduersus ueritatem sapis. 
 et ideo ille melior, qui emendari est paratior, si non defuerit emendator, 
 quam tu, si uel sciens inridenter contemnis errantem uel 
 nesciens pariter sectaris errorem. omnia itaque in eisdem libris ad 
 te scriptis et tibi traditis sobrie uigilanterque considera, et plura 
 quam ego inuenies fortasse culpanda. et quaecumque ibi sunt adprobanda 
 atque laudanda, si quid in eis reuera forsitan ignorabas 
 atque isto disserente didieisti, euidenter profitere quid illud sit, ut 
 de hoc te gratias egisse, non de his quae illic inprobanda tam multa 
 sunt, omnes nouerint, qui uel recitante illo tecum simul audierunt 
 uel eosdem postea libros legerunt, ne in eius ornato eloquio tamquam 
 in pretioso poculo te inuitante etsi non bibente uenenum 
 bibant, si tu quid inde biberis et quid non biberis nesciunt et propter 
 laudem tuam omnia illic bibenda salubriter arbitrantur. quamuis 
 et audire et legere et quae dicta sunt haurire memoria quid est nisi 
 bibere? sed praedixit dominus de fidelibus suis, quod etsi mortiferum 
 quid biberint, non eis nocebit. ac per hoc qui 
 eum iudicio legunt et secundum regulam fidei adprobanda adprobant 
 et inprobant inprobanda, etiamsi commendant memoriae quae inprobanda 
 dicuntur, nulla uenenata sententiarum prauitate laeduntur. 
 haec me grauitatem et religionem tuam siue mutua siue praeuia 
 caritate monuisse uel commonuisse minime paenitebit domino miserante, 
 quomodolibet accipias, quod tibi praerogandum putaui. 
 agam uero uberes ei gratias, de cuius misericordia saluberrimum 
 est fidere, si ab his prauitatibus et erroribus, quos ex libris huius

 

 
 
 
 hominis ostendere his litteris potui, alienam atque integram fidem 
 tuam uel inuenerit epistula ista uel fecerit.

Quod mihi ad te scribendum putaui, hoc prius cogites, 
 fili dilectissime Victor, uolo, si te contemnerem, nequaquam id me 
 fuisse facturum. nec ideo tamen humilitate nostra sic abutaris, ut 
 propterea te existimes adprobatum, quia cernis non fuisse contemtum; 
 non enim sequendum, sed corrigendum te diligo. et quoniam 
 nec corrigi posse despero, nolo mireris me contemnere non posse 
 quem diligo. si enim te, antequam nobis eommunieares, diligere 
 debui, ut esses catholicus, quanto magis te iam communicantem 
 diligere debeo, nc sis nonus hereticus et ut sis talis catholicus, cui 
 resistere nullus possit hereticus! quantum enim adparet ex donis 
 ingenii, quae iam tibi largitus est detis, profecto sapiens eris, si te 
 non esse credideris, atque ut sis ab illo qui facit sapientes pie, subpliciter 
 instanterque poposceris et malueris errore non decipi quam 
 errantium laudibus honorari.

Prius me in libris tuis titulus tui nominis pro te sollicitum 
 reddidit. cum enim quis esset Vincentius Victor ab eis qui te 
 nouerant et forte aderant requisissem, audiui te fuisse Donatistam 
 uel potius Rogatistam, nuper autem communicasse catholicae. et 
 cum gauderem tantum, quantum de his solemus, quos ab illo errore 
 liberatos esse cognoscimus, immo uero etiam multo amplius, quod 
 ingenium tuum, quo delectabar in litteris tuis, uidebam non remansisse 
 apud aduersarios ueritatis, additum est a referentibus, quod 
 me inter illa gaudia contristaret, ideo te cognominari uoluisse Vincentium, 
 quod Rogati successorem, qui hoc nomine appellatus est, 
 adhuc tamquam magnum et sanctum uirum animo teneas et ob 
 hoc illius nomen tuum uolueris esse cognomen. nec defuerunt qui 
 dicerent etiam hoc a te fuisse iactatum, quod ipse tibi nescio qua 
 uisione apparuerit atque ad hos conficiendos libros, de quibus tecum 
 agere isto nostro opusculo institui, sic adiuuerit, ut ea tibi scribenda, 
 quantum ad res ipsas rationesque adtinet, ipse dictaret. quod si 
 uerum est, iam te illa dicere potuisse non miror, quae, si patienter 
 auscultes ammonitioni meae et eos libros catholica mente consideres 
 atque pertractes, te dixisse procul dubio paenitebit: ille quippe qui 
 se, sicut eum prodit apostolus, transfigurat in angelum 
 lucis, in eum tibi transfiguratus est, quem tu fuisse uel esse tamquam 
 lucis angelum credis. et eo quidem modo minus ad decipiendos 
 catholicos ualet, quando se non in lucis angelos, sed in hereticos 
 transfigurat; sed te ab eo falli iam eatholieum nollem. crucietur 
 ergo te didicisse quae uera sunt: quanto magis laetatus fuerat se tibi 
 persuasisse quae falsa sunt! ut autem non diligas hominem mortuum, 
 cuius dilectio tibi obesse potest, prodesse illi non potest, hoc breue 
 intuearis ammoneo, quod utique ille non est sanctus et iustus, si tu

 

 
 
 
 hereticorum Donatistarum uel Rogatistarum laqueos cuasisti; si 
 autem illum sanctum et iustum arbitraris, tu communicando catholicis 
 interisti. profecto enim tc catholicum fingis, si animo illud es 
 quod erat ille quem diligis. et nosti quam terribiliter scriptum sit, 
 quod spiritus sanctus disciplinae fugiet fictum. 
 si autem ueraciter communicans non te catholicum fingis, quid adhuc 
 hereticum mortuum sic diligis, ut eius uelis te iactare adhuc 
 nomine, cuius iam non teneris errore? nolumus te habere tale cognomentum, 
 tamquam sis heretici mortui monumentum; nolumus talem 
 titulum habere librum tuum, qualem falsum esse dieeremus, si in 
 eius sepulcro legeremus. non enim Vincentium uictorem scimus esse. 
 sed uictum; et utinam fructuose, sicut te uinei nolumus ueritate! 
 astute autem putaris et callide, cum libros tuos, quos credi cupis 
 illo tibi reuelante dictatos, appellas Vineentii Victoris, non tam Vincentium 
 te quam illum uoeari noluisse Victorem, uelut tibi reuelando 
 quae scriberes uicisset errorem. ut quid tibi ista, fili? esto potius 
 uerus, non fictus catholicus, ne te fugiat spiritus sanctus et nihil 
 tibi possit prodesse Vincentius. in quem se ad te fallendum transfigurauit 
 malignissimus spiritus; eius quippe sunt illa qualibet tibi 
 fraude persuasa. quae si ammonitus pia humilitate et catholica pace 
 correxeris, errores fuisse iudicabuntur studiosissimi iuuenis emendari 
 potius quam in eis remanere cupientis. si autem pro eis tibi etiam 
 contentionem - quod absit.! — persuaserit peruicacem, iam tamquam 
 heretica dogmata cum suo necesse erit auctore damnari, cura scilicet 
 pastorali et medicinali, priusquam per incautum uulgus serpant dira 
 contagia, cum dilectionis non ueritate, sed nomine salubris neglegitur 
 disciplina.

Si quaeris quaenam illa sint, poteris quidem legere mea 
 scripta ad fratres nostros, Renatum dei senium et presbyterum

 

 
 
 
 Petrum, ad quem tu eadem ipsa, de quibus agimus, scribenda existimasti 
 eius, ut asseris, uoluntati petentis obtemperans . dabunt enim 
 tibi ut legas procul dubio, si uolueris, et ingerent etiam non petenti. 
 uerum tamen etiam hic quae maxime in eisdem libris tuis et in fide 
 tua emendari cupiam non tacebo. primum est, quod \'animam non 
 ita uis a deo esse factam, ut eam ex nihilo fecerit, sed ex semet 
 ipso\'. ubi non putas esse consequens, ut naturae sit dei, quia profecto 
 quam sit impium et ipse cognoscis. qua impietate ut careas, ita 
 oportet ut dicas animae auctorem deum, ut ab illo facta sit, non de 
 illo. quod enim de illo est, sicut unigenitus filius, eiusdem naturae 
 cuius et ille est. ut autem anima eiusdem naturae non sit cuius est 
 ille, facta est quidem ab illo, sed non de illo. aut ergo dic unde aut 
 fatere de nihilo. quid est quod dicis \'eam particulam esse quandam 
 halitus naturae dei\'? numquidnam ipsum halitum naturae dei, 
 cuius halitus est ista particula, negas eiusdem cuius deus est esse 
 naturae? si negas, ergo de nihilo et istum halitum fecit deus, cuius 
 halitus animam uis esse particulam. aut si non de nihilo, dic unde 
 illum fecerit deus. si de se ipso, ergo ipse est — quod absit! — materies 
 operis sui. sed dicis: cum de se ipso halitum uel flatum facit, ipse 
 integer manet; quasi non et ignis lucernae integer maneat, cum de 
 illo altera accenditur, et tamen eiusdem, non alterius sit naturae.

Sed, inquis, cum a nobis uter inflatur, non aliqua portio 
 nostrae naturae uel qualitatis infunditur. cum hoc ipsum, quod spiritu 
 hausto uter inpletus extenditur, sine aliqua nostri deminutione 
 geratur . his uerbis tuis adhuc addis et inmoraris et inculcas similitudinem 
 quasi necessariam, qua intellegamus quomodo deus sine 
 suae naturae aliquo detrimento et de se ipso animam faciat et facta

 

 
 
 
 de ipso non sit quod ipso. dicis enim: numquid animae nostrae est 
 portio utris inflatio aut homines fingimus cum utres inflamus aut 
 detrimentum nostri in aliquo patimur, cum flatus nostros in diuersa 
 partimur ? sed nullum patimur detrimentum. cum ex nobis ad aliquid 
 transmittimus flatum, et manente in nobis plena flatus proprii qualitate 
 et integra quantitate nullum nos meminimus damnum ex utris 
 inflatione sentire . ista similitudine, quae satis elegans et congruens 
 tibi uidetur, quantum fallaris adtende. deum quippe dicis incorporeum 
 non de nihilo a se factam, sed de se ipso animam sufflare 
 corpoream, cum flatum nos licet corporeum, subtiliorem tamen 
 emittamus, quam nostra sunt corpora, nec eum de anima nostra. 
 sed de hoc aere per uiscera corporis exhalemus. pulmones quippe 
 anima, cuius nutu mouentur etiam cetera corporis membra, ad 
 hunc aerium spiritum ducendum atque reddendum sicut folles 
 mouet. praeter enim alimenta solida et fluxa, unde est cibus et 
 potus, hoc tertium nobis deus alimentum circumfudit aurarum. 
 quas ita carpimus, ut sine cibo et potu diu esse possimus. sine hoc 
 autem alimento tertio, quod aura nobis. quae undique circumsistit, 
 spirantibus et respirantibus exhibet, nec exiguo temporis spatio 
 possumus uiuere. sicut autem cibus et potus non solum ingerendi, 
 uerum etiam per meatus ad hoc institutos egerendi sunt, ne utroque 
 laedant, uel non intrando uel non exeundo, ita hoc tertium 
 flabile alimentum quia in nobis manere non sinitur nec inmorando 
 corrumpitur, sed egeritur mox ut ingeritur, non alios, sed eosdem 
 meatus, id est os aut nares aut utrumque, et qua intraret et qua 
 exiret, accepit.

In te ipso tibi proba ipse quod dico. emitte spiritum flando 
 et uide utrum dures, si non receperis; recipe respirando et uide 
 quas patiaris angustias, si non rursus emiseris. hoc igitur facimus.

 

 

 
 
 
 quando utrem, sicut dicis, inflamus, quod facimus ut uiuamus; nisi 
 quod tunc paulo plus ducimus, ut paulo plus emittamus, ut spiritum 
 flabilem, id est uentum in utrem inplendum et extendendum non 
 quiete spirandi et respirandi, sed anhelandi impetu coartemus. quomodo 
 ergo dicis: nullum patimur detrimentum, cum ex nobis ad 
 aliquid transmittimus flatum, et manente in nobis plena flatus proprii 
 qualitate et integra quantitate nullum nos meminimus damnum ex 
 utris inflatione sentire ? apparet te, fili, si aliquando utrem inflasti, 
 non aduertisse quid egeris. quod enim sufflando amittis, statim 
 recipiendo non sentis. sed potes hoc facillime discere, si hoc potius 
 uelis quam tua dicta, quia iam dicta sunt, non inflans utrem, sed 
 inflatus ipse defendere et auditores tuos, quos ueris rebus aedificare 
 debes, inani strepitu uentosi sermonis inflare. in hac causa non te 
 ad magistrum mitto nisi ad te ipsum. emitte flatum in utrem et 
 os claude continuo naresque detine et sic saltem senti uerum esse 
 quod dico. eum enim coeperis angustias intolerabiles perpeti, quid 
 cupies ore aperto naribusque recipere, si, quando sufflasti, nihil te 
 existimas amisisse? uide in quo malo sis, nisi hauriendo resumas 
 quod effundendo reddideras; uide, illa insufflatio qualia damna et 
 detrimenta fecisset, nisi ea respiratio reparasset. nisi enim quod 
 inpenderis ad utrem implendum, ad te itidem alendum aditu patefacto 
 redierit, quid tibi non solum unde illum inflare, sed unde tu 
 possis uiuere remanebit?

Haec debuisti considerare, cum scriberes, et non ista similitudine 
 utrium inflatorum uel inflandorum introducere nobis deum 
 aut ex alia natura, quae iam erat, sicut nos ex isto circumfuso aere 
 flatum facimus, animas flare aut certe, quod et abhorret ab ista 
 similitudine et abundat impietate, deum sine ullo quidem sui

 

 
 
 
 detrimento, sed tamen de sua natura mutabile aliquid uel proferre uel, 
 quod est peius, tamquam sui operis materies ipse sit, facere. ut 
 ergo aliquam de nostro flatu ad hanc rem adhibeamus similitudinem, 
 id potius est credendum, quod, sicut nos non de natura nostra, sed 
 quia omnipotentes non sumus, de isto aere circumfuso quem trahimus 
 et reddimus, cum spiramus et respiramus, flatum facimus quando 
 sufflamus nec uiuentem nec sentientem, quamuis nos uiuamus atque 
 sentiamus, ita deum non de sua natura, sed quia sic omnipotens 
 est, ut possit creare quod uult, etiam ex eo quod omnino non est. 
 id est de nihilo, flatum facere posse uiuentem atque sentientem, sed 
 plane cum sit inmutabilis ipse mutabilem.

Quid autem sibi uult, quod huic similitudini addendum 
 putasti ad exemplum de beato Heliseo, quia flando in eius faciem 
 mortuum suscitauerit ? itane tu flatum Helisei factum fuisse putas 
 animam pueri? non usque adeo te a uero exorbitare crediderim. 
 si ergo anima illa, quae uiuenti ablata fuerat ut moreretur, eadem 
 ipsa illi ut reuiuesceret reddita est, quid ad rem pertinet quod dixisti 
 \'nihil Heliseo fuisse deminutum\', quasi aliquid ab illo transisse, unde 
 uiueret, credatur in puerum? quod si propterea dictum est, quia 
 flauit et integer mansit. quid opus erat ut hoc de Heliseo mortuum 
 resuscitante diceres, quod de quouis flante et neminem suscitante 
 dicere nihilominus posses? incaute sane locutus es — cum absit, 
 ut credas flatum Helisei factum fuisse reuiuescentis animam pueri -, 
 quod primum dei factum ab istius prophetae facto hoc distare 
 noluisti. quod ille semel, iste ter flauerit. dixisti quippe Heliseum 
 in faciem defuncti filii illius Sunamitis ad instar primaeuae originis

 

 
 
 
 insufflasse: et cum emortua membra, inquis, in uigorem pristinum 
 redanimata per halitum prophetae diuina uirtus accenderet, nihil 
 Heliseo fuerit imminutum, per cuius flatum corpus emortuum rediuiuam 
 animam recepit et spiritum, nisi quod semel dominus in faciem 
 hominis insufflauit, et uixit, tertio Heliseus in faciem mortui aspirauit, 
 et reuixit . sic sonant tua uerba ista, quasi flandi tantum numerus 
 interfuerit, ut non quod fecit deus etiam propheta fecisse credatur. 
 et hoc ergo emendandum est. tam multum quippe interfuit inter 
 illud opus dei et hoc Helisei, ut ille flauerit flatum uitae, quo fieret 
 homo in animam uiuentem, iste autem flauerit flatum neque sentientem 
 neque uiuentem, sed aliquid significandi gratia figurantem, 
 denique ut puer iste rcuiuesceret, non eum animando 
 propheta fecit. sed eum amando ut hoc deus faceret impetrauit. 
 quod autem illum ter flasse dicis, aut memoria, sicut 
 fieri solet, aut mendositas codicis te fefellit. quid plura? non sunt 
 tibi ad hoc astruendum aliqua exempla et argumenta quaerenda, 
 sed potius emendanda et mutanda sententia. noli ergo credere, 
 noli dicere. noli docere \'quod non de nihilo, sed de sua natura fecerit 
 animam deus\', si uis esse catholicus.

Noli credere nec dicere nec docere \'per infinitum tempus 
 atque ita semper deum animas dare, sicut semper est ipse qui dat\', 
 si uis esse catholicus. erit enim tempus, quando non dabit animas 
 deus, cum tamen esse ipse non desinat. poterat quidem sic accipi 
 quod aisti \'semper dat\', utintellegeretur sine cessatione dare quamdiu

 

 
 
 
 homines generant et generantur, sicut dictum est de quibusdam: 
 semper discentes et ad ueritatis scientiam numquam peruenientes; 
 non enim sic accipitur quod hic positum 
 est \'semper\' uelut numquam desinant discere, cum procul dubio 
 non discant, quando in hoc corpore destiterint uiuere uel cum 
 coeperint supplicio gehennalis ignis ardere. sed tu non permisisti 
 sic accipi uerbum tuum, cum dixisti \'semper dat\', quando quidem id 
 ad infinitum tempus reuocandum putasti. et parum hoc fuit; sed 
 tamquam quaereretur abs te, ut apertius explicares quomodo dixeris 
 \'semper dat\\ addidisti atque dixisti: sicut semper est ipse qui dat . hoc 
 sana et catholica fides omnino condemnat. absit enim, ut credamus 
 quod animas deus semper dat, sicut semper est ipse qui dat. sic 
 enim semper est ipse, ut numquam esse desistat; animas autem non 
 semper dabit, sed eas finito generationis saeculo non iam nascentibus 
 quibus dandae sunt procul dubio dare cessabit.

Noli credere nec dicere nec docere \'animam meritum 
 aliquod perdidisse per carnem, tamquam boni meriti fuerit ante 
 carnem ̒ , si uis esse catholicus. nondum enim natos apostolus nihil 
 egisse dicit boni uel mali; unde ergo anima potuit ante carnem 
 habere meritum bonum, ubi nihil egerat boni ? an forte audebis 
 eam dicere ante carnem bene uixisse, quam non potes ostendere 
 uel fuisse? quomodo ergo dicis: non uis animam ex carne peccati 
 contrahere ualetudinem, ad quam uicissim sanctificationem uideas 
 transire per carnem, ut per ipsam reparet statum, per quam perdiderat 
 meritum ? haec dogmata, quibus putatur anima ante carnem 
 habuisse aliquem statum bonum et meritum bonum, si forte nescis, 
 exceptis antiquis exceptis etiam recentius in Priscillianistis iam 
 catholica damnauit ecclesia.

Noli credere nec dicere nec docere \'animam per carnem reparare 
 habitudinem priscam et per illam renasci, per quam meruerat 
 inquinari\', si uis esse catholicus. ut enim omittam in eo quod dixisti: 
 merito ergo per carnem priscam reparat habitudinem, quam uisa fuerat 
 paulisper amisisse per carnem, ut per eam incipiat renasci, per quam 
 meruerat inquinari, tam in proximo te ipsum tibi ipsi exstitisse 
 contrarium, ut homo qui paulo ante dixeras animam per carnem 
 reparare statum per quam perdiderat meritum — ubi nullo modo 
 potest nisi bonum meritum intellegi, quod uis utique per carnem 
 in baptismate reparari —, rursus eam diceres inquir.ari meruisse per 
 carnem — ubi iam non potest bonum, sed malum meritum intellegi —, 
 ut ergo id omittam, prorsus uel bonum uel malum meritum credere 
 habuisse animam ante carnem catholicum non est.

Noli credere nec dicere nec docere, \'quod anima 
 meruerit esse peccatrix ante omne peceatum\', si uis esse catholicus. 
 ualde enim malum meritum est meruisse fieri peccatricem. et 
 utique tam malum meritum nullo modo habere potuit ante omne 
 peccatum, praesertim priusquam ueniret in carnem, quando 
 meritum nec malum potuit habere nec bonum. quomodo igitur 
 dicis: anima itaque si peccatrix esse meruit, quae peccatrix esse 
 non potuit, neque in peccato remansit, quia in Christo praefigurata 
 in peccato esse non debuit, sicut esse non potuit ? attende quid dieas 
 et desiste iam dicere. quomodo enim meruit et quomodo non potuit 
 esse peccatrix? quomodo, quaeso te, peccatrix esse meruit, quae 
 male non uixit? quomodo, quaeso te, peccatrix facta est, quae 
 peccatrix esse non potuit? aut si \'non potuit\' ideo dicis, quia praeter 
 carnem non potuit, quomodo ergo meruit esse peccatrix, quo merito 
 in carnem mitteretur, quando quidem ante carnem non potuit esse 
 peccatrix, unde mali aliquid mereretur?

Noli credere nec dicere nec docere \'infantes antequam 
 baptizentur morte praeuentos peruenire posse ad originalium indulgentiam 
 peccatorum\', si uis esse catholicus. exempla enim, quae 
 te fallunt, uel de latrone qui dominum est confessus in cruce uel 
 de fratre sanctae Perpetuae Dinocrate nihil tibi ad huius erroris 
 sententiam suffragantur. latro quippe ille, quamuis potuerit iudicio 
 diuino inter eos deputari, qui martyrii confessione purgantur, tamen 
 etiam utrum non fuerit baptizatus ignoras. nam, ut omittam, quod 
 creditur aqua simul cum sanguine exiliente de latere domini iuxta 
 confixus potuisse perfundi atque huiusmodi sanctissimo baptismate 
 dilui, quid si in carcere fuerat baptizatus, quod et postea persecutionis 
 tempore nonnulli clanculo impetrare potuerunt? quid si et 
 antequam teneretur? neque enim propterea illi publicae leges parcere 
 poterant, quantum adtinet ad corporis mortem, quoniam 
 diuinitus remissionem acceperat peccatorum. quid si iam baptizatus 
 in latrocinii facinus et crimen incurrerat et non expers baptismatis, 
 sed tamquam paenitens accepit scelerum ueniam quae baptizatus 
 ammisit? quando quidem pietas tam fidelis et domino in animo 
 eius et nobis in uerbis eius apparuit. nam si eos, de quibus 11011 
 scriptum est utrum fuerint baptizati, sine baptismo de hac uita 
 recessisse contendimus, ipsis calumniamur apostolis, qui praeter 
 apostolum Paulum quando baptizati fuerint ignoramus. sed si ipsos 
 baptizatos esse per hoc nobis innotescere potuit, quod beato Petro 
 dominus ait: qui lotus est, non indiget, ut lauet, quid 
 de aliis, de quibus uel tale nihil legimus dictum, de Barnaba, de 
 Timotheo, de Tito, de Sila, de Philemone, de ipsis euangelistis 
 Marco et Luca, de innumerabilibus ceteris, quos absit ut baptizatos

 

 

 

 
 
 
 esse dubitemus. quamuis non legamus? Dinocrates autem septennis 
 puer, in quibus annis pueri cum baptizantur iam symbolum reddunt 
 et pro se ipsi ad interrogata respondent, cur non tibi uisus 
 fuerit baptizatus potuisse ab impio patre ad gentilium sacrilegia 
 reuocari et ob hoe fuisse in poenis, de quibus sorore orante liberatus 
 est, nescio. neque enim et ipsum uel numquam fuisse Christianum 
 uel catechumenum defunetum fuisse legisti, quamquam ipsa lectio 
 non sit in eo canone scripturarum, unde in huiusmodi quaestionibus 
 testimonia proferenda sunt.

Noli credere nec dicere nec docere \'quos dominus praedestinauit 
 ad baptismum, praedestinationi eius eripi posse et ante 
 defungi quam in eis fuerit quod omnipotens praedestinauit inpletum\', 
 si uis esse catholicus. nescio qua hie enim potestas contra 
 potestatem dei casibus datur, quibus inruentibus quod ille praedestinauit 
 fieri non sinatur. hic error quanta errantem uoragine 
 inpietatis absorbeat exaggerare non opus est, cum prudentem uirum 
 et corrigi paratum breuiter ammonuisse sufficiat. tua quippe ista 
 sunt uerba: habendam dicimus . inquis, de infantibus istius modi 
 rationem, qui praedestinati baptismo uitae praesentis, antequam renascantur 
 in Christo, praeueniuntur occiduo . ergone praedestinati baptismo 
 uitae praesentis, antequam ad eum perueniant, praeueniuntur 
 occiduo et praedestinaret deus quod futurum non fuisse praesciuit 
 aut hoc futurum non fuisse nesciuit, ut eius aut praedestinatio 
 frustraretur aut praescientia falleretur? uides quanta hinc dici 
 possent, nisi quod paulo ante dixi tenerem, ut hinc te breuiter 
 ammonerem.

Xoli credere nec dicere nec docere \'de infantibus, qui priusquam 
 renascantur in Christo, praeueniuntur occiduo, scriptum esse:

 

 
 
 
 \'raptus e st, ne malitia mutet illius intellectum 
 autne f ictio decipiat an i mam eius. propter h o c 
 properauit de medio iniquitatis illum e du cer e; 
 pla cita enim erat deo anima cius, et: cons u mmatus 
 in breui repleuit tempora longa ̒ , si uis esse 
 catholicus. hoc enim ad illos omnino non pertinet, sed ad eos potius, 
 qui baptizati et pie uiuentes diu non permittuntur hic uiuere non 
 annis, sed sapientiae gratia consummati. iste uero error, quo putatur 
 hoc de paruulis antequam baptizentur morientibus esse dictum. 
 ipsi sacrosancto lauacro intolerabilem facit iniuriam, si paruulus, 
 qui baptizatus rapi poterat. propterea prius rapitur, ne malitia 
 mutet illius intellectum aut nc fictio decipiat animam eius; quasi 
 in eodem baptismo haec esse malitia credatur et fictio qua in peius 
 mutetur et decipiatur, si non ante rapiatur. deinde quoniam placita 
 erat deo anima eius, properauit de medio iniquitatis illum educere, 
 ita ut nec paululum remoraretur, ut quod in eo praedestinarat 
 inpleret, sed contra suam praedestinationem facere maluit tamquam 
 festinans, nc quod ei placuerat in non baptizato exterminaretur 
 in baptismo, tamquam moriturus infans ibi pereat, quo currendum 
 est cum illo ne pereat. quis ergo haec uerba scripta in libro 
 Sapientiae de paruulis sine baptismate mortuis dicta esse crederet, 
 diceret, scriberet, recitaret. si ra. sicut oportuerat, cogitaret ?

Noli credere nec dicere nec docere \'aliquas mansionum 
 esse extra regnum dei, quas esse dominus dixit in domo patris sui ̒ , 
 si uis esse catholieus. non enim ait, sieut hoc testimonium ipse 
 posuisti: multae mansiones sunt apud patrem meum — quod si ita 
 dixisset, non alibi essent intellegendae quam in domo patris eius — 
 sed aperte ait: in domo patris mei mansiones multae 
 sunt. quis itaque audeat aliquas partes domus dei

 

 

 
 
 
 separare a regno dei, ut, cum reges terrae non tantum in domo 
 sua nec tantum in patria sua, sed longe lateque etiam trans 
 mare regnare inueniantur, rex qui fecit caelum et terram nec in 
 tota domo sua regnare dicatur?

Sed forte dicas omnia quidem pertinere ad dei regnum, quia 
 regnat in caelis, regnat in terris, in abyssis, in paradiso, in inferno – ubi 
 enim non regnat, cuius ubique summa potestas est? —, sed aliud 
 esse regnum caelorum, quo fas non est accedere nisi lauacro regenerationis 
 ablutos propter dominicam ueram fixamque sententiam, aliud 
 esse autem regnum terrarum uel aliarum creaturae partium, ubi 
 possunt esse aliquae mansiones domus dei quamuis pertinentes ad 
 regnum dei, non tamen ad regnum caelorum, ubi excellentius et 
 beatius est regnum dei; ita fieri, ut nec aliquae domus dei partes 
 atque mansiones a regno dei nefarie separentur et tamen non omnes 
 in regno caelorum mansoribus praeparentur atque in his quae in 
 regno caelorum non sunt possint feliciter habitare, quibus eas etiam 
 non baptizatis deus dare uoluerit, ut in regno dei sint, quamuis in 
 regno caelorum, quia baptizati non sunt, esse non possint.

Hoc qui dicunt uidentur quidem sibi aliquid dicere, quia 
 scripturas neglegenter adtendunt et quomodo regnum dei dicatur, 
 unde oramus dicentes: adueniat regnum tuum, non intellegunt. 
 regnum dei dicitur, ubi cum illo fidelis familia eius beate 
 et sempiterne tota regnabit; nam secundum potestatem quae illi 
 super omnia est etiam nunc utique regnat. quid ergo est quod 
 oramus, ut ueniat, nisi ut cum illo regnare mereamur? sub eius 
 autem potestate etiam illi erunt, qui poena aeterni ignis ardebunt. 
 numquidnam ob hoc etiam ipsos in regno dei futuros dicturi sumus ?

 

 
 
 
 aliud est enim regni dei muneribus honorari, aliud regni dei legibus 
 coerceri. ut autem tibi manifestissime appareat non esse regnum 
 caelorum distribuendum baptizatis et alias partes regni dei dandas 
 quibus tibi uisum est non baptizatis, ipsum dominum audi, qui non 
 ait: si quis non renatus fuerit ex aqua et 
 spiritu, \'non potest intrare in regnum caelorum ̒ , sed: non 
 potest, inquit, intrare i n regnum d e i. nam uerba 
 eius de hac re ista sunt ad Nicodemum: amen, amen dico 
 tibi: nisi quis natus fuerit denuo, non potest 
 uidere regnum dei. ecce non hic dixit \'regnum caelorum\', 
 sed \'dei\'. et cum respondisset Nicodemus atque dixisset: 
 quomodo potest homo nasci, cum senex sit? 
 numquid potest in uentrem matris suae 
 iterato introire et nasci? eandem dominus sententiam 
 planius apertiusque repetens ait: amen, amen 
 dico tibi: nisi quis renatus fuerit ex aqua 
 et spiritu, non potest introire in regnum dei. 
 ecce nec hic dixit \'regnum caelorum\', sed \'regnum dei\'. quod 
 enim dixerat: nisi quis natus fuerit denuo, hoc quid 
 esset exposuit dicens: nisi quis renatus fuerit ex 
 aqua et spiritu; et quod dixerat: non potest 
 uidere, hoc exposuit dicendo: non potestintroire. 
 illud tamen, quod dixerat \'regnum dei\', non alio nomine 
 repetiuit. neque nunc opus est quaerere atque disserere, 
 utrum regnum dei regnumque caelorum cum aliqua differentia 
 sit intellegendum an res una sit duobus appellata nominibus; 
 sufficit, quod non potest introire in regnum dei, qui non fuerit 
 lauacro regenerationis ablutus. mansiones autem aliquas constitutas 
 in domo dei separare a regno dei quam sit a ueritate deuium puto, 
 quod iam intellegas. et ideo quod putasti in aliquibus mansionibus,

 

 
 
 
 quas dominus multas esse dixit in domo patris sui, mansuros quosdam 
 etiam non renatos ex aqua et spiritu, ut fidem catholicam teneas, 
 ammoneo, si permittis, emendare non differas.

Xoli credere nec dicere nec docere \'sacrificium Christianorum 
 pro eis qui non baptizati de corpore exierint offerendum\', si 
 uis esse catholicus, quia nec illud quod de Machabeorum libris commemorasti 
 sacrificium Iudaeorum pro eis qui non circumcisi de corpore 
 exierant ostendis oblatum. in qua tua sententia tam noua et 
 contra ecclesiae totius auctoritatem disciplinamque prolata uerbo 
 etiam insolentissimo usus es dicens: pro his sane oblationes assiduas 
 et offerenda iugiter sanctorum censeo sacrificia sacerdotum, ut te homo 
 laicus sacerdotibus dei nec discendo subderes nec saltem simul 
 quaerendo misceres, sed censendo praeponeres. aufer tibi ista, fili; 
 non sic in uia, quam Christus humilis se ipsum esse docuit, ambulatur; 
 nullus cum hoc tumore per angustam portam eius ingreditur.

Xoli credere nec dicere nec docere \'aliquos eorum, 
 qui sine baptismo Christi ex hac uita migrauerint, interim non ire 
 in regnum caelorum, sed in paradisum, postea uero in resurrectione 
 mortuorum etiam ad regni caelorum beatitudinem peruenire\', si 
 uis esse catholicus. hoc enim eis dare nec Pelagiana heresis ausa 
 est, quae opinatur paruulos non trahere originale peccatum. quos 
 tu quamuis sicut catholicus cum peccato nasci fatearis, nescio qua 
 tamen peruersioris nouitate opinionis sine baptismate salutari et 
 ab hoc peccato cum quo nascuntur absolui et in regnum caelorum 
 asseris introduci neque consideras, in hac causa quam deterius sapias 
 quam Pelagius. ille quippe dominicam sententiam pertimescens, 
 qua non baptizati in regnum caelorum non permittuntur intrare, 
 licet eos quos ab omni peccato liberos credit non illo audet paruulos

 

 
 
 
 mittere; tu uero sic contemnis quod dictum est: si quis non 
 renatus fuerit ex aqua et spiritu, non potest 
 introire in regnum dei, ut excepto errore, quo audes a 
 regno dei paradisum separare, quibusdam (quos reos nascisieut catholicus 
 credis sine baptismate mortuis et illius reatus absolutionem et 
 regnum caelorum non dubites insuper polliceri; quasi contra 
 Pelagium in originali peccato astruendo tunc esse possis catholicus 
 uerus, si contra dominum fueris in destruenda eius de baptismo 
 sententia hereticus nouus. nos te, dilectissime, non sic uolumus 
 hereticorum esse uictorem, ut error uincat errorem et, quod est 
 peius, maior minorem. dicis enim: aut si forte quisquam reluctetur 
 latronis animae uel Dinocratis interim temporarie conlatum esse paradisum 
 — nam superesse illis adhuc in resurrectione praemium regni 
 caelorum quamquam sententia illa principalis obsistat, quia qui ns o n 
 renatus fuerit ex aqua et spiritu sancto, non 
 intrabit in regnum —, tamen teneat etiam meum in hac parte 
 non inuidentis assensum, modo misericordiae praescientiaeque diuinae 
 et effectum amplificet et affectum . haec uerba tua sunt. ubi te confiteris 
 consentire dicenti quibusdam non baptizatis sic temporarie 
 conlatum esse paradisum, ut supersit illis in resurrectione praemium 
 regni caelorum, contra sententiam principalem, qua constitutum est 
 non intraturum in illud regnum, qui non renatus fuerit ex aqua et 
 spiritu sancto. quam sententiam principalem timens uiolare Pelagius 
 nec illos sine baptismo in regnum caelorum credidit intraturos, quos 
 non credidit reos; tu autem et originalis peccati reos paruulos 
 confiteris et tamen eos sine lauacro regenerationis absoluis et in paradisum 
 mittis et postea etiam in regnum caelorum intrare permittis.

Haec atque huiusmodi, si et alia forsitan in tuis libris 
 adtentior et otiosior inuenire potueris, sine ulla dilatione iam

 

 
 
 
 corrige, si animum catholicum geris, id est si ueraciter praelocutus es 
 dicens, \'quod tibi ipse credulus non sis ca probari posse quae dixeris 
 et quod semper studeas etiam propriam sententiam non tueri, si 
 inprobabilis detegatur, et sit tibi cordi proprio damnato iudicio 
 meliora magis et quae sunt ueriora sectari\'. modo proba, carissime, 
 non te fallaciter ista dixisse, ut de tua indole non solum ingeniosa, 
 uerum etiam cauta, pia, modesta gaudeat catholica ecclesia, non 
 de contentiosa pertinacia heretica exardescat insania. nunc est, ut 
 ostendas quanta post haec bona uerba quae tua commemoraui 
 sinceritate pectoris dixeris, quod continuo subiecisti: nam ut est, 
 inquis, optimi propositi laudandique consilii facile ad ueriora transduci, 
 ita inprobi obstinatique iudicii est nolle citius ad tramitem rationis 
 inflecti . esto igitur optimi propositi laudandique consilii et facile 
 ad ueriora transducere; nec sis inprobi obstinatique iudicii, ut nolis 
 citius ad tramitem rationis inflecti. si enim haec liberaliter elocutus 
 es, si non in labiis ista sonuisti, sed intus et germanitus in corde 
 sensisti, in tuae correctionis tanto bono etiam moras odisti. parum 
 quippe tibi fuit dicere inprobi obstinatique esse iudicii nolle ad 
 tramitem rationis inflecti, nisi adderes \'citius\', ut hinc ostenderes 
 quam sit exsecrandus qui bonum hoc numquam facit, quando quidem 
 qui tardius facit tanta tibi uideatur seueritate culpandus, ut merito 
 inprobi iudicii obstinatique dicatur. audi ergo te ipsum tuque potissimum 
 et maxime eloquii tui fructibus utere, ut citius te ad rationis 
 tramitem grauitate mentis inflectas, quam te inde minus erudite 
 parumque consulte lubrico aetatis auerteras.

Nimis longum est omnia, quae in libris tuis uel potius in 
 te ipso uolo emendari, pertractare atque discutere et saltem breuem

 

 
 
 
 tibi de singulis corrigendis reddere rationem. nec ideo tamen te contemnas 
 et arbitreris ingenium et eloquium tuum parui esse pendendum. 
 nec sanctarum scripturarum memoriam in te paruam esse 
 cognoui; sed eruditio minor est, quam tantae indoli laborique congruebat. 
 itaque te nec amplius quam oportet tibi tribuendo uanescere 
 uolo nec rursus te abiciendo ac desperando frigescere. utinam 
 tua scripta tecum legere possem et conloquendo potius quam 
 scribendo quae sint emendanda monstrarem! facilius hoc negotium 
 perageretur nostra inter nos sermocinatione quam litteris; quae 
 si scribenda esset, multis uoluminibus indigeret. uerum ista 
 capitalia, quae certo etiam numero conprehendere uolui, instanter 
 ammoneo, ne corrigere differas et ea prorsus a fide et praedicatione 
 tua facias aliena, ut quanta tibi facultas est disputandi munere dei 
 utaris utiliter ad aedificationem, non ad destructionem sanae 
 salubrisque doctrinae.

Sunt autem ista, de quibus, ut potui, iam disserui; 
 sed breuiter ea repetendo percurram. unum est, quod \'animam non 
 ex nihilo, sed de se ipso deum fecisse\' dixisti; alterum \'per infinitum 
 tempus atque ita semper deum animas dare, sicut semper est ipse 
 qui dat\'; tertium \'animam meritum aliquod perdidisse per 
 carnem, quod habuerit ante carnem\'; quartum \'animam per 
 carnem reparare habitudinem priscam et per eandem 
 carnem renasci, per quam meruerat inquinari\'; quintum, \'quod 
 anima meruerit esse peccatrix ante omne peceatum\'; sextum 
 \'infantes antequam baptizentur morte praeuentos peruenire posse 
 ad originalium indulgentiam peccatorum\'; septimum \'quos dominus 
 praedestinauit ad baptismum praedestinationi eius eripi posse et 
 ante defungi, quam in eis fuerit quod omnipotens praedestinauit

 

 
 
 
 inpletum\'; octauum \'de infantibus, qui priusquam renascantur in 
 Christo praeueniuntur occiduo, scriptum esse: raptus est, n e 
 malit ia mutar et illius intellectum, et cetera quae 
 in eam sententiam in Sapientiae libro leguntur\'; nonum \'aliquas 
 mansiones esse extra regnum dei earum quas esse dominus dixit 
 in domo patris sui\'; decimum est \'sacrificium Christianorum pro 
 eis qui non baptizati de corpore exierint offerendum\'; undecimum 
 \'aliquos eorum qui sine baptismo Christi ex hac uita emigrauerint 
 interim non ire in regnum, sed in paradisum, postea uero in resurrectione 
 mortuorum etiam ad regni caelorum beatitudinem peruenire\'.

Haec interim undecim multum aperteque peruersa et fidei 
 catholicae aduersa nunc iam nihil cuncteris extirpare atque abicere 
 ab animo, a uerbo, ab stilo tuo, si uis, ut te non solum ad altaria 
 transisse catholica, sed uere catholicum esse gaudeamus. nam haec 
 si pertinaciter singula defendantur, tot hereses facere possunt, quot 
 opiniones esse numerantur. quocirca considera, quam sit horrendum 
 ut omnes sint in uno homine, quae damnabiles essent in singulis 
 singulae. sed si tu pro eis nulla contentione pugnaueris, immo uero 
 eas fidelibus uerbis et litteris expugnaueris, laudabilior eris censor 
 in te ipsum, quam si quemlibet alium recta ratione reprehenderes, 
 et mirabilior eorum emendator, quam si numquam illa sensisses. 
 adsit dominus tuae menti et tantam spiritui tuo spiritu suo facilitatem 
 humilitatis, lucem ueritatis, dulcedinem caritatis, pacem pietatis 
 infundat, ut uictor tui animi esse malis in ueris quam cuiuslibet 
 contradicentis in falsis. absit autem ut te arbitreris haec opinando

 

 
 
 
 a fide catholica recessisse, quamuis ea fidei sint aduersa catholicae, 
 si coram dco, cuius in nullius corde oculus fallitur, ueraciter te dixisse 
 resipiscis \'non te tibi ipsi esse credulum probari ea quae dixeris posse 
 ac studere te semper etiam propriam sententiam non tueri, si inprobabilis 
 detegatur, co quoJ sit tibi cordi proprio damnato iudicio 
 meliora magis et quae sint ueriora sectari\'. iste quippe animus etiam 
 in dictis per ignorantiam non catholicis ipsa est correctionis praemeditatione 
 ac praeparatione catholicus. sed iste sit modus huius 
 uoluminis, ubi requiescat paululum lector, ut ad ea quae sequuntur 
 eius intentio ab alio renouetur exordio.

Accipe nunc iam etiam de me ipso quae tibi dicere cupio. 
 si possim, hoc est, si ille donauerit, in cuius manu sunt et nos et sermones 
 nostri. reprehendisti enim me bis numero exprimens etiam 
 meum nomen et cum te in principio libri tui inperitiae tuae ammodum 
 conseium et doctrinae amminiculo destitutum, me uero ubi 
 nominasti doctissimum ac peiitissimum dixeris, tamen quibus in 
 rebus tibi uisus os nosse quod ego uel nescire me fateor uel, quamuis 
 nesciam, scire praesumo, libertate qua oportebat non tantum senem 
 inuenis et episcopum laicus, uerum etiam hominem tuo iudicio doctissimum 
 et peritissimum non dubitasti reprehendere. ego autem 
 et me doctissimum ac peritissimum nescio, immo uero me non 
 esse certissime scio et fieri posse non ambigo, ut aliquid

 

 
 
 
 inperito et indocto cuipiam scire contingat, quod aliquis 
 doctus et peritus ignorat, et in hoc te plane laudo, quod 
 ueritatem, etsi non quam percepisti, certe quam putasti, homini 
 praetulisti; ideo quidem temere, quia existimasti te scire quod nescis, 
 sed ideo libere, quia personam non reueritus elegisti aperire quod 
 sentis. unde te intellegere oportet, quanto esse nobis debeat cura 
 maior dominicas oues reuocare ab erroribus, si et ouibus turpe est 
 uitia pastorum, si qua cognouerint, eisdem occultare pastoribus. 
 o si illa reprehenderes mea, quae iusta reprehensione sunt digna! 
 neque enim negare debeo sieut in ipsis moribus ita multa esse in tam 
 multis opusculis meis, quae possint recto iudieio et nulla temeritate 
 culpari. ex quibus si aliqua ipse reprehenderes, illic tibi fortassis 
 ostenderem, qualem te esse in quibus non perperam reprehenderis 
 uellem meque tibi iuniori maior et praepositus subdito correctionis 
 exemplum quanto humilius tanto salubrius exhiberem. sed ea in 
 me reprehendisti, quae non corrigere humilitas, et partim fateri, 
 partim defendere ueritas cogit.

Haec autem sunt: unum, quod de origine animarum, 
 quae post primum hominem datae sunt uel dantur hominibus, non 
 sum ausus aliquid definire, quia fateor me nescire; alterum, quod 
 animam scire me dixi spiritum esse, non corpus. sed in hoc altero 
 duo reprehendisti: unum, quod non eam crederem corpus esse, aliud, 
 quod eam spiritum crederem. tibi enim uidetur et corpus esse 
 anima et non esse spiritus. audi igitur purgationem meam contra 
 reprehensionem tuam et ex hac occasione, qua me tibi purgo, in te 
 ipso disce quae purges. recole uerba libri tui, ubi me primitus 
 nominasti: scio, inquis, plerosque et facile peritissimos uiros super 

 

 
 
 
 eo consultos tenuisse silentium aut nihil expressius elocutos, cum 
 definitionem disputationibus suis inchoata expositione subtraherent — 
 sicuti nuper apud te Augustini doctissimi uiri praedicatique episcopi 
 conprehensum litteris lectitaui — modestius quidem, ut reor, ac uerecundius 
 huiusce rei arcana rimantes intra se ipsos tractatus sui deuorasse 
 iudicium neque se posse exhinc aliquid determinare professos. 
 sed mihi, crede, satis superque uidetur absurdum atque incongruum 
 rationi, ut homo ipse expers sui sit aut is, qui rerum omnium creditur 
 adeptus esse notitiam, sibi ipsi habeatur ignotus. quid autem differt 
 homo pecore, si nescit de sua qualitate naturaque disquirere atque 
 disserere, ut merito in illum conueniat quod scriptum est: h o m o 
 cum esset in honore, non intellexit; assimilatus s 
 est ium entis et conp ar atus est eis? nam cum deus 
 bonus nihil non ratione condiderit ipsumquehominem animal rationale, 
 intellectus capacem, rationis compotem sensuque uiuacem, qui omnia 
 rationis expertia prudenti ordinatione distribuat, procreauerit, quid 
 tam inconuenienter dici potest quam ut eum sola sui notione fraudarit ? 
 et cum sapientia, mundi, quae sese usque ad ueri cognitionem superuacua 
 quidem inuestigatione protendit, quia scire nequit per quem 
 licet quae sunt uera cognosci, aliqua tamen uicina, immo affinia 
 ueritati temptauerit super animae natura dispicere, quam indecens 
 atque pudendum est religiosum quemquam de hoc ipso aut nihil sapere 
 aut penitus sibi interdixisse ne sapiat !

Ista tua nostrae ignorantiae disertissima et luculentissima 
 castigatio omnia, quae ad naturam hominis pertinent. sic te scire

 

 
 
 
 conpollit, ut, si eorum aliquid ignoraueris, non meo, sed tuo iudicio 
 pecoribus compareris. quamuis enim nos insignitius uidearis adtingere 
 eo quod dixisti: homo o cum e s s et inhonore, non 
 intellexit, quia in quo tu non es honore sumus ecclesiae, tamen 
 etiam tu in eo es honore naturae, ut pecoribus praeferaris, quibus 
 secundum tuum iudicium comparandus cs, si aliquid eorum quae 
 ad naturam tuam constat pertinere nesciueris. neque enim eos 
 aspersisti hac reprehensione tantummodo, qui hoc nesciunt quod 
 ego nescio, hoc est humanae animae originem — quam quidem 
 non penitus nescio; scio enim deum flauisse in faciem primi hominis 
 factumque esse hominem in animam uiuam; quod tamen nisi 
 legissem, per me ipse scire non possem — sed dixisti: quid autem 
 differt homo pecore, si nescit de sua qualitate naturaque disquirere 
 atque disserere ? quod sensisse ita uideris, tamquam de uniuersa 
 sua qualitate atque natura sic homo disquirere atque disserere 
 debeat, ut nihil cum sui lateat. quod si ita est, iam te pecoribus 
 comparabo, si mihi non responderis tuorum numerum capillorum. 
 si autem quantumcumque proficiamus in hac uita, aliqua nos ad 
 naturam nostram pertinentia nescire concedis, quaero id quantum 
 quatenusque concedas, ne forte et hoc ibi sit, quod animae nostrae 
 non omni modo scimus originem; quamuis, quod ad salutem pertinet 
 fidei!, diuinitus animam datam eamque non eius cuius deus 
 est esse naturae remotis ambagibus nouerimus. an forte hactenus 
 putas naturam suam cuique nesciendam, quatenus eam tu nescis, 
 hactenusque sciendam, quatenus eam tu scire potueris, ut, si paulo 
 amplius te quisque nescierit, eum pecoribus compares, quod scientior 
 illo esse potuisti, atque ita si quis eam paulo plus te scierit, eadem 
 iustitia te ille pecoribus comparabit? dic ergo quatenus nobis

 

 
 
 
 naturam nostram nescire concedas, ut a pecoribus salua sit nostra 
 distantia, et considera tamen, ne plus a pecoribus distet qui eius 
 aliquid nescire sc scit, quam qui se putat scire quod nescit. natura 
 certe tota hominis est spiritus, anima et corpus; quisquis ergo a 
 natura humana corpus alienare uult, desipit. medici tamen, qui 
 appellantur anatomici, per membra, per uenas, per neruos, per ossa, 
 per medullas, per interiora uitalia etiam uiuos homines quamdiu 
 inter manus rimantium uiuere potuerunt dissiciendo scrutati sunt, 
 ut naturam corporis nossent, nec tamen nos, quia ista neseimus, 
 pecoribus compararunt. nisi forte dicturus es eos pecoribus comparandos, 
 qui animae naturam, non qui corporis nesciunt. non ergo 
 ita praeloqui debuisti. neque enim aisti: \'quid differt homo pecore, 
 si nescit de animae suae qualitate atque natura\', sed aisti: si nescit 
 de sua qualitate naturaque disquirere atque disserere . qualitas utique 
 nostra et natura nostra cum corpore computatur, quamuis de his 
 quibus constamus singillatim singulis disseratur. uerum ego quam 
 multa possim de hominis natura scientissime disputare, si explicare 
 uelim. plura uolumina inplebo; multa me tamen ignorare confiteor.

Tu autem quo uis pertinere, quod in superiore libro de 
 flatu hominis disputauimus, utrum ad animae naturam. quia ipsa 
 id agit in homine, an ad corporis, quod ab ca mouetur ut id ay;t, 
 an ad huius aeris, cuius reciprocatu id agere declaratur, an potius 
 ad omnia tria, ad animam scilicet, quae corpus monet et ad corpus 
 quod motu flatum recipit atque reddit et ad auram istam undique 
 circumfusam quae intrando alit, releuat exeundo? et tamen hoc 
 litteratus homo atque facundus utique nesciebas, quando credebas

 

 
 
 
 et dicebas et scribebas et in conuentu multitudinis conrogatae legebas, 
 ex natura nostra nos utrem inflare et in natura nostra nos minus 
 nihil habere, cum hoc unde faciamus facillime posses non diuinas 
 et humanas paginas perscrutando, sed in te aduertendo nosse cum 
 uelles. quomodo igitur tibi committam, ut me doceas de origine 
 animarum, quod me nescire confiteor, qui quod tuis naribus atque 
 ore sine intermissione facis unde facias ignorabas? et praestet 
 dominus, ut a me commonitus cedas potius quam resistas tam in 
 promptu positae atque apertissimae ueritati nec de utre inflando 
 sic interroges pulmones tuos, ut eos aduersus me habere malis 
 inflatos quam eis adquiescere te docentibus et responsum tibi uerum 
 non loquendo et altercando, sed spirando et respirando reddentibus. 
 proinde ignorantiam meam de origine animarum te corripientem 
 atque obiurgantem non moleste ferrem, immo insuper et gratias 
 magnas agerem. si eam mihi non solum duris percuteres conuiciis, 
 sed ueris etiam excuteres dictis. si enim me posses docere quod 
 nescio, non solum te uerbis, sed et pugnis caedentem deberem 
 patientissime sustinere.

Nam fateor dilectioni tuae, quantum adtinet ad istam 
 quaestionem, unum de duobus ualde cupio nosse, si possim, uel de 
 animarum origine quod ignoro uel utrum pertineat ad nos hoc nosse 
 cum hic uiuimus. quid si enim ex illis rebus est, de quibus nobis 
 dicitur: altiora te ne quaesieris et fortiora te ne 
 scrutatus fueris; sed quae praecepit tibi dominus, 
 illa cogita semper? uerum hoc nosse cupio aut ab 
 ipso deo sciente quod creat aut etiam ab aliquo docto sciente 
 quod dicat, non ab homine nesciente quod anhelat. infantiam suam

 

 
 
 
 quisque non recolit et putas hominem nisi deo docente posse cognoscere, 
 unde in matris utero uiuere coeperit, praes-ertim si usque adeo 
 illum adhuc lateat humana natura, ut non solum quid intus habeat 
 uerum etiam quid ad eam forinsecus accedat ignoret ? itane, dilectissime, 
 tu me docebis aut quemquam, unde homines nascentes animentur, 
 qui nesciebas adhuc usque unde uiuentes sic alantur, ut 
 illo alimento paululum subtracto continuo moriantur? tu me 
 docebis aut quemquam, unde homines animentur, qui nesciebas 
 adhuc usque unde utres, quando inflantur, inpleantur? utinam 
 quemadmodum nescis unde origo sit animarum, sic ego saltem 
 scirem utrum mihi in hac uita sciendum esset! si enim ex illis est 
 altioribus, quae inquirere scrutarique prohibemur, timendum est, 
 ne hoc non ignorando, sed quaerendo peccemus. neque enim 
 propterea non esse de illis altioribus putare debemus, quia non ad 
 dei naturam pertinet, sed ad nostram.

Quid quod nonnulla in operibus dei quam deus ipse, in 
 quantum cognosci potest, difficilius cognoscuntur ? nam didicimus 
 deum esse trinitatem; quot autem animalium genera creauerit, 
 saltem terrestrium, quae in arcam Noe intrare potuerunt, adhuc 
 usque nescimus, nisi hoc tu iam forte didicisti. in libro etiam 
 Sapientiae scriptum est: si enim tantum potuerunt 
 ualere ut possent aestimare saeculum, quomodo 
 eius dominum non facilius inuenerunt? 
 an quia hoc intra nos est, ideo non altius nobis est? 
 interior enim est animae nostrae natura quam corpus. quasi 
 uero corpus ipsum non facilius nosse potuit anima 
 extrinsecus per oculos ipsius corporis quam intrinsecus per 
 se ipsam. quid enim est in intestinis corporis, ubi non est 
 ipsa? et tamen etiam quaeque interna atque uitalia oculis

 

 

 

 
 
 
 corporis inquisiuit et quicquid ex eis discere potuit per oculos corporis 
 didicit. et certe ibi erat, etiam quando illa nesciebat. et cum 
 uiscera intrinsecus nostra non possint sine anima uiuere, facilius ea 
 potuit anima uiuificare quam nosse. an forte ad eius cognitionem 
 altius illa est corpus eius quam ipsa et ideo si uelit inquirere atque 
 disserere, quando semen hominis conuertatur in sanguinem quando 
 in solidam carnem, quando ossa durari quando incipiant medullari, 
 quot sint genera uenarum atque neruorum, quibus discursibus et 
 anfractibus uniuersum corpus illae inrigent illi alligent, utrum in 
 neruis deputanda sit cutis utrum in ossibus dentes — distant enim, 
 quod medulla carent — et quid ab utrisque differant ungues, quoniam 
 his duritia similes sunt, praecidi autem et crescere commune 
 illis est cum capillis, quisnam sit usus uenarum non sanguinis, sed 
 aeris, quas arterias uocant: haec atque huiusmodi de natura corporis 
 sui si anima nosse desideret, tuncine dicendum est homini: 
 altiora te ne quaesieris et fortiora te ne scrutatus 
 fueris, si autem de sua origine quod nescit inquirat, non 
 est altius neque fortius quam ut id possit adprehendere ? et absurdum 
 existimas atque incongruum rationi, ut nesciat anima utrum 
 noua diuinitus insufflata sit an de parentibus tracta, cum hoc iam 
 praeteritum non meminerit et inter illa deputet, quae inreuocabiliter 
 sicut infantiam et cetera recentis ab utero aetatis oblita est, si 
 tamen cum sensu eius aliquo factum est quando factum est, nec 
 putas absurdum atque incongruum, ut corpus sibi subditum nesciat 
 et quod non est de praeteritis eius, sed de praesentibus prorsus 
 ignoret, utrum uenas moueat ut uiuat in corpore, neruos autem

 

 
 
 
 utres membris corporis operetur, et si ita est, cur neruos non moueat, 
 nisi uelit, pulsus autem uenarum, etiam si nolit, sine intermissione 
 agat, de qua parte corporis ceteris dominetur quod ἡγεμονιϰόν uocant, 
 utrum de corde an de cerebro an dispertite de corde motibus, 
 de cerebro sensibus an de cerebro et sensibus et uoluntariis motibus, 
 de corde autem non uoluntariis uenarum pulsibus, et si de cerebro 
 illa duo facit, cur sentiat etsi nolit, membra uero non moucat nisi 
 uelit? cum igitur haec in corpore nisi ipsa non faciat, cur nescit 
 quod facit uel unde facit ? nec ei turpe est ista quod nescit et turpe 
 esse existimas, si nesciat unde uel quomodo facta sit. cum se ipsa 
 non fecerit? an quia nonnulli sciunt, quomodo haec et unde agat 
 in corpore, ideo ad illa altiora atque fortiora id pertinere non putas ?

At ego hinc tibi maiorem moueo quaestionem, cur paucissimi 
 nouerint unde agant, quod omnes agunt. fortasse dicturus es, 
 quia illi didicerunt artem anatomicam uel empiricam, quas medicinalis 
 continet disciplina, quam pauci assequuntur, ceteri uero ista 
 discere noluerunt, cum potuissent, si utique uoluissent. ubi omitto 
 dicere, cur multi conentur discere ista nec possint, quia tardo. quod 
 multum mirum est, inpediuntur ingenio ea discere ab aliis. quae 
 aguntur ab eis. ipsis et in eis ipsis. sed haec ipsa est maxima quaestio, 
 cur arte non mihi opus sit, ut esse in caelo sciam solem et lunam et 
 alia sidera, et arte mihi opus sit, ut sciam quando digitum moneo, 
 unde incipiam, a corde an a cerebro an ab utroque an neutro, et 
 doctore non egeam. ut sciam quid sit tam longe altius super me, 
 ab alio autem homine discere exspectem, unde agatur a me quod 
 agitur in me. nam cum in corde cogitare dicamur et quod cogitamus 
 nullo alio homine sciente sciamus, ipsum tamen cor ubi cogitamus

 

 
 
 
 nescimus in qua parte corporis habeamus, nisi ab alio discamus 
 qui nescit quod cogitamus. nec ignoro, cum audimus, ut ex toto 
 corde diligamus deum, non hoc dici de illa particula carnis nostrae, 
 quae sub costis latet, sed de illa ui, qua cogitationes fiunt; quae 
 merito appellatur hoc nomine, quia sicut motus non cessat in corde, 
 unde se pulsus diffundit usquequaque uenarum, ita non quiescimus 
 aliquid cogitando uersare. uerum tamen cum omnis sensus ab anima 
 insit et corpori, cur etiam in tenebris et oculis clausis sensu corporis, 
 qui uocatur tactus, membra forinsecus nostra numeremus, ipsius 
 autem animae interiore praesentia, qua cunctis quae uiuificat atque 
 animat praesto est, nulla intrinsecus nostra uiscera nouerimus, non 
 medicos empiricos nec anatomicos nec dogmaticos nec methodicos, 
 sed hominem scire arbitror neminem.

Et quisquis fuerit conatus haec discere, non frustra ei 
 dicitur: altiora te ne quaesieris et fortiora 
 te ne scrutatus fueris. neque enim altiora sunt 
 quam potest nostra statura contingere, sed quam potest 
 nostra coniectura conprehendere et fortiora quam potest uis 
 humani ingenii penetrare; et tamen non est caelum caeli, 
 non dimensio siderum, non modus maris atque terrarum, non 
 infernus inferior, nos sumus, qui nos conprehendere non ualemus, 
 nos modulum scientiae nostrae altiores fortioresque superamus, nos 
 non possumus capere nos et certe non sumus extra nos. nec ideo 
 comparandi pecoribus, quia id quod sumus non penitus inuenimus; 
 et comparandos nos pecoribus putas, si quod fuimus obliti sumus, 
 si tamen id aliquando noueramus? neque enim nunc anima mea 
 trahitur ex parentibus aut insufflatur a deo: utrumlibet horum 
 fecerit, tunc fecit quando me creauit, non etiam nunc de me uel 
 in me facit; actum illud atque transactum est nec praesens mihi

 

 
 
 
 est nec recens. ne id quidem scio, utrum id scierim oblitusque sim, 
 an uero nec tunc quando factum est id sentire ac nosse potuerim.

Ecce modo, modo dum sumus, dum uiuimus, dum nos 
 uiuere scimus. dum meminisse nos et intellegere et uelle certissimi 
 sumus, qui nos naturae nostrae magnos cognitores esse iactamus 
 quid ualeat memoria nostra uel intellegentia uel uoluntas omnino 
 nescimus. amicus quidam meus iam inde ab adulescentia, Simplicius 
 nomine, homo excellentis mirabilisque memoriae, cum interrogatus 
 esset a nobis, quos uersus Vergilius in omnibus libris supra 
 ultimos dixerit, continuo celeriter memoriterque respondit. quaesiuimus 
 etiam superiores ut diceret: dixit. et credidimus eum posse 
 retrorsus recitare Vergilium; de quocumque loco uoluimus, petiuimus 
 ut faceret: fecit. prosa etiam de quacumque oratione Ciceronis, 
 quam memoriae commendauerat, id eum facere uoluimus: 
 quantum uoluimus sursum uersus secutus est. cum ammiraremur, 
 testatus est deum nescisse se hoc posse ante illud experimentum. 
 ita, quantum ad memoriam pertinet, tunc se eius animus didicit 
 et, quandocumque disceret, nisi temptando et experiendo non posset; 
 et utique antequam temptaret, idem ipse erat: cur se igitur nesciebat ?

Saepe nos praesumimus aliquid memoria retenturos et eum 
 id putamus, non scribimus nec nobis postea cum uolumus uenit 
 in mentem nosque paenitet credidisse uenturum nec litteris inligasse, 
 ne fugeret; et subito rursus, cum id non quaeramus, occurrit: numquid 
 nos non eramus, quando id cogitabamus ? nec tamen hoc sumus 
 quod fuimus, quando id cogitare non possumus. quid est ergo, quod 
 nescio quomodo subtrahimur negamurque nobis itemque nescio

 
 
 
 quomodo proferimur ad nos reddimurque nobis, quasi alii simus 
 et alibi simus, quando quaerimus nec inuenimus quod in memoria 
 nostra posuimus, neque nos ipsi ad nos ipsos ueluti alibi positos 
 peruenire possimus et tunc perueniamus quando inuenimus? ubi 
 enim quaerimus nisi apud nos? et quid quaerimus nisi nos, quasi 
 non simus in nobis et aliquo recesserimus a nobis? nonne adtendis 
 et exhorrescis tantam profunditatem ? et quid est hoc aliud quam 
 nostra natura nec qualis fuit, sed qualis nunc est? et ecce magis 
 quaeritur quam conprehenditur. saepe mihi propositam quaestionem 
 putaui me intellecturum, si inde cogitarem; cogitaui nec potui, saepe 
 non putaui et tamen potui. uires itaque intellegentiae meae non 
 sunt mihi utique cognitae et credo quia nec tibi.

Sed me contemnis forsitan confitentem et propter hoc quoque 
 pecoribus comparabis. ego autem monere uel, si non dignaris, 
 certe ammonere non desino, ut agnoscas potius communem infirmitatem, 
 in qua uirtus perficitur, ne pro cognitis incognita praesumendo 
 ad ueritatem peruenire non possis. puto enim esse aliquid, quod et 
 tu intellegere quaeris nec potes nec tamen quaereres, nisi te posse 
 sperares. ac per hoc et tu uires intellegentiae tuae nescis, qui 
 naturae tuae scientiam profiteris nec mecum ignorantiam confiteris. 
 quid dicam de uoluntate, ubi certe liberum a nobis praedicatur 
 arbitrium ? nempe beatissimus apostolus Petrus uolebat pro domino 
 animam ponere, plane uolebat; neque enim deum id pollicendo fallebat, 
 sed quantas uires haberet uoluntas ipsa nesciebat: proinde 
 uir tantus, qui Iesum filium dei esse cognouerat, sc latebat. scimus 
 nos itaque aliquid uelle seu nolle; sed uoluntas nostra, etiam cum 
 bona est, quantum ualeat, quantas uires habeat, quibus temptationibus 
 cedat quibusue non cedat, si nos non fallimus, fili dilecte, 
 nescimus.

Vide igitur quam multa non praeterita, sed praesentia 
 de natura nostra nec tantum quod ad corpus, uerum etiam quod 
 ad interiorem hominem pertinet ignoremus nec tamen pecoribus 
 comparemur; et tu, quia praeteritam originem animae meae non 
 omnino nescio, sed non plene scio — nam scio mihi esse datam a 
 deo nec tamen esse de deo —, tanto me conuicio dignum putasti I 
 et quando possum de natura spiritus et animae nostrae commemorare 
 omnia quae nescimus? ubi potius exclamare debemus ad deum, 
 quod ille exclamauit in psalmo: mirificata est scientia 
 tua ex in e; inualuit, non potero ad illam. cur enim 
 adiecit \'ex me\' nisi quia ex seipso quam inconprehensibilis esset dei 
 scientia coniciebat, quando quidem se ipsum conprehendere non 
 ualebat? rapiebatur apostolus in tertium caelum et audiebat ineffabilia 
 uerba, quae non licet homini loqui, et utrum in corpore 
 hoc illi accidisset an extra corpus nescire se dicit nec a te comparari 
 pecoribus pertimescit. sciebat se spiritus eius esse in tertio caelo, 
 esse in paradiso et utrum esset in corpore nesciebat. et utique 
 tertium caelum et paradisus non erat ipse apostolus Paulus; corpus 
 uero eius et anima atque spiritus eius ipse erat. ecce sciebat magna, 
 alta atque diuina, quae ipse non erat; et hoc nesciebat, quod ad 
 naturam ipsius pertinebat. quis in tanta occultarum rerum 
 scientia tantam sui ipsius ignorantiam non miretur? quis 
 postremo crederet, nisi qui non fallit hoc diceret: quid 
 oremus, sicut oportet, nescimus? ubi esse 
 nostra maxime debet intentio, ut nos in ea quae ante sunt 
 extendamus; et me, si in eis quae retro sunt aliquid de 
 mea origine oblitus sum, pecoribus comparas, cum audias 
 eundem apostolum dicentem: quae retro oblitus, in 
 ea quae ante sunt extentus secundum i

 

 
 
 
 intentionem sequor ad palmam supernae 
 uocationis dei in Christo Iesu!

An forte etiam hoc quia dixi: quid oremus, sicut 
 oportet, nescimus, inridendum me arbitraris et inrationalibus 
 similem animantibus iudicas ? et forte tolerabilius. cum enim recto 
 sanoque iudicio futura nostra praeteritis praeferamus et oratio nobis 
 non propter quod fuimus, sed propter quod erimus sit necessaria, 
 multo est utique molestius nescire quid oremus quam quemadmodum 
 exorti fuerimus. sed ueniat tibi in mentem, ubi hoc legeris, 
 uel relegendo recole et noli in me huius conuicii lapidem iacere, 
 ne ad quem non uis perueniat. ille ipse quippe doctor gentium 
 apostolus dixit: quid enim oremus, sicut oportet, 
 nescimus, quod non tantum uerbo docuit, sed suo quoque 
 demonstrauit exemplo. nam contra utilitatem et salutis suae perfectionem 
 nesciens orabat, ut discederet ab eo stimulus carnis, quem 
 sibi datum dixit, ne magnitudine reuelationum suarum extolleretur. 
 et quia eum dominus diligebat, non fecit quod ignoranter petebat, 
 sed tamen ubi ait: quid enim oremus, sicut oportet, 
 nescimus, mox adiunxit: sed ipse spiritus interpellat 
 gemitibus inenarrabilibus. qui autem 
 scrutaturcorda, scit quid spiritus sapiat, quia 
 secundum deum interpellat pro sanctis, id est 
 \'interpellare sanctos facit\', ille utique spiritus, quem deus misit 
 in corda nostra clamantem: abba, pater, et inquo 
 clamamus: abba, pater; utrumque enim dictum est et

 

 
 
 
 accepisse nos spiritum clamantem: abba, pater et 
 accepisse nos spiritum, in quo clamamus: abba, 
 pater, ut exponeretur quomodo dixit \'clamantem\', hoc 
 est \'clamare facientem\', ut ipso faciente clamemus. doceat ergo et 
 hoc me quando uoluerit, si hoc mihi expedire nouit, ut sciam unde 
 secundum animam originem ducam. sed ille hoc me doceat spiritus, 
 qui altitudines dei serutatur, non homo, qui spiritum nescit, unde 
 uter inflatur. absit tamen, ut ego hinc te pecoribus comparem; 
 non enim hoc quia non poteras, sed quia non aduerteras nesciebas.

Verum tu fortasse, quamuis altiora sint, quae de animarum 
 origine requiruntur quam est unde ducimus et reddimus 
 flatum, tamen eadem altiora de scripturis sanctis te didicisse confidis, 
 de quibus per fidem didicimus, quae nulla possent humana 
 ingenia uestigare. nam longe utique praestantius est nosse resurrecturam 
 carnem ac sine fine uicturam quam quicquid in ea medici 
 scrutando discere potuerunt, quod nullo sensu anima percipit. cum 
 praesentia sua uegetet cuncta quae nescit; et longe est melius nosse 
 animam, quae in Christo renata et renouata fuerit, in aeternum 
 beatam futuram quam quicquid de illius memoria, intellegentia, 
 uoluntate nescimus. haec autem quae dixi praestantiora atque 
 meliora nullo modo nosse ualeremus, nisi diuinis crederemus eloquiis. 
 his ergo eloquiis fidere te fortassis existimas, ne de origine 
 animarum sententiam definitam proferre cuncteris. primum si ita 
 esset, non ipsi humanae naturae tribuere debuisti, quod scit homo 
 de sua qualitate atque natura disquirere atque disquirere, sed dei 
 muneri; dixisti enim: quid differt homo pecore, si hoc nescit ? quid 
 igitur opus est aliquid legere, ut hoc sciamus, si eo ipso quo a pecore

 

 
 
 
 distamus iam hoc scire debemus? sicut enim nihil mihi legis, 
 ut me uiuere sciam — habet enim natura mea, ut hoc nescire non 
 possim — ita, si et illud scire naturae est, cur mihi de hac re profers 
 quibus credam testimonia scripturarum? numquid soli distant 
 pecore qui eas legunt ? nonne ita creati sumus, ut distemus pecoribus 
 et antequam ad aliquas litteras peruenire possimus ? quid est, quaeso, 
 quod tantum naturae nostrae arrogas, ut co ipso quo distat a pecore 
 iam norit de origine animarum disquirere atque disserere, et rursus 
 eam sic facis huius cognitionis expertem, ut hoc scire humanitus 
 nequeat, nisi diuinis testibus credat?

Deinde et in hoc falleris. nam diuina testimonia, quae 
 ad istam quaestionem soluendam referre uoluisti, non id aperiunt. 
 aliud est quod illa demonstrant, sine quo uere non possumus pie 
 uiuere, quod scilicet animarum nostrarum deum habeamus datorem, 
 creatorem, formatorem. sed quomodo id faciat, utrum nouas eas 
 flando an de parentibus trahendo, non exprimunt nisi de una illa 
 quam primo homini dedit. lege diligenter quod scripsi ad fratrem 
 nostrum dei seruum Renatum; ibi enim quia id ostendi, non fuit 
 necesse et hic scribere. uelles autem me definire quod ipse definisti, 
 ut in tales angustias contruderer, in quales ipse contrusus aduersus 
 catholicam fidem tot et tanta locutus es, ut ea si fideliter et humiliter 
 recolas atque consideres, uideas profecto quantum tibi profuisset, 
 si scisses nescire quod nescis, et quantum tibi prosit, si uel nunc 
 scias. nam si intellegentia tibi placet in natura hominis, quoniam 
 reuera si eam non haberet, nihil, quantum ad animas pertinet, 
 pecoribus distaremus. intellege quid non intellegas, ne totum non 
 intellegas, et noli despicere hominem. qui ut ueraciter intellegat

 

 
 
 
 quod non intellegit hoc se non intellegere intellegit. unde autem 
 dictum sit in sacro psalmo: homo in honore cum esset, 
 non intellexit; comparatus est pecoribus insensatis 
 et similis factus est eis, lege et intellege, ut hoc 
 obprobrium humiliter potius ipse caueas quam superbe alteri obicias. 
 de his enim dictum est, qui istam uitam solam deputant uitam 
 secundum carnem uiuentes et post mortem nihil sperantes ueluti 
 pecora, non de his, qui neque negant se scire quod sciunt et confitentur 
 se nescire quod nesciunt et tutius intellegunt infirmitatem 
 suam quam de sua uirtutc confidunt.

Non itaque displiceat praesumptioni tuae iuuenali meus 
 senilis timor, fili. ego enim, si hoc quod de animarum origine 
 quaerimus nec deo nec aliquo spiritali homine docente scire potuero, 
 paratior sum defendere quam recte etiam hoc deus sicut alia multa 
 nos scire noluerit quam temere dicere, quod aut ita sit obscurum. 
 ut hoc non solum ad aliorum intellegentiam perducere nequeam, 
 sed nec ipse intellegam, aut certe etiam hereticos adiuuet, qui 
 propterea persuadere conantur ab omni noxa puras esse animas 
 paruulorum, ne scilicet eadem noxa in auctorem deum recurrat et 
 redeat, quod insontes animas, quibus nec lauacrum regenerationis 
 subuenturum esse praesciuit, dando carni peccatrici esse conpulerit 
 peccatrices nulla baptismatis gratia subuentura, qua liberentur a 
 damnatione perpetua, quando quidem innumerabiles animae infantum, 
 antequam baptizentur, de corporibus exeunt. absit enim. 
 ut hoc nolens diluere dicam quae ipse dixisti, \'quod anima per 
 carnem meruerit inquinari et esse peccatrix nullum habens ante 
 peccatum, quo recte id meruisse dicatur\', et \'quod etiam sine 
 baptismo originalia peccata soluantur\' et \'quod regnum quoque 
 caelorum non baptizatis in fine tribuatur\'. haec atque huiusmodi

 

 
 
 
 uenena fidei nisi dicere timerem, fortasse de hac re definire aliquid 
 non timerem. quanto melius igitur non separatim de anima disputo 
 et affirmo quod nescio, sed quod apertissime apostolum uideo 
 docuisse simpliciter teneo ex uno homine omnes homines ire in 
 condemnationem qui nascuntur ex Adam, nisi ita renascantur in 
 Christo, sicut instituit ut renascantur, antequam corpore moriantur, 
 quos praedestinauit ad aeternam uitam misericordissimus gratiae 
 largitor, qui est et illis quos praedestinauit ad aeternam mortem 
 iustissimus supplicii retributor non solum propter illa quae uolentes 
 adiciunt, uerum etiam, si infantes nihil adiciant, propter originale 
 peccatum. haec est in hac quaestione definitio mea, ut occulta 
 opera dei habeant suum secretum salua fide mea.

Nunc iam, quantum dominus donare dignatur, etiam 
 ad illud debeo respondere, ubi de anima loquens meum nomen 
 iterasti atque dixisti: non enim, sicut Augustinus peritissimus 
 episcopus profitetur, incorpoream et eandem spiritum esse permittimus 
 . prius itaque utrum anima incorporea, sicut ego dixi, an 
 corporea, sicut tu, existimanda sit disputemus; deinde utrum etiam 
 ipsa secundum scripturas nostras dicatur spiritus, quamuis etiam 
 proprie spiritus nuncupetur non uniuersa, sed aliquid eius. ac 
 primum scire uellem corpus quid esse definias. si enim non est corpus 
 nisi quod membris carnalibus constat, nec terra erit corpus nec 
 caelum nec lapis nec aqua nec sidera nec si quid huiusmodi est; si 
 autem corpus est quicquid maioribus et minoribus suis partibus 
 maiora et minora spatia locorum obtinentibus constat, corpora 
 suntetiam ista quae commemoraui: corpus est aer, corpus est lux ista 
 uisibilis et omnia, sicut dicit apostolus, corpora caelestia 
 et corpora terrestria.

Sed utrum aliquid tale sit anima, scrupulosissime ac 
 subtilissime quaeritur. uemm tamen tu, unde tibi maxime gratulor, 
 deum corpus non esse confirmas; sed me rursus sollicitum facis. 
 ubi dicis: si anima caret corpore, ut sit, sicut quibusdam placet, 
 cassae inanitatis aeria futilisque substantia . his enim tuis uerbis 
 uideris credere omne quod caret corpore inanis esse substantiae. 
 quod si ita est, quomodo deum audes dicere carere corpore nec 
 times, ne sequatur inanis eum esse substantiae ? porro si et corpore 
 caret deus, quod iam confessus es, et cum inanis esse substantiae 
 absit ut dicas, non ergo inanis substantiae est quicquid 
 corpore caret. et ideo qui incorpoream dicit esse animam, non est 
 consequens, ut eam uelit uideri inanis futilisque substantiae, quia 
 et deum, qui non est inane aliquid, simul incorporeum confitetur. 
 uide autem quantum intersit inter id quod dico et quod tu me 
 existimas dicere. ego enim nec aeriae substantiae animam dico: 
 alioquin corpus esse confiteor. aer quippe corpus est secundum 
 omnes, qui de corporibus cum loquuntur quid loquantur sciunt. 
 tu autem propter id quod incorpoream dixi animam, non solum 
 cassae inanitatis, sed ob hoc aeriam me putasti eam dixisse substantiam, 
 cum et corpus eam non esse dixerim, quod est aer, et 
 quod aere inpletur inane esse non possit. quod nec utres tui te 
 ammonere potuerunt. quid enim aliud in eos nisi aer, quando 
 inflantur, artatur? qui usque adeo inanes non sunt, ut eadem 
 plenitudine etiam pondera sufferant. quodsi forte aliud tibi uidetur 
 esse flatus, aliud aer, cum aer motus ipse sit flatus, quod et flabello 
 agitato doceri potest, certe uasa quaelibet concaua, quae putas

 

 
 
 
 inania, ut plena esse cognoscas, ab ea parte, qua inplentur, deprime 
 in aquam et uide, quod nihil humoris in ea possit intrare repellente 
 aere, quo plena sunt. cum autem ore sursum uersus conlocantur 
 siue ex latere, tunc recipiunt liquorem, si quis infunditur uel ingreditur, 
 exeunte atque euadente aere qua exitus patet. hoc praesenti 
 facilius posset demonstrari facto quam scripto. sed non est hic 
 diutius inmorandum, cum siue intellegas aeris naturam esse corpoream 
 sine non intellegas, me tamen putare non debes uel aeriam 
 dixisse animam, sed omnino incorpoream; quod et tu esse confiteris 
 deum, quem dicere non audes inane esse aliquid, sed negare non 
 potes omnipotentis et inmutabilis esse substantiae. cur ergo 
 metuimus, ne sit cassae inanitatis anima, si sit incorporea, cum 
 deum incorporeum esse fateamur nec eum cassae inanitatis esse 
 dicamus ? sic itaque potuit incorporeus incorpoream creare animam, 
 quemadmodum uiuens uiuentem quamuis inmutabilis mutabilem 
 et omnipotens longe inparem.

Cur autem animam nolis esse spiritum, sed corpus 
 eam uelis esse non uideo. si enim propterea spiritus non est, quia 
 distincte apostolus nominauit spiritum dicens: et inte g er 
 spiritus uester et anima et corpus, eadem causa 
 est, cur ea non sit corpus, quia distincte nominauit et corpus; si 
 autem affirmas, quod et anima corpus sit quamuis distincte corpore 
 nominato, permitte, ut etiam spiritus sit quamuis distincte spiritu 
 nominato. multo magis enim tibi debet uideri anima spiritus esse 
 quam corpus, quia spiritum et animam unius fateris esse substantiae, 
 unius autem substantiae animam corpusque esse non 
 dicis. quo igitur pacto corpus est anima, cum eius et corporis sit 
 diuersa natura, et spiritus non est anima, cum eius et spiritus sit

 

 
 
 
 una eademque natura? quid quod ista tua ratione etiam spiritum 
 corpus esse cogeris dicere? alioquin si spiritus corpus non est et 
 anima corpus est, non sunt spiritus et anima unius ciusdemque 
 substantiae; tu autem utrumque, quamuis duo quaedam sentias, 
 unam fateris habere substantiam: ergo et spiritus corpus est, si 
 anima corpus est; neque enim aliter possunt unius eiusdemque esse 
 naturae. proinde secundum te illud quod ait apostolus: spiritus 
 uester et anima et corpus, tria sunt corpora; sed ex 
 his duo, anima et spiritus, unius naturae sunt corpora, corpus autem 
 illud, quod etiam caro dicitur, diuersa natura est. et ex his tribus, 
 ut opinaris, corporibus, quonnn unum diuersae. duo uero sunt unius 
 eiusdemque substantiae, constat totus homo, una quaedam res 
 atque una substantia. ista cum asseras, non uis tamen, ut duae 
 res unius eiusdemque substantiae, id est anima et spiritus, habeant 
 unum spiritus nomen, cum duae res non unius eiusdemque, sed 
 inparis diuersaeque substantiae, id est anima et corpus, habeant 
 unum, sicut putas, corporis nomen. =

sed hoc omitto, nc de nominibus inter nos sit potius 
 controuersia quam de rebus. quisnam sit homo interior uideamus, 
 utrum anima an spiritus an utrumque. sed, sicut te scripsisse 
 uideo, interiorem hominem animam dicis. de hac enim loquebaris, 
 cum diceres: et gelante substantia, quae conprehendi non poterat, 
 efficeret corpus aliud intra corpus naturae suae ui et spiramine conglobatum 
 exindeque inciperet homo interior apparere, quem uelut in 
 formam uaginae corporalis inclusum ad similitudinem sui deliniauit 
 exterioris hominis habitudo . deinde infers: flatus ergo dei animam 
 fecit, immo flatus ex deo anima factus est, effigiata substantialis et 

 

 
 
 
 secundum naturam suam corporea et sui corporis similis imaginique 
 conformis . post haec incipiens loqui de spiritu: haec, inquis, anima, 
 quae ex flatu dei haberet originem, sine sensu proprio atque intellectu 
 intimo esse non potuit, quod est spiritus . sicut ergo uideo, interiorem 
 hominem uis esse animam, intimum spiritum, tamquam et ipse 
 interior sit animae sicut illa corpori. ita fit, ut quemadmodum 
 corpus per interiora cana sua recipit aliud corpus, quod est anima, 
 sicut putas, sic et anima credenda sit habere interiora inania, qua 
 corpus tertium receperit spiritum, atque ita totus homo constet 
 ex tribus: exteriore, interiore, intimo. itane nondum respicis, 
 quanta te absurdissima consequantur, cum animam conaris asseuerare 
 corpoream ? deinde dic. mihi: quis eorum renouabitur in 
 agnitione dei secundum imaginem eius qui creauit eum? interior 
 an intimus? apostolus quidem praeter interiorem et exteriorem 
 non uideo quod sciat alium interioris interiorem, id est totius 
 hominis intimum. sed elige quem uolueris. qui renouetur secundum 
 imaginem dei, quomodo hanc recipiet, qui iam sumsit exterioris 
 imaginem? si enim per membra exterioris cucurrit interior et 
 gelauit — hoc enim etiam uerbo usus es, tamquam figmentum 
 fusile fieret ex forma lutea, quae de puluere facta est —, quomodo 
 eadem manente forma, quae inpressa illi est uel expressa de corpore, 
 potest reformari ad imaginem dei? an duas habebit imagines, a 
 summo quidem dei, ab imo autem corporis, sicut in nummo dicitur 
 \'caput et nauia\'? an forte dicis, quod anima ceperit imaginem 
 corporis et spiritus capiat imaginem dei, tamquam illa contigua 
 corpori et ille sit deo, ac sic ad imaginem dei homo ille intimus, 
 non iste interior reformetur? sed frustra hoc dicis. nam si et ille

 

 
 
 
 intimus ita est per animae omnia membra diffusus ut illa per corporis, 
 iam etiam ipse per animam cepit imaginem corporis, sicut 
 illa eum forma formauit. ac per hoc non habet ubi capiat imaginem 
 dei manente in se ista imagine corporis, nisi quemadmodum nummus, 
 ut dixi, aliter ex inferiore, aliter ex parte superiore formetur. 
 ad ista te absurda quando de anima cogitas carnalis cogitatio corporum 
 uelis nolisue conpellit. sed deus, ut etiam ipse rectissime 
 confiteris, non est corpus; quomodo igitur capiat eius imaginem 
 corpus? obsecro te, frater, ut non conformeris huic saeculo, sed 
 reformeris in nouitate mentis tuae nec sapias secundum carnem, 
 quoniam mors est.

Sed, inquis, si anima caret corpore, quid est quod apud 
 inferos diues ille cognoscit ? certe, inquis, nouerat iam Lazarum, non 
 nouerat Abraham. unde illi tanto ante tempore defuncti Abrahae 
 prouenit agnitio ? haec dicens si agnitionem hominis prouenire non 
 putas sine corporis forma, ut noueris te ipsum, credo quod assidue 
 speculum adtendis, ne, si fueris oblitus faciem tuam. non te possis 
 agnoscere. rogo te, quem magis hominem nouit homo quam se 
 ipsum et cuius minus potest faeiem uidere quam suam ? quis autem 
 potest cognoscere deum, quem tu quoque incorporeum esse non 
 dubitas, si praeter corporis formam, sicut putas, non potest cognitio 
 prouenire, id est si corpora possunt sola cognosci? quis autem 
 Christianus de tam magnis difficillimisque rebus disputans animum 
 in uerba diuina tam neglegenter intendat, ut dicat: (si incorporea 
 est anima, necesse est careat forma\'? oblitus es te formam legisse

 

 

 

 
 
 
 doctrinae? ergo corporea est forma doctrinae. oblitus es scriptum 
 esse de Christo Iesu, antequam hominem fuisset indutus, quod in 
 forma dei erat? quomodo ergo dicis: si incorporea est anima, necesse 
 est careat forma, cum audias formam dei, quem non esse corporeum 
 confiteris et ita loqueris, tamquam forma nisi in corporibus esse 
 non possit?

Dicis etiam \'cessare illic nomina, ubi non distinguitur 
 forma, et nihil illic agere appellationem nominum, ubi nulla est 
 designatio personarum\', hinc uolens probare Abrahae animam fuisse 
 corpoream, quia dici potuit: pater Abraham. iam diximus 
 etiam ubi corpus nullum est esse formam. si autem appellationem 
 nominum nihil putas agere, ubi non sunt corpora, numera ista 
 nomina, quaeso te: fructus autem spiritus est 
 caritas, gaudium, p a x, longanimitas, benignitas, 
 bonitas, fides, mansuetudo, continentia 
 et dic mihi utrum res ipsas non agnoscas, quarum ista sunt 
 nomina, uel sic agnoscas, ut aliqua liniamenta corporum uideas. 
 ecce, ut alia taceam, dic mihi quam figuram, quae membra, quem 
 colorem caritas habeat, quae certe, si ipse inanis non es, inane aliquid 
 tibi uideri non potest. cuius auxilium inploratum est, inquis, corporeus 
 utique uisus est atque formatus . audiant te homines et dei 
 nemo inploret auxilium, quia nemo eum potest uidere corporeum.

Denique, inquis, membra illic animae describuntur, 
 ut uere sit corpus, et uis \'per oculum totum caput intellegi\', quia 
 dictus est leuasse oculos suos, \'per linguam fauces, per digitum

 

 
 
 
 manum\', quia dictum est: mitteLazarum, utintinguat 
 extremum digiti sui in aquam, ut refrigeret 
 linguam meam. tamen, ne per membrorum nomina de deo 
 tibi corporeo praescribatur, dicis \'per haec incorporeas intellegendas 
 esse uirtutes\', quia deum rectissime defendis non esse corporeum. 
 quid igitur causae est, cur nomina ista membrorum in deo tibi 
 corpus non faciant, in anima faciant? an uero quando de creatura 
 haec dicuntur, proprie accipienda sunt, quando autem de creatore, 
 tropice\' atque translate? pinnas itaque corporeas daturus es nobis, 
 quoniam non creator, sed creatura, id est homo dicit: si 
 assumsero pinnas meas sicut columba? porro 
 autem, si propterea linguam habebat diues ille corpoream, quoniam 
 dixit: refrigeret linguam mea, in nobis quoque adhuc 
 in carne uiuentibus manus habet ipsa lingua corporeas, quia scriptum 
 est: mors et uita in manibus linguae. puto 
 etiam non tibi uideri uel esse in creaturam uel corpus esse peccatum: 
 cur ergo habet faciem? an non audis in psalmo: non est pax 
 ossibus meis a faeie peccatorum meorum ?

Quod uero \'illum Abrahae sinum\' existimas -esse corporeum 
 et per ipsum\' asseris totum corpus eius agnosci\', uereor, ue in re 
 tanta ioculariter atque inridenter, non serio grauiterque agere credaris. 
 neque cnim usque adeo desiperes, ut arbitrareris corporeum 
 unius hominis sinum ferre tot animas, immo, ut secundum te loquar, 
 \'ferre tot corpora bene meritorum, quos illuc angeli sicut Lazarum 
 perferunt\'. nisi opinaris fortasse illam unam animam solam ad

 

 

 
 
 
 eundem sinum peruenire meruisse. si non iocaris et errare pueriliter 
 non uis, sinum Abrahae intellege remotam sedem quietis atque 
 secretam, ubi est Abraham. et ideo Abrahae dictum, non quod 
 ipsius tantum sit, sed quod ipse pater multarum gentium sit positus, 
 quibus est ad imitandum fidei principatu propositus, sicut deum 
 Abrahajn et deum Isaac et deum Iacob se deus uocari uoluit, cum 
 sit innumerabilium deus.

Neque. haec ita me disserere existimes, tamquam 
 negem fieri posse, ut anima mortui sicut dormientis in similitudine 
 corporis sui sentiat seu bona seu mala. nam et in somnis 
 quando aliqua dura et molesta perpetimur, nos utique sumus et, 
 nisi euigilantibus nobis illa praetereant, poenas grauissimas pendimus; 
 sed corpora esse credere, quibus hac atque illae quasi ferimur 
 et uolitamus in somnis, hominis est, qui parum uigilanter de rebus 
 talibus cogitauit. de his quippe uisorum imaginibus maxime anima 
 probatur non esse corporea, nisi uelis et illa corpora dicere, quae 
 praeter nos ipsos tam multa uidemus in somnis: caelum, terram, 
 mare, solem, lunam, stellas, fluuios, montes, arbores, animalia. 
 haec qui corpora esse credit, incredibiliter desipit; sunt tamen corporibus 
 omnino simillima. ex hoc genere sunt etiam, quae aliqua 
 significantia diuinitus demonstrantur siue in somno siue in extasi. 
 quae unde fiant, id est quaenam sit uelut materies eorum, quis 
 indagare. possit aut dicere? procul dubio tamen spiritalis est, non 
 corporalis. namque huiusmodi species uelut corporum, non tamen 
 corpora et uigilantium cogitatione formantur et profunditate 
 memoriae continentur et ex eius abditissimis sinibus nescio quo 
 mirabili et ineffabili modo cum recordamur prodeunt et quasi ante

 

 
 
 
 oculos prolata uersantur. tam multas igitur et tam magnas corporum 
 imagines, si anima corpus esset, capere cogitando uel memoria continendo 
 non posset. secundum tuam quippe definitionem corporea 
 substantia sua corpus hoc exterius non excedit . qua igitur magnitudine, 
 quae nulla illi est, imagines tam magnorum corporum et 
 spatiorum atque regionum capit? quid ergo mirum, si et ipsa sibi 
 in sui corporis similitudine apparet et quando sine corpore apparet? 
 neque enim cum suo corpore sibi apparet in somnis et tamen in ea 
 ipsa similitudine corporis sui quasi per loca ignota et nota discurrit 
 et laeta sentit multa uel tristia. sed puto, quod nec tu audeas 
 dicere figuram illam corporis atque membrorum, quam sibi habere 
 uidetur in somnis, uerum corpus esse. nam isto modo erit uerus mons, 
 quem sibi uidetur ascendere, et corporea domus, quam sibi uidetur 
 intrare, et arbor uera lignumque uerum corpus habens, sub qua 
 sibi uidetur iacere, et aqua uera, quam sibi uidetur haurire, et omnia 
 in quibus quasi corporibus uersatur corpora erunt, si et ipsa corpus 
 est, quae simili imagine inter cuncta illa uersatur.

De conscriptis uisionibus martyrum dicendum tibi 
 est aliquid, quoniam tu etiam inde testimonium adhibendum putasti. 
 nempe sancta Perpetua uisa sibi est in somnis cum quodam Aegyptio 
 in uirum conuersa luctari. quis autem dubitet in illa similitudine 
 corporis animam eius fuisse, non corpus, quod utique in suo femineo 
 sexu manens sopitis sensibus iacebat in stratis, quando anima eius 
 in illa uirilis corporis similitudine luctabatur? quid hic dicis? 
 uerumne erat corpus illa uiri similitudo an non erat corpus, quamuis 
 haberet similitudinem corporis? elige quid uelis. si corpus erat, 
 cur non seruabat uaginae suae formam? neque enim in illius

 

 
 
 
 feminae carne uirilia repererat genitalia, unde ita posset sese coartando 
 et, ut tu loqueris, \'gelaudo\' formari. deinde, obsecro te, cum 
 corpus dormientis adhuc uiueret, quando eius anima luctabatur, 
 in sua uagina erat utique omnibus membris uiuentis inclusa et 
 in eius corpore suam formam, de quo fuerat formata, seruabat — 
 nondum quippe artus illos, sicut fit in morte, reliquerat; nondum 
 membra ex membris formata ex formantibus cogente ui morti, 
 extraxerat —: unde igitur erat uirile animae corpus, in quo sibi luctari 
 cum aduersario uidebatur? si autem non erat corpus et tamen erat 
 aliquid simile corporis, in quo sane uerus labor aut uera laetitia 
 sentiretur, iamne tandem uides quemadmodum fieri possit, ut sit 
 in anima similitudo quaedam corporis nec ipsa sit corpus?

Quid si tale aliquid apud inferos geritur et in eis se non 
 corporibus, sed corporum similitudinibus animae agnoscunt? cum 
 enim tristia patimur quamuis in somnis, etsi membrorum corporeorum 
 sit illa similitudo, non membra corporea, non est tamen 
 poenae similitudo, sed poena; sic etiam ubi laeta sentiuntur. sed 
 quoniam sancta Perpetua nondum erat mortua, non uis hinc tibi 
 fortasse praescribi, cum ualde ad rem pertineat, cuius esse naturae 
 existimes illas similitudines corporum quas habemus in somnis. 
 et tota ista causa finita sit, si eas et similes corporibus et non esse 
 corpora confiteris. uerum tamen Dinocratcs frater eius mortuus 
 erat; hunc uidit cum illo uulnere quod uiuus habuit et unde est 
 perductus ad mortem. ubi est quod tantis conatibus laborasti, 
 cum ageres de praecisione membrorum, ne simul concidi anima putarctur? 
 ccce uulnus erat in anima Dinocratis, quod eam ui sua, 
 quando erat in eius corpore, exclusit e corpore. quomodo ergo 
 secundum tuam opinionem, \'quando membra corporis praeciduntur,

 

 
 
 
 ab ictu se subtrahit et in alias partes densendo se colligit, ne aliqua 
 pars eius uulncre corporis amputetur\', etiamsi dormienti atque 
 nescienti membrorum aliquid praecidatur? tantam quippe illi 
 tribuis uigilantiam. ut etiam uisis occupata somniorum, si plaga 
 inruerit ignoranti, qua caro feriatur. se illa prouidenter perniciterque 
 subducat, ne possit feriri atque uexari siue concidi, nec adtendis, 
 homo prudens, quod, si sc anima inde subduceret, nec illa percussio 
 sentiretur. sed inueni quod potueris quid inde respondeas, quomodo 
 anima partes suas abripiat et recondat introrsus, ne, ubi praeciditur 
 seu percutitur corporis membrum, amputetur et ipsa atque uexetur, 
 Dinoeratem aspice et dic, cur eius anima non se subtraxerit ah co 
 corporis loco, qui mortifero uulnere uastabatur, nc in illa fieret quod 
 in eius facie etiam post mortem ipsius corporis appareret. an forte 
 iam tibi placet, ut istas potius similitudines corporum quam corpora 
 esse credamus, ut quomodo apparet quasi uulnus, quod non est 
 uulnus, ita quod non est corpus quasi corpus appareat? nam si 
 anima uulnerari potest ab eis qui uulnerant corpus, nihilne metuendum 
 est, ne possit occidi ab eis qui corpus occidunt? quod dominus 
 apertissime fieri non posse testatur. et tamen anima Dinocratis mori 
 non potuit, unde corpus eius est mortuum, et quasi uulnerata uisa 
 est, sicut corpus fuerat uulneratum, quoniam corpus non erat, sed 
 habebat in similitudine corporis etiam similitudinem uulneris. 
 porro autem in non uero corpore uera miseria fuit animae, quac 
 significabatur adumbrato corporis uulnere, de qua sororis sanctae 
 orationibus meruit liberari.

Iam illud quale est dicere, quod \'anima formam de corpore 
 accipiat et cum incremento corporis protendatur et crescat, et non

 

 
 
 
 adtendere quam monstrosa euadat anima iuuenis siue senis, si eius 
 brachium praecidatur infanti. contrahit enim se, ut dicis, animae 
 manus, ne ipsa etiam cum manu corporis amputetur, et in alias se 
 partes corporis densendo concludit . ac per hoc illud animae brachium 
 quam breue corporis fuit, unde acceperat formam, tam breue seruabitur 
 ubicumque seruetur, quia perdidit formam, cuius incremento 
 posset pariter crescere. exit ergo anima iuuenis aut senis, qui 
 manum cum esset paruus amisit, habens quidem duas manus, 
 quia una refugiens non est amputata cum corpore, sed alteram iuuenalem 
 uel senilem, alteram uero sicut primum fuerat infantilem. tales 
 animas, crede mihi, non forma corporis facit, sed erroris deformitas 
 fingit. non mihi uideris ab isto errore posse erui, nisi deo adiuuante 
 diligenter consideraueris uisa somniantium et inde cognoueris esse 
 quasdam quae non sint corpora, sed similitudines corporum. 
 quamuis enim et ea quae similia corporibus cogitamus ex eo genere 
 sint, tamen, quod ad mortuos adtinet, aptior coniectura de dormientibus 
 ducitur. neque enim frustra eos qui mortui sunt appellat sancta 
 scriptura dormientes, nisi quia est quodammodo consanguineus 
 leti sopor.

Proinde si anima corpus esset et corporea esset figura, 
 in qua se uidet in somnis, eo quod de corpore eius fuisset expressa, 
 nullus hominum membro corporis amputato sicut eo caret, ita sine 
 illo se uideret in somnis, sed potius semper integrum, eo quod 
 animae ipsius nihil fuerit amputatum. cum uero aliquando se 
 integros uideant, aliquando autem, sicut sunt, ex quacumque parte 
 truncatos, quid aliud ista res docet nisi animam sicut aliarum 
 rerum quas sentit in somnis ita et corporis modo sic, modo sic non

 

 
 
 
 ueritatem, sed similitudinem gerere ? gaudium uero eius siue tristitia, 
 delectatio uel offensio, siue sit in corporibus siue in corporum 
 similitudinibus, uera est. tu ipse nonne dixisti uereque dixisti 
 \'alimenta et uestimenta non esse animae, sed corpori necessaria\'? 
 cur ergo aquae stillam desiderauit apud inferos diues? cur\'Samuhcl 
 sanctus post mortem\', ut ipse quoque commemorasti, \'solito indumento 
 uestitus apparuit\'? numquid ille ruinas animae sicut carnis 
 per umoris alimentum reficere cupiebat? numquid iste de corpore 
 uestitus exierat? sed in illo uera erat molestia, qua cruciabatur 
 anima, non tamen uerum corpus, cui quaereret alimenta, et iste sic 
 potuit apparere uestitus, ut non corpus esset, sed similitudinem corporis 
 haberet et anima et habitus. neque enim se anima sicut in 
 membra corporis ita et in uestimenta porrigit et coartat, ut etiam 
 inde formetur.

Post mortem uero quam uim cognitionis corruptibilibus 
 exoneratae corporibus animae accipiant etiam non bonae, ut uel 
 pariter malas uel etiam bonas ualeant interioribus sensibus intueri 
 et agnoscere siue in ipsis non corporibus, sed similitudinibus corporum 
 siue in bonis aut malis affectionibus mentis, in quibus nulla 
 sunt quasi liniamenta membrorum, quis ualeat indagare? unde est 
 et illud, quod patrem Abraham diues ille, cum in tormentis esset, 
 agnouit, cui figura corporis eius non erat nota, cuius corporis 
 similitudinem quamuis incorpoream potuit anima retinere. quis 
 autem recte dicat se aliquem hominem cognouisse, nisi in quantum 
 potuit eius uitam uoluntatemque cognoscere, quae utique moles non 
 habet uel colores? sic enim et nos ipsos certius quam ceteros 
 nouimus, quia nobis conscientia nostra nota est et uoluntas. quam

 

 
 
 
 plane uidemus et in ea tamen aliquam corporis similitudinem non 
 uidemus, hanc in alio quamuis praesente non cernimus, etiam cuius 
 absentis faciem nouimus, recolimus, cogitamus. nostram uero 
 faeiem eo modo nosse, recolere, cogitare non possumus et tamen nos 
 ipsos nobis magis quam illum cognitum uerissime dicimus. ita 
 clarum est, ubi sit potior hominis ueriorque notitia.

Cum ergo aliud sit in anima, quo corpora uera sentimus 
 — quod facimus quinque sensibus corporis —, aliud, quo praeter 
 ipsos similia corporibus non corpora cernimus — ubi et nos ipsos 
 non aliter quam similes corporibus contuemur —, aliud, quo nec 
 corpora nec similitudines corporum, sicut fidem, spem, caritatem, 
 sine ullis coloribus et tumoribus eorumque similibus certius sane 
 firmiusque conspicimus, ubi magis esse et quodammodo familiarius 
 habitare debemus, ubi renouari in agnitione dei secundum 
 imaginem eius qui creauit nos? nonne in hoc quod tertio loco posui? 
 ibi enim certe neque ullum sexum neque ullam sexus similitudinem 
 gerimus.

Xam illa masculinae uel femininae animae forma membris 
 uirilibus muliebribusquc distincta, si non corporis similitudo, sed 
 corpus est, uelis nolis est masculus, uelis nolis est femina, quaecumque 
 aut masculus apparet aut femina. sed tamen si secundum 
 tuam opinionem et corpus est anima et uiuum corpus est et habet 
 mammas protumidas et propendulas et non habet barbam et habet 
 uuluam et genitalia, quae habent feminae corporis membra, et 
 non est femina, egone non dicam uera constantius: \'et habet oculum 
 et habet linguam et habet digitum et habet cetera similia corporis 
 membra et haec tota est corporis similitudo, non corpus\', cum hoc

 

 
 
 
 quod ego dico probet apud se quisque, cum corpora imaginatur 
 absentium — probet certe, cum figuras et suam et alias suorum 
 recolit somniorum —, a te autem huius monstri, ubi et uerum est et 
 uiuum est et femineum est corpus et femineus non est sexus, nullum 
 in natura rerum proferatur exemplum ?

Quod enim de phoenice loqueris, ad rem de qua agitur 
 omnino non pertinet. resurrectionem quippe illa significat corporum, 
 non sexum destruit animarum, si tamen, ut creditur, de sua morte 
 renascitur. sed arbitror, quod tuum sermonem parum putaueris 
 fore plausibilem, si non multa de phocnice more adulescentium 
 declamares. numquid enim sunt in eius corpore genitalia masculina, 
 et non est masculus, uel feminina, et non est femina? tu autem 
 adtende, quid dicas, quid adstruere, quid persuadere coneris. 
 \'animam\' dicis \'per cuncta membra diffusam gelando riguisse et a 
 uertice usque ad ima uestigia, a medullis intimis usque ad superficiem 
 cutis totam totius accepisse corporis formam; ac per hoc accepit 
 in feminae corpore quicquid habent femineorum uiscerum 
 feminae et uerum est hoc corpus et haec uera sunt membra et tamen 
 non est femina. cur, obsecro te, in uero et uiuo corpore omnia sunt 
 membra feminea, et non est femina, in uero et uiuo corpore membra 
 sunt omnia masculina, et non est masculus ? quis ista credere, dicere, 
 docere praesumat? an quia non generant animae? ergo nec muli 
 et mulae sunt masculi et feminae. an quia nec concumbere poterunt 
 sine carneis corporibus amimae? sed hoc aufertur et his qui castrantur 
 et tamen, cum eis adimatur et motus et opus, non adimitur 
 sexus figura quantulacumque masculinorum manente membrorum.

 

 
 
 
 nemo umquam masculum negauit eunuchum: quid quod apud te 
 animae etiam eunuchorum testes integros habent et, si cuiquam 
 genitalia prorsus tota tollantur, tota in eius anima secundum 
 opinionem tuam et omnino integra permanebunt ? nouit enim se 
 subtrahere, sicut dicis, cum ea pars carnis coeperit exsecari, ut 
 ea forma, quae inde sumpta est, quando illud unde sumpta est 
 amputatur, non pereat, sed quamuis infusa gelauerit, motu tamen 
 celerrimo rapiatur et interius recondatur, ut salua seruetur, et tamen 
 non sit masculus apud inferos masculinorum genitalium secum 
 afferens totum, qui cum illa in corpore non haberet, masculus fuit 
 propter eorum solum locum . falsa sunt haec, fili; si non uis ut sit 
 in anima sexus, non sit et corpus.

Non omnis similitudo corporis corpus est. dormi, et 
 uidebis; sed cum euigilaueris, uigilanter discerne quod uideris. in 
 somnis enim tibi uelut corporeus apparebis; neque id corpus tuum, 
 sed anima tua, nec uerum corpus sed similitudo corporis erit. iacebit 
 enim corpus tuum, ambulabit ipsa; silebit lingua corporis tui, 
 loquetur illa; clausi erunt oculi tui, uidebit illa; et utique uiuentia 
 iacebunt tui corporis membra, non mortua. ac per hoc nondum 
 extracta est uelut de uagina sua gelata illa forma, sicut putas, 
 animae tuae et in ea tamen tota atque integra cernitur similitudo 
 carnis tuae. ex hoc genere similitudinum corporalium, quae non 
 corpora sicut corpora apparent, sunt omnia quae sanctos libros 
 legens in propheticis etiam uisionibus non intellegis, quibus significantur 
 ea quae geruntur in temporibus, uel praesenti uel praeterito 
 ucl futuro. falleris autem in eis, non quia sunt ipsa fallacia, sed 
 quia non ea sicut accipienda sunt accipis. ubi enim uisae sunt animae

 

 
 
 
 martyrum, in eadem reuelatione uisus est et agnus quasi occisus 
 habens cornua septem; ibi equi aliaque animalia, sicut oportuit, 
 figurata; ibi postremo et stellae ceciderunt et caelum plicitum est 
 ut liber; nec tamen tunc concidit mundus. ista itaque omnia si 
 sapienter accipimus, quamuis dicamus uisa ueracia, non tamen 
 uera dicimus corpora.

Prolixioris autem sermonis est de isto genere similitudinum 
 corporalium diligentissima disputatio, utrum et angeli, seu boni seu 
 mali, sic appareant, quando specie hominum uel quorumlibet corporum 
 apparent, an habeant aliqua uera corpora et in ipsorum 
 potius ueritate uideantur, an uero in somnis uel in extasi in istis 
 cernantur non corporibus, sed similitudinibus corporum, uigilantibus 
 autem uera cernenda et, si opus est, etiam tangenda ingerant 
 corpora. sed ista in hoc libro requirenda et pertractanda esse non 
 arbitror. nunc de anima incorporea satis dictum sit. quam si corpoream 
 mauis credere, prius tibi definiendum est quid sit corpus, 
 ne forte, cum de re ipsa inter nos constet, incassum de nomine laboremus. 
 quanta te tamen absurda secuta sint tale corpus in anima 
 cogitantem, qualia sunt quae ab omnibus eruditis corpora nuncupantur, 
 id est quae per distantiam longitudinis, latitudinis, altitudinis 
 locorum occupant spatia, minora minoribus suis partibus et 
 maiora maioribus, puto quod iam prudenter aduertas.

Restat ostendere quemadmodum, quamuis et 
 proprie dicatur spiritus non uniuersa anima, sed aliquid ipsius — 
 sicut apostolus dicit: et integer spiritus uester et 
 anima et cor pus, uel illud multo expressius in libro Iob: 
 absoluisti animam meam ab spiritu meo —, 
 tamen et uniuersa anima appelletur hoc nomine, quamuis multo 
 magis haec quaestio nominum uideatur esse, 11011 rerum. cum enim

 

 
 
 
 constet esse aliquid in anima, quod proprie spiritus nominetur, quo 
 excepto proprie nominatur et anima, iam de rebus ipsis nulla 
 contentio est, praesertim quia illud etiam ego dico proprie uocari 
 spiritum quod et tu dicis, id est quo ratiocinamur et intellegimus, 
 quando ita distincte ista dicuntur, quemadmodum apostolus ait: 
 etinteger spiritus uester et anima et corpus. 
 hunc autem spiritum etiam mentem uidetur appellare, cum dicit: 
 mente seruio legi dei, carne autem legi peccati. 
 nam ipsa sententia est: et caro concupiscit aduersus 
 spiritum, spiritus autem aduersus 
 carnem, ut quod ibi dixit mentem, hoc intellegatur hic spiritum 
 dicere, non, sicut tu existimas, \'uniuersam mentem uocari, quae constat 
 ex anima et spiritu\', quod ubi legeris nescio. mentem quippe 
 nostram nisi rationale et intellectuale nostrum dicere non solemus. 
 ac per hoc quod ait idem apostolus: renouam i n i spiritu 
 mentis uestrae, quid aliud dixit quam \'renouamini mente 
 uestra\'? sic enim spiritus mentis nihil est aliud quam mens, quomodo 
 corpus carnis nihil aliud potest esse quam caro. nam et hoc 
 scriptum est: in expoliatione corporis carnis, 
 ubi carnem corpus carnis appellat. dicit sane et alio modo spiritum 
 hominis, quem prorsus a mente discernit: si enim orauero 
 lingua, inquit, spiritus meus orat, mens autem 
 mea infructuosa. est. uerum nunc non de isto spiritu 
 loquimur, qui est a mente distinctus – habet iste suam eandemque 
 difficilem quaestionem; multis enim modis atque in diuersis significationibus 
 scripturae diuinae spiritum nominant —, sed de quo 
 nunc agimus, quo ratiocinamur, intellegimus, sapimus, constat inter 
 nos sic cum etiam proprie spiritum nuncupari, ut non sit uniuersa

 

 
 
 
 anima, sed aliquid eius. tamen animam etiam spiritum esse si propterea 
 negas, quia eius intellegentia distincte dicitur spiritus, poteris 
 negare uniuersum semen lacob appellari Israhel, quoniam excepto 
 Iuda etiam distincte appellatus est Israhel in tribubus decem, 
 quae in Samaria tunc fuerunt. sed quid opus est hic diutius inmorari 
 ?

Iam nunc unde facilius ostendamus adtende eam 
 quae anima est etiam spiritum dici. cum audis uel legis domino moriente 
 quod scriptum est: et inclinato capite tradidit 
 spiritum, ita uis intellegi, tamquam a parte significaucrit 
 totum, non quod ea quae anima est possit et spiritus nuncupari. 
 at ego ut possim expeditius probare quod dico, te ipsum testem 
 citius et commodius adhibebo. sic enim spiritum definisti, ut pecora 
 appareant non spiritum habere, sed animam; inrationalia quippe 
 ideo dicuntur, quod uim non habeant intellegentiae atque rationis. 
 unde cum hominem ipsum anumoneres suam nosse naturam, ita 
 locutus es: nam cum deus bonus nihil non ratione condiderit ipsumque 
 hominem animal rationale, intellectus capacem, rationis compotem 
 sensuque uiuacem, qui omnia rationis expertia prudenti ordinatione 
 distribuat, procreauerit . his tuis uerbis satis asseruisti, quod 
 omnino uerissimum est, hominem esse compotem rationis atque 
 intellegentiae capacem, quod utique non sunt animalia rationis expertia. 
 unde et testimonio diuino eos, qui non intellegunt, pecoribus 
 comparasti non utique habentibus intellectum. quod et alio 
 loco scriptum est: nolite esse sicut equus et mulus, 
 quibus non est intellectus. quae cum ita sint, adtende

 

 
 
 
 etiam quibus uerbis spiritum definieris atque descripseris, cum 
 illum ab anima distinguere niteris. haec anima, inquis, quae ex 
 flatu dei habet originem, sine sensu proprio atque intellectu intimo 
 esse non potuit, quod est spiritus . et paulo post: et quamuis anima, 
 inquis, animet corpus, tamen quod sentit, quod sapit, quod uiget, spiritus 
 sit necesse est . item paulo post: aliud erit, inquis, anima et aliud 
 spiritus, sapientia et sensus animae . his uerbis satis indicas quid 
 esse spiritum hominis sentias, id est rationale nostrum, quo sentit 
 atque intellegit anima, non sicut sentitur corporis sensibus, sed 
 sicut est ille intimus sensus, ex quo est appellata sententia. hinc 
 autem pecoribus sine dubitatione praeponimur, eo quod sunt illa 
 rationis expertia. non habent itaque spiritum pecora, id est intellectum 
 et rationis ac sapientiae sensum, sed animam tantum. nam 
 et de illis dictum est: producant aquae repentia 
 animarum uiuentium, et: producat terra animam 
 uiuentem. ut ergo plenissime ac planissime noueris eam 
 quae anima est more diuinorum eloquiorum etiam spiritum dici, 
 appellatur pecoris spiritus. et utique non habent pecora illum 
 spiritum, quem tua dilectio discernens ab anima definiuit. unde 
 manifestum est, quod generali uocabulo anima pecoris recte potuit 
 sic uocari, sicut legitur in libro Ecclesiaste: quis scit, spiritu 
 sfiliorum hominis si ascendat ipse sursum 
 et spiritus pecoris si descendat ipse deorsum 
 in terram? itemque in diluuii uastitate scriptum est: et mortua 
 est omnis caro, quae mouebatur super 
 terram, uolatilium, pecorum et iumentorum 
 et ferarum; et omnis serpens qui mouetur 
 super terram et omnis homo et omnia

 

 
 
 quaecumque habent spiritum uitae, ubi remotis omnibus 
 dubitationis ambagibus generale animae nomen esse intellegimus 
 spiritum. cuius quidem nominis significa.tio tam late patet, ut 
 etiam deus uoeetur spiritus; et iste flatus aerius, quamuis sit 
 corporeus, appellatur in psalmo spiritus tempestatis. quapropter 
 eam quae anima est etiam spiritum nuncupari puto (secundum 
 illud: auferes spiritum eorum, et deficient, 
 et iterum: exiet spiritus eorum, etreuertetur in 
 terram suam, hoc est corpus in puluerem suum. ergo nomen 
 animae spiritus est ab eo, quod spiritalis est; animae nomen est 
 ab eo, quod corpus animet, hoc est uiuificet. aestimo) quod ammonitus 
 his, quae commemoraui, diuinarum testimoniis paginarum, 
 ubi et anima pecoris, cui non est intellectus, appellata legitur 
 spiritus, non negabis ulterius. quocirca si et illa quae de anima 
 incorporea disputata sunt capis et sapis, non est unde tibi displiceam, 
 quod eam me scire dixi non corpus esse, sed spiritum, quia et corpus 
 non esse monstratur et generali nomine spiritus nuncupatur.

Quamobrem si hos ad te libros inpensa dilectione 
 conscriptos repensa dilectione sumis et legis, si in principio primi 
 tui libri audis et te ipsum et studes, sicut dixisti, \'tuam sententiam 
 non tueri, si inprobabilis detegatur\', illa praecipue undecim caue, 
 de quibus in libro superiore commonui: ne \'animam sic dicas ex 
 deo, ut eam non de nulla nec de alia, sed de sua natura creauerit\'; 
 aut \'quod per infinitum tempus atque ita semper animas det, sicut 
 semper est ipse qui dat\'; aut \'animam meritum aliquod perdidisse 
 per carnem, quod habuerit ante carnem\'; aut \'animam per carnem 
 reparare habitudinem priscam perque ipsam carnem renasci, per

 

 

 

 
 
 
 quam meruerat inquinari\'; aut \'quod anima ante omne peccatum 
 meruerit esse peccatrix\'; aut \'infantes sine regenerationis baptismate 
 mortuos ad indulgentiam peruenire originalium peccatorum\'; aut 
 \'eos, quos dominus praedestinauit ad baptismum, posse ante defungi 
 nec in eis quod omnipotens praedestinauit inpleri\'; aut \'de his, qui 
 priusquam baptizentur exspirant, dictum esse quod scriptum est: 
 raptus est, ne malitia mutaret illius intellectum 
 atque ad hunc sensum cetera pertinentia; aut \'earum 
 aliquas mansiones extra regnum dei esse, quas multas in domo 
 patris sui dominus dixit esse\'; aut \'sacrificium corporis et sanguinis 
 Christi pro his qui non baptizati de corpore exierint offerendum\'; 
 aut \'aliquos eorum qui sine Christi baptismate moriuntur in paradisum 
 interim recipi ac postmodum et regni caelorum beatitudinem 
 consequi\'. haec praecipue caue, fili, nec cognominari Vincentius 
 delecteris, si uis esse uictor erroris, nec te, quando aliquid nescis, 
 existimes scire, sed, ut scias, disce nescire. neque enim aliquid in 
 occultis dei operibus ignorando, sed temere incognita pro cognitis 
 astruendo et falsa pro ueris proferendo ac defendendo peccatur. 
 ignorantiam uero meam, utrum animae hominum nouae fiant an 
 de parentibus — quas tamen a creatore deo non de ipsius substantia 
 fieri dubitare fas non est — aut non debere reprehendi aut 
 ab eo debere, a quo potest docente et auferri, et habere in se animas 
 corporum similitudines incorporeas, ipsas autem non esse corpora 
 et salua distinctione animae et spiritus etiam uniuersaliter animam 
 spiritum nuncupari puto quod persuaserim caritati tuae; si autem

 

 
 
 
 persuadere non potui, utrum tamen ea dixerim quae persuadere 
 debuerim qui legent potius iudicabunt.

Si qua sane alia, quae plurima in tuis libris emendanda mihi 
 uidentur, scire fortasse desideras, uenire tibi non sit onerosum, 
 non tamquam discipulo ad magistrum, sed primaeuo ad grandaeuum, 
 forti ad infirmum. etsi enim eos non edere debuisti, maiore tamen 
 et ueriore gloria quisque correctus sua confessione reprehenditur 
 quam cuiuslibet errantis ore laudatur. quamuis in eorundem recitatione 
 librorum auditores et laudatores tuos 11011 omnes ista quae 
 sana doctrina inprobat uel ante sensisse uel ad ea tibi consensisse 
 crediderim, sed acie mentis ipso tuae recitationis impetu cursuque 
 perstricta haec parum aduertere potuisse ant certe etiam illos qui 
 aduertere potuerunt non in te rerum liquidissimam ueritatem, 
 sed uerborum afluentiam et ingenii facultatem indolemque laudasse. 
 plerumque enim praedicatur et amatur eloquium in spe iuuenis, etsi 
 nondum habeat maturitatem fidemque doctoris. quapropter ut et 
 tu recte sapias et alios non tantummodo delectare possit, uerum 
 etiam aedificare quod loqueris, curam te oportet gerere de sermonibus 
 tuis remotis plausibus alienis.

Eodem tempore quidam Vincentius Victor in Mauritania 
 Caesariensi inuenit apud Hispanum quendam presbyterum Petrum 
 nonnullum opusculum meum, ubi quodam loco de origine animae 
 hominum singulorum, utrum ex illa primi hominis ac deinde ex 
 parentibus propagentur an sicut illi uni sine ulla propagatione 
 singulae singulis dentur, me nescire confessus sum, uerum tamen 
 scire animam non corpus esse, sed spiritum, et contra ista mea 
 ad eundem Petrum scripsit ille duos libros, quos mihi de Caesarea 
 Renatus monachus misit. quibus ego lectis responsione mea 
 quattuor reddidi, unum ad Renatum monachum, alterum ad 
 presbyterum Petrum et duos ad eundem Victorem. sed ad Petrum 
 quamuis habeat libri prolixitatem, tamen epistula est, quam nolui 
 a tribus ceteris separare. in his autem omnibus, in quibus multa 
 necessaria disseruntur, defendi de origine animarum, quae singulis 
 hominibus dantur, cunctationem meam et multos errores atque 
 prauitates praesumptionis cius ostendi. quem tamen iuuenem non 
 praepropere detestandum, sed adhuc docendum quanta potui 
 lenitate tractaui et ab eo scripta correctionis eius accepi.

Huius operis liber ad Renatum sic incipit: Sinceritatem 
 tuam nos, ad Petrum autem sic: Domino dilectissimo fratri et 
 conpresbytero Petro; duorum uero nouissimorum ad Vincentium 
 Victorem primus sic incipit: Quod mihi ad te scribendum putaui .