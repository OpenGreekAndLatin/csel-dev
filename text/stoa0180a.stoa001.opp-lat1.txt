Cum omnibus perniciosis tuis conatibus aduertisses itum 
 obuiam cumque omnia machinamenta contra dei ecclesiam tua 
 repperisses cuncto dei populo reuelata, dixisti nos fuisse atque 
 esse inimicos pacis, hostes unitatis, aduersarios etiam fraternae 
 caritatis. si inter dei cultores et eius religionis inimicos nihil 
 esse debet inter, cur Moyses tempore quo uidit populum illum 
 carnalem Iudaicum, cuius tu sapientiam tenes, idololatriae 
 incurrisse reatum, posteaquam gladio certos percuti fecit, 
 etiam stationem suam segregatam esse uoluit? quae ita esse 
 accipe scriptum: et dixit dominus ad Moysen: dic filiis Israel, 
 uos populus durae ceruicis, uidete ne aliam plagam inducens 
 super uos deleam uos. nunc ergo deponite stolas gloriae uestrae 
 et ornamentum, et ostendam quae facturus sum uobis. et 
 abstulerunt filii Israel ornatum suum et stolas a monte Choreb, 
 et sumens tabernaculum Moyses fixit illud extra castra, longe 
 a castris, et appellatum est tabernaculum testimonii, et fiebat 
 ut omnis quicumque quaerebat dominum ibat ad tabernaculum 
 testimonii foras extra castra. cum autem egrediebatur foras 
 de tabernaculo Moyses, stabat omnis populus speculantes unusquisque 
 ad ostium tabernaculi sui. considerabant euntem 
 Moysen, usque dum introiret tabernaculum; mox autem intro- 

 

 

 
 
 
 isset in tabernaculum Moyses, descendebat columna nubis et 
 stabat in ianua tabernaculi et loquebatur Moysi, et uidebat 
 omnis populus columnam nubis stantem in ianua tabernaculi, 
 et stans totus populus adorauerunt unusquisque ad ostium 
 tabernaculi, et locutus est dominus ad Moysen palam palam, 
 quemadmodum quis loquitur ad amicum suum. minister autem 
 Hiesus filius Naue iunior non exiebat de tabernaculo . per 
 quod factum ostensum est uos in deum peccantes uitandos 
 secedendumque esse a uobis. sed inquit: ecce Moyses licet 
 alio in loco habuerit tabernaculum, tamen non deseruit populum, 
 sed hortatus est eos corrigere uias errorum suorum 
 deo propitio. nec hi qui tuo sacrilegio misceri recusauerunt 
 desunt ab his officiis; dici etenim tibi cognoscis, nisi uias correxeris 
 tuas, quod sis in aeternum periturus.

Id quod ergo intendere coeperamus quo penitus possumus 
 perducere ad probationem, quotiens murmurauit populus contra 
 deum et insurrexerunt in Moysen, legisti deum dixisse ad 
 Moysen et Aaron: secedite e medio populi huius indisciplinati, 
 contumaces, et disperdam eos ego . quid igitur nos uult facere 
 nisi ut uos indisciplinatos et contumaces fugiamus, ne simul 
 uobiscum sicut illi qui cum Chore Dathan et Abiron fuerant 
 coadunati pereamus? aut negabis te indisciplinatum atque contumacem? 
 respice actus tuos circa domini exhibitos ecclesiam, 
 et inuenies quam sis indisciplinatus atque contumax. in Deuteronomio 
 dicit Moyses: non ponetis ad eos testamentum neque 
 misereamini eis, neque tradetis eis filias uestras nuptum 
 neque dabis filio tuo filiam illius; seducet enim filium tuum 
 a me et seruiet diis alienis, et irascetur ira dominus in uos 
 et exterminabit te cito . cum haec mandet fieri, quomodo 
 possumus uobiscum conuenire, uobiscum pacem habere, cum 
 negatoribus unici dei filii? quomodo potueramus istam tuam 
 implere uoluntatem? cum deum uideas dixisse per Moysen

 

 
 
 
 de Moabitis, Ammonitis: non salutabitis eos pacifice omnibus 
 diebus uitae tuae usque in aeternum . quomodo simul esse 
 Arriani et Christiani potueramus? cum audias Moysen dicere: 
 non erit adultera ex filiabus Israel, et omni commoneat loco 
 ut omnis adulter interficiatur productus ad portam lapidibus: 
 et tolletis, inquit, inicum a uobismet ipsis . si carnale adulterium 
 dicit ita execrari deum, ut iusserit omnes puniri adulteros, 
 quanto magis adulterium uestrum spiritale execretur dominus 
 necesse est, unde et fueratis atque estis fugiendi. cum apostaticis 
 non potueramus conuenire Christiani, quando dixisse inueniamus 
 spiritum sanctum per Moysen: aperiet tibi deus 
 thesaurum caelestem optimum dare tibi pluuiam terrae tuae, 
 in tempore benedicet opus manuum tuarum omne, fenerabis 
 gentes multas, tu autem non feneraberis et proeliabis 
 gentes multas, te autem non expugnabunt, constituet te dominus 
 deus tuus in caput et non in cauda, et eris supra et non 
 subtus, si audieris mandatum domini dei tui, quodcumque 
 ego mando tibi hodie custodire et facere, et non discedere ab 
 omni sermone quem ego mando tibi hodie dextra aut sinistra . 
 quomodo cum pseudoepiscopis sectae tuae Arrianis nobis poterat 
 conuenire, quando uideas non nos benedictos esse potuisse, nisi 
 quia non abierimus post idololatriam tuam, nisi quia execrati 
 fuerimus haeresim uestram Arrianorum, sicuti et omnium 
 execramur haereticorum, nisi quia tales uos iudicauerimus 
 atque habeamus quales et ethnicos, cultores uidelicet omnium 
 daemonum, nisi quia sic te fuerimus abominantes quomodo et 
 Iudaeos, qui inueniuntur esse sine deo, ex quo unicum negauerint 
 filium dei ? apud Hiesum Naue, at ubi audiuit, inquit, 
 populus uocem tubarum, iubilauit uniuersus populus iubilo 

 

 
 
 
 magno, et ceciderunt uniuersi muri ciuitatis in circuitu, et 
 ascendit uniuersus populus in ciuitatem unusquisque coram 
 aduersariis suis et inuaserunt ciuitatem et anathematizauerunt 
 eam et quaecumque erant in ciuitate, a uiro usque ad mulierem, 
 a iuuene usque ad senem et usque ad uitulum et usque 
 ad subiunctorium occiderunt in ore gladii, et duobus iuuenibus 
 qui explorauerant dixit Hiesus: introite in domum 
 mulieris et producite eam et quaecumque sunt eius. et introierunt 
 duo iuuenes, qui explorauerant ciuitatem, in domum 
 mulieris et eduxerunt Raab meretricem et patrem eius et 
 matrem et fratres eius et quaecumque erant illius et omnem 
 cognationem eius, et deduxerunt eam foras extra castra Israel, 
 et ciuitas incensa est igni cum omnibus quae erant in ea, 
 et infra: Raab meretricem et omnem domum patris eius uiuificauit 
 Hiesus, et commorata est in Israel usque in hodiernum 
 diem . quando igitur uideas omnes in ciuitate Hiericho inhabitantes 
 ore punitos gladii, omnem incensam ciuitatem, quomodo putasti 
 nos potuisse tecum conuenire cum haeretico, quandoquidem 
 plus te atque tuos dignos esse anathema, quam illi fuerant, 
 aduerteremus? quomodo potueramus cum pseudoepiscopis sectae 
 tuae conuenire Arrianis, quando uideas nullum ad uitam reseruatum 
 in ciuitate in qua idololatres morabantur nisi tantum 
 Raab, propterea quod crederet esse dominum nostrum totum 
 potentem, idololatriam uero, in qua confidebat populus in 
 Hiericho constitutus, quod fuisset errore inuenta humano ?

Quomodo potueramus uobiscum conuenire, quando in 
 Regnorum tertio scriptum sit libro nec domos uestras esse 
 calcandas nec cibos uobiscum sumendos neque aquam accipiendam 
 a uobis? haec ita esse aperit sacra scriptura: et 
 factum est, dicit de illo coapostata tuo, uerbum hominis dei, 
 et infra: et extendit manum suam ad aram dicens: adprehendite 
 eum, et arida facta est manus regis, quam extendit 

 

 
 
 
 in eum, et non potuit reducere eam ad se, et sacrarium ruptum 
 est et effusa est pinguedo eius a sacrario secundum quod 
 dixit homo dei in uerbo domini. et respondit rex et dixit 
 homini dei: roga a facie domini dei tui, ut reuertatur manus 
 mea ad me. et rogauit homo dei faciem domini, et reuersa 
 est manus regis ad eum, et facta est quemadmodum primum, 
 et locutus est rex ad hominem dei et dixit: intra mecum in 
 domum et prande, et dabo tibi munera. et dixit homo dei 
 ad regem: nec si mihi dimidiam domum tuam, non intrabo 
 tecum nec manducabo panem nec bibam aquam in hoc loco, 
 quoniam sic praecepit mihi dominus in uerbo dicens: non 
 manducabis panem et non bibes aquam, et non reuerteris in 
 uia qua iueris in ea . quomodo uobiscum poteramus conuenire 
 ad deum adorandum, cum iste homo dei qui a deo obiurgandum 
 Hieroboam regem fuerat missus quoniam per illum, 
 qui dictus est propheta, circumscriptus fuerit, tam grauis 
 circa illum uindicta processerit? et abiit, inquit post haec 
 scriptura de illo homine dei, per aliam uiam et non est 
 reuersus per uiam quam uenerat in Bethel, et uenerunt filii 
 eius et nuntiauerunt ei omnia opera quae fecerat homo dei 
 die illo in Bethel et uerba quae locutus est regi, et auerterunt 
 faciem patris sui, et locutus est ad eos pater eorum dicens: 
 qua uia abiit? et demonstrauerunt filii eius uiam per quam 
 ierat homo dei qui uenerat ex Iuda, et dixit filiis suis: 
 sternite mihi asinam; et strauerunt ei, et ascendit super illam 
 et abiit post hominem dei et inuenit eum sedentem sub arbore 
 ilicis et dixit ei: si tu es homo dei qui uenisti ex Iuda? 
 et dixit: ego sum. et dixit ei: ueni mecum et manduca panem; 
 et dixit: non possum reuerti tecum neque manducare panem 

 

 
 
 
 neque bibere aquam in hoc loco, quoniam sic praecepit mihi 
 in uerbo dominus dicens: non manducabis panem ibi et non 
 bibes aquam ibi et non reuerteris inde per uiam quam ieris. 
 et dixit ad eum: et ego prophetes sum sicuti et tu, et angelus 
 locutus est ad me in uerbo domini dicens: reduc eum ad te 
 in domum tuam et manducet panem et bibat aquam. et 
 mentitus est illi et reduxit eum, et manducauit panem in domo 
 eius et bibit aquam, et factum est sedentibus illis ad mensam 
 uerbum domini ad pseudoprophetam qui reduxit eum, et dixit 
 ad hominem dei qui uenerat ex Iuda dicens: haec dicit 
 dominus propter quod exacerbasti uerbum domini et non 
 custodisti praeceptum quod praecepit tibi dominus deus tuus, 
 et redisti et manducasti panem et bibisti aquam in hoc loco, 
 de quo locutus est ad te dicens : non manducabis panem neque 
 bibes aquam; ideo non intrabit corpus tuum in monumentum 
 patrum tuorum. et factum est, postquam manducauit panem 
 et bibit aquam, et strauerunt ei asinam et reuersus est et 
 abiit, et inuenit eum leo in uia et occidit eum, et erat corpus 
 eius proiectum in uia, et asina stabat ad eum et leo stabat 
 ad corpus ipsius, et uenerunt uiri ciuitatis illius et locuti sunt 
 in ciuitate ubi prophetes senior habitabat in illa, et cum 
 audissent qui reduxerant eum de uia, dixit: hic est homo 
 dei qui exacerbauit uerbum domini; et abiit et inuenit corpus 
 eius proiectum in uia. et asina et leo stabat super corpus, 
 eius et leo non edit corpus illius neque insiluit in asinam . 
 si illi hoc repraesentatum est, cur manducasset panem et 
 potum sumpsisset aquae in loco profano apud homines alienigenas, 
 quid nobis repraesentatum fuisset, si tecum, quem 
 scimus haereticum, quem nouimus esse negatorem unici filii 
 dei, ut desiderabas, copulassemus amicitias, si uobiscum 
 Arrianis precem fudissemus, si denique passi nos fuissemus 
 omnia quae celebramus domini sacerdotes cum pseudoepiscopis 
 Arrianis tuis celebrare? interea sic te fuisse ad nos 
 circumscribendos inmissum, ut ad illum dei hominem fuerit

 
 
 
 ille pseudoprophetes, debes repetens actus tuos cognoscere 
 amarissimos; ut enim ille cum fuisset pseudopropheta, prophetam 
 se esse dicebat ad circumueniendum innocentem, ita 
 et tu cum non sis Christianus, sed sis Arrianus, finxisti te 
 Christianum ad nos inretiendos. deinde cum pacem semper 
 habuerit domini ecclesia et uos atque omnium sectarum haereticos 
 foras abiecerit, dixisti: pacem uolo firmari in meo imperio, 
 cupiens uiolare in nobis pacem dominicam, scindere 
 desiderans dei populum, procurans haeresi tuae, ad quam 
 nos omnes facere sis optans transitum; sic mentitus es dei 
 te fuisse hominem, quando hanc pacem facere te salutis nostrae 
 causa dixisti, quomodo et ille pseudoprophetes qui dicebat: 
 redi mecum, quia et ego prophetes sum domini, et dixit mihi 
 angelus . sic, inquam, mentitus es, quando dixisti quo potuisses 
 deo placere hoc te adgressum facere, siquidem tu singulos 
 catholicos episcopos communioni iungere fueris laborans 
 Arrianorum.

Quomodo tecum ac cum tuis coarrianis potuit conuenire 
 Christianis, quando ad Iosaphat regem deum haec dixisse 
 cernas, cur Achab idololatrem in amicitias acceperit, cur ad 
 bellum cum domini processerit inimico? posteaquam etenim 
 ille Achab consacrilegus tuus secundum uerbum dei fuisset 
 in bello letali percussus plaga et Iosaphat, quia ex toto corde, 
 ad deum proclamauerat, fuisset domui suae repraesentatus, 
 loquitur scriptura sancta exisse ante faciem eius Ieu filium 
 Anani, qui fuerit uidens, atque dixisse talia: si peccatorem 
 illum adiuuis et eorum qui oderunt dominum amicus es, in 
 hoc super te irae a facie domini, sed sermones boni inuenti 
 sunt tecum, quoniam abstulisti lucos de terra et parasti cor 
 tuum ad requirendum dominum . si illi haec dicuntur, quae 
 nobis dicerentur, si tecum cum haeretico dei aduersario amici

 

 
 
 
 esse maluissemus? aut numquid dicere audebis: ego non sum 
 dei inimicus, ita ut fuit Achab rex Israel ? quomodo non 
 es inimicus. qui eadem agas quae egit Achab? cum sic sis 
 inpugnans religionem dei, sicut ille inpugnauerit, sic persequaris 
 domum eius, sicut ille persecutus sit. quomodo tecum 
 ac cum tuis potuit nobis conuenire, cum isti deo deuoto 
 regi, cur Ochoziae regi Israel iunctus fuisset in amicitiis, fuerit 
 per prophetam increpitum a deo? et iunxit, inquit, amicitiam 
 Iosaphat rex Iuda cum Ochozia rege Israel, ipse inique 
 coepit facere et communicauit eum secum ut faceret naues, 
 quibus iret in Tharsis. et fecit naues in Asion Gaber, et prophetauit 
 Elieser filius Oziae ex Marea super Iosaphat dicens : 
 • in eo, quod communicasti Ochoziae, confregit dominus operam 
 tuam, et contritae sunt naues tuae et non poterunt ire Tharsis . 
 si illi illa dicuntur a domino, quod ad fabricam nauium socium 
 habuisset uiae perditionis regem, quid nobis dici posset, si 
 te destructorem domus eius, te catholicae fidei persecutorem 
 amicum dei sacerdotes haberemus? si illius operam confregit, 
 cur iniquo fuisset iunctus, uero nos iam ipsi fulmine fuissemus 
 credo dissipati, cur tibi blasphemo nosmet iunxissemus. quomodo 
 potueramus nos, cum simus serui dei, uos uero serui 
 diaboli, in unum conuenire, quando sic inter nos et uos separatum 
 esse uoluerit deus, quomodo inter lumen et tenebras, 
 inter uitam et mortem, inter dulce et amarum, quomodo inter 
 sanctos angelos dei qui sunt semper clementiam eius magnificantes 
 et inter illos apostatas quos in aeternum tecum uisurus 
 eris torqueri, nisi temet eripueris ab eis? quomodo, inquam, 
 nos. uobiscum esse potueramus dei serui cum seruis antichristi? 
 quando Amasiae regi fuerit dictum a deo in secundo 
 Subrelictorum libro: non ibit tecum exercitus Israel, quia non 

 

 
 
 
 deus cum Israel, omnes filii Ephrem, quia si te existimaueris 
 praeualere in istis, in fugam conuertet te dominus ante 
 inimicos, quia est uirtus a domino . quonam modo resisteremus 
 contra diabolum, si in tanto scelere uestro curreremus uobiscum 
 cum hostibus dei, cum hominibus inuentis sine notitia 
 dei, cum deum non habentibus, in quos cateruam sciamus 
 esse daemonum? neque enim potestis uos esse negatores 
 unici filii dei sine daemoniis, cum blasphemare uos non faciant 
 nisi illi qui uestra caecauerint corda, ne uidelicet possit a 
 uobis ueritas conprehendi.

Numquidnam potueramus in uestra demorari parte, 
 consentire uestris flagitiosissimis meditationibus, cum per Dauid 
 gloriosum dicat spiritus sanctus non esse beatos nisi eos qui 
 se abstraxerint a uobis unici filii dei negatoribus, eos qui 
 serpentinis cogitationibus uestris non se miscuerint beatos 
 tantum mansuros? beatus qui non abiit in consilio impiorum 
 et in uia peccatorum non stetit et in cathedra pestilentiae 
 non sedit . quomodo esset uobis et nobis unius loci conuentioulum? 
 cum audias item Dauid dicere in psalmo sexto: 
 discedite a Me, qui operamini iniquitatem . si non operamini 
 Arriani iniquitatem, iudica tu princeps in sacrilegio Arrianorum, 
 qui cum dicamus nos Christianos., horribili animositate persequeris. 
 recte igitur scias nos fecisse recedendo a nobis deo 
 odibilibus. quomodo etenim nos in coetu uestro omnibus 
 facinoribus infecto manere et non uos pestes ac lues fugere 
 decuerat? cum dicat ex persona populi nostri in uicesimo 
 quinto psalmo: quoniam misericordia tua ante oculos meos 
 est, et conplacui in ueritate tua. non sedi in concilio uanitatis 
 et cum iniqua gerentibus non introibo, odiui ecclesiam 
 malignantium et cum impiis non sedebo . si non est concilium

 

 
 
 
 uestrum uanitatis, conuince me. non est uanum concilium, in 
 quo omne consilium non est, nisi ut dei negetur filius, ut 
 deus pater non esse uerus pater defendatur, ut spiritus sanctus 
 paracletus non esse uerus dei spiritus adseueretur, ut apostolica 
 atque euangelica traditio destruatur, ut traditio Arrii 
 firmetur? in quo concilio nihil aliud firmatur, nisi quod omnibus 
 haereticis et ethnicis atque Iudaeis possit laetitiam conquirere 
 magnam; gaudent cuncti dei religionis execratores, 
 quod enim te uideant imperatorem uoti sui rem exequentem, 
 quod enim te extitisse unici filii dei negatorem et eius seruorum 
 aduertant persecutorem. hoc est concilium quod magnopere 
 omnibus uiribus imperii tui solitus es adunare, ad hoc 
 utique ut omnis auctoritas scripturarum sacrarum tui imperii 
 auctoritate soluatur, ut omnis sepeliri possit ueritas, ut mendacia 
 detestandae commentationis uestrae possint uideri uera. 
 haec sunt meditationis uestrae in illo egregio concilio per 
 tuam adunato potentiam. propterea odis nos, quia concilium 
 uestrum malignantium exsecremur, propterea in exilio sumus, 
 propterea in carcere necamur, propterea nobis solis prohibetur 
 conspectus; idcirco reclusi in tenebras custodimur ingenti 
 custodia. huius rei causa nullus ad nos uisendos admittitur 
 hominum, quia uidelicet noluerimus uobiscum impiis sacrilegis 
 ullam scelerum uestrorum habere societatem, uobiscum 
 de quibus ex nostra persona directa est obsecratio ad deum, 
 ne scilicet uobiscum degentes simul periremus, sed fuissemus 
 segregati de uestro nefario concilio, de uestra iniqua conspiratione. 
 ait enim in uicesimo septimo psalmo: exaudi, 
 domine, uocem deprecationis meae, cum oro ad te, cum extollo 
 manus meas ad templum sanctum tuum, ne simul trahas cum 
 peccatoribus animam meam et cum operantibus iniquitatem 

 

 
 
 
 ne perdas me, cum his qui locuntur pacem cum proximo 
 suo, mala autem sunt in cordibus eorum. da illis secundum 
 opera illorum et secundum nequitiam studiorum ipsorum, 
 secundum operationem ipsorum manuum tribue illis, redde 
 retributionem eorum ipsis . propterea odimur a te, Constanti, 
 quoniam noluerimus haec dici de nobis, quae dicantur ore 
 prophetae de te ac tuis propter nequam uestram operam, quae 
 , dicantur de Iudaeis quorum imitator extiteris. si non es tu 
 Constantius imperator, qui finxeris pacem te facere, ut fuerunt 
 mala cogitamenta, nisi ut dei negatus fuisset filius, nisi ut 
 apostolica atque euangelica fides fuisset destructa, aedificata 
 uero fuisset Arriana haeresis uestra, nisi ut omnes tibi 
 non adquiescentes fuissent deportati, proscripti, uarie excarnificati, 
 ad ultimum interfecti? et idcirco spiritus sanctus te ac 
 tuos designans pariter ac percutiens dicit ex persona populi 
 nostri: cum operantibus iniquitatem ne perdas me, cum his 
 qui locuntur pacem cum proximo suo, mala autem sunt in 
 corde eorum . nobis dicebas: pacem uolo fieri, et in corde 
 tuo manens aduersarius religionis nostrae cogitabat\' per te 
 facere nos idololatres; unde et uere recepturus eris secundum 
 operam tuam, secundum nequitiam studiorum uestrorum, nisi 
 tibi feceris esse prospectum. uitauimus ac sumus uitantes 
 consilium uestrum, quod contra deum factum est ac fit, quorum 
 tunc iam uidens meditationes spiritus sanctus dixerit ore 
 Dauid in tricesimo secundo psalmo: dominus dissipauit consilia 
 gentium., reprobat autem cogitationes populorum et reprobat 
 consilia principum . consilia uero uestra contra suam 
 prolata ecclesiam reprobat deus; nec enim potest odire populum 
 suum, hereditatem suam, et amare uos filios pestilentiae, 
 uos persecutores seruorum suorum.

Dixisti: facite pacem cum episcopis sectae meae Arrianis, 
 et estote in unum ; et dicit dei spiritus per Salomonem in 
 Prouerbiis: uias impiorum noli, noli exequi neque aemuleris 
 uiam iniquorum, in quocumque loco exercitum constituerint, 
 ne superuenias illuc. declina autem ab ea et demuta; non 
 enim dormient, nisi male fecerint; ablatus est enim somnus 
 ab eis, et non dormiunt. hi enim cibantur cibis impietatis, 
 uino autem iniquo inebriantur. nam uiae iustorum similiter 
 ut lux fulgebunt, procedunt et inluminant, donec corrigat dies. 
 uiae autem impiorum tenebrosae, nesciunt quomodo offendunt . 
 quomodo uobiscum Arrianis societatem poteramus habere, cum 
 adulteris spiritalibus? qui scriptum retineamus: noli te intendere 
 fallaci mulieri; mel enim distillat a labiis mulieris 
 meretricis, quae ad tempus inpinguat fauces tuas, nouissime 
 autem amarius fdle inuenies et acutius magis quam gladius 
 ex utraque parte acutus; insipientes autem pedes deducunt 
 utentes ea cum morte ad inferos . sed quid dicis haec propter 
 carnis adulteria dicta? si propter carnis adulteria esse adstruis 
 haec dicta, quanto magis fugiendi uos estis spiritales 
 adulteri, ne per Arrianam haeresim uestram meretricem spiritalem 
 haec super nos quae dicuntur ueniant? dulce etenim 
 quibusdam uidetur quod tibi regi in amicitias iungantur suscipiendo 
 haeresim tuam, sed amarius felle sensuri, cum tecum 
 torqueri in perpetuum coeperint in perpetua gehenna sentire 
 qui tecum esse delegerunt, tunc dicturi: uae nobis qui Constantium 
 imperatorem deo praeposuerimus . conuenire nobis 
 et uobis quomodo potuerat? cum infra dicat adhuc Salomon: 
 eice de consilio pestilentiam, et exiet cum illo contentio, et: ne 
 imitatus fueris malos uiros neque desideres esse cum illis; 
 falsa enim meditatur cor eorum, et dolores labia eorum locuntur, 

 

 
 
 
 et: noli adplicare impium ad pascua iusti, neque seducaris 
 saturitate uentris. septies enim cadit iustus et resurget, impii 
 autem infirmabuntur in malis .

Cum superbis et praeuaricatoribus, cum eis qui uolueritis 
 cum Iuda Scarioth inueniri quam cum beatissimis prophetis 
 apostolis atque martyribus quomodo esse possumus? 
 cum audiam in centesimo psalmo: deambulabam in innocentia 
 cordis mei in media domo tua. non proponebam ante oculos 
 meos rem malam, facientes praeuaricationes odiui, non adhaesit 
 mihi cor prauum, declinantes a me malignos non agnoscebam; 
 detrahentem aduersus proximos suos occulte, eum persequebar; 
 superbo oculo et insatiabili corde, cum hoc simul 
 non edebam, et in psalmo centesimo octauo decimo: iniquos 
 odio habui et legem tuam dilexi . cum sitis iniqui, quippe 
 negatores unici filii dei, cum odiri uos oporteat a nobis, 
 propterea quod uiam ueritatis relinquentes conprehenderitis 
 omnium errorum, propterea quod relinquentes lumen ire delegeritis 
 in exteriores tenebras, quomodo tibi capiti nefando, 
 tibi dei domus destructori, omnium iniquitatem operantium 
 fomiti, potueramus esse carissimi ? quomodo familiares amici, 
 ut sunt Valens, Vrsacius, Epictetus, Saturninus et ceteri? 
 e quo numero tamenetsi uiderint in quam inciderint foueam, 
 certi tamen tecum deligerent interire, dummodo regni tui inanem 
 pulchritudinem una perfruantur tecum. nos quomodo 
 tecum esse potueramus, qui ista quae illi tecum frui elegerunt 
 habeamus exosa, homines qui ad illa consequenda 
 tendamus quae sunt in perpetuum mansura? qua de re nobis 
 ac uobis non conuenit? nempe quia noluerimus suscipere 
 haeresim tuam, nempe quia Christiani noluerimus effici Arriani. 
 quis est autem nisi qui sit, ut uos estis Arriani, inpos mentis, 
 qui derelinquat domum dei et eat ad diaboli monumentum?

Idcirco autem apud te odio laboramus, quia fuerimus 
 metuentes atque sumus, ne illa fuissent dicta de nobis quae 
 sunt dicta de illis desertoribus, hoc est Iudaeis quos incusat 
 Hieremias dicens: audite uerbum domini, domus Iacob et 
 omnis domus Israel. haec dicit dominus: quid inuenerunt in 
 me patres uestri contumaciae, quod recesserunt longe a me et 
 abierunt post superuacua, et frustrati sunt et non dixerunt: 
 ubi est deus qui liberauit nos de terra Aegypti, qui eduxit 
 nos ducatum praebens in deserto in terra inculta et ignota et 
 in terra sine aqua et sine fructu, in terra in qua nemo commeauit 
 uir neque commoratus est ibi filius hominis, et induxit 
 uos in Carmelum, ut manducaretis fructum eius et bona eius, 
 et intrastis et coinquinastis terram, et hereditatem meam 
 posuistis in exterminationem; sacerdotes non dixerunt: ubi 
 est dominus, et seniores legis meae nescierunt me, et pastores 
 impie egerunt in me, et prophetae prophetauerunt in Baal, 
 et post inutilia abierunt . noluimus haec audire opprobria, 
 unde et fugiendum diximus te ac tuos. neque enim conuenire 
 poterat dei domesticis uobiscum alienigenis, cum uideamus 
 dictum a deo conperfido tuo illi populo carnali: auerte pedem 
 tuum ab aspera uia et faucem tuam a siti. quae autem 
 dixit: confortabor, quia dilexit exteros et post illos abibat . 
 post uos ergo exteros, post uos allophilos non solum non ire 
 uoluimus, sed et anathema uobis filiis pestilentiae ac tenebrarum 
 diximus, ne si recessissemus ab apostolica atque euangelica 
 fide derelinqueremusque uiam quam tenuerunt Abraham 
 Isaac et Iacob beatissimi, Abel Enoch Noe et cuncti prophetae 
 apostoli atque martyres, haec etiam dicta fuissent a 
 deo de nobis, quae dicta sunt de conblasphemis tuis Iudaeis: 
 quemadmodum confunditur fur, cum conprehensus fuerit, sic 
 confundentur filii Israel ipsi et reges eorum et principes 
 ipsorum et sacerdotes ipsorum et prophetae . noluimus esse 
 \'

 

 
 
 
 inter uos, ne etiam illa increpatio uocis diuinae nos cum 
 Iudaeis et uobiscum haereticis argueret: ut quid loquimini 
 ad me; omnes uos impie egistis, et omnes uos deliquistis in 
 me, dicit dominus .

Quomodo uobiscum nobis conuenire poterat? cum 
 legeris scriptum in libro Machabaeorum primo: tunc congregati 
 sunt ad eos eonuentus fortis in uiribus ab Israel, omnis uoluntarius 
 in lege. et omnes qui fugiebant a malis additi sunt 
 ad eos et facti sunt illis firmamentum. et constituerunt uirtutem, 
 et percusserunt peccatores in ira sua et uiros iniquos 
 in indignatione. et ceteri fugerunt ad nationes, ut se liberarent, 
 et circuiuit Matathias et amici eius, et destruxerunt aras et 
 circumciderunt pueros incircumcisos quotquot inuenerunt in 
 finibus Israel in fortitudine, et persecuti sunt filios superbiae 
 et prosperauit opus in manus eorum, et obtinuerunt legem 
 de manibus gentium et regum, et non dederunt cornum peccatori 
 . uobiscum nos esse potueramus, cum uideatis quid 
 illis fecerint ex toto corde qui deum inueniuntur timuisse? 
 tu dicis, membrum iam tunc exsectum de corpore beatae ecclesiae, 
 quando Arrianus factus es ex Christiano: estote uobiscum 
 . et dominus dicit in euangelio: quod si oculus tuus dexter 
 scandalizat te, erue illum et proice abs te; expedit enim tibi 
 ut pereat una pars membrorum tuorum, quam totum corpus 
 tuum mittatur in gehennam. et si dextera manus tua scandalizat 
 te, abscide illam et proice abs <e; expedit enim tibi 
 ut pereat una pars membrorum tuorum, quam totum corpus 
 tuum eat in gehennam . secuisse se Arrium atque proiecisse 
 secundum domini praecepta clamat ecclesia, et tu dicis: 
 suscipite conpestilentes ac lues tuos; tu dicis: sinite uos eodem 
 interire morbo, quo ego perierim . sic est de corpore ecclesiae 
 excisus Sabellius, ut est et condetestabilis tuus excisus Arrius

 

 

 

 
 
 
 iste, cuius sermo ut cancer in te fortissime adeo serpserit, 
 ut totus iam cancer esse cernaris; nec poteris dicere te non 
 Arrii cancerasse sermonem, cum fetor cancerationis tuae ad 
 omnem peruenerit regni tui locum et cuncti te uitare statuerimus, 
 ne et ipsi peste tua Arriana canceraremur. sic, inquam, 
 sectus est atque proiectus tuus magister Arrius, ut est 
 sectus et reiectus Sabellius, qui fuerit ausus unam esse personam 
 patrem et filium et spiritum sanctum defendere, quia 
 fuerit ausus dicere ipsum sibi et patrem esse et filium et 
 spiritum sanctum; excisus est, quia dicere non dubitarit, quod 
 enim ipse pater in utero uirginis incarnatus sit et fuerit passus. 
 sic Marcion se excisum proiecit, qui noluerit dei filium hominem 
 suscepisse confiteri de utero uirginis et per hoc hominem 
 factum. sic excisus est atque abiectus Paullus Samosatenus 
 Photini magister e corpore ecclesiae, quia fuerit dicere dignatus 
 hominem tantum dei filium. sic et cunctarum sectarum 
 haeretici sunt praecisi, ut est Arrius praecisus utque tu, qui 
 propterea, quod dicas de dei unico filio: factus est ex nihilo 
 et non est uerus filius, erat quando non erat, exscindi merueris. 
 exscisi igitur estis cuncti blasphemi atque reiecti uirtute dei 
 de ecclesia eius clementiae, quia non fueritis in ea manentes 
 fide, in qua manserint patriarchae prophetae apostoli ac martyres. 
 homo excisus cum omnibus comblasphemis tuis e corpore 
 sanctae ecclesiae, iacens in diaboli sentina, audes dicere 
 ad eam: esto talis ut sum ego, quo possis tali confici morbo, 
 quo sum et ipse consumptus . sic existimaueras nos potuisse 
 uobiscum conuenire, tamquam non retineremus dixisse beatum 
 Paullum: praecipimus autem uobis, fratres, in nomine domini 
 nostri Iesu Christi, ut subtrahatis uos ab omni fratre inquiete 
 ambulante et non secundum traditionem quam acceperunt a 
 nobis . quae efficere potuerat ratio, ut deserentes uiam quae 
 ducit ad caelorum regna conprehenderemus uestram quae

 

 
 
 
 praecipitet ad gehennam? circumscribere nos te potuisse arbitratus 
 es subtilitate, qua serpens circumscripserit Adam et 
 Euam, eximiis uerbis pulcherrimisque sensibus conscribens 
 edictum, in quo omnia uenena tuae haeresis continentur. sed 
 unde istud potueras efficere? cum nos contra tua atque patris 
 tui uenena armauerit beatus Paullus dicens: hoc itaque dico, 
 ut nemo uos decipiat in sublimitate uerborum, et iterum: 
 uidete ne quis uos decipiat per philosophiam et inanem seductionem 
 secundum traditionem hominum, secundum elementa 
 mundi et non secundum Christum, quia in ipso inhabitat 
 omnis plenitudo diuinitatis corporaliter . quomodo potueramus 
 illis Arrianis tuis sacrilegis sensibus, uerbis sublimibus licet, 
 seduci, cum inanem te philosophiam cognouerimus habere? 
 unde etiam dulces tui possent esse sermones, quem uiderimus 
 tenentem traditionem Arrii, non beatorum apostolorum? ad 
 quos dixerit iste quem negas, quod uerus sit dei filius: euntes 
 baptizate credentes in nomine patris et filii et spiritus sancti . 
 quomodo tibi discipulo Arrii adquiesceremus Christiani deserentes 
 apostolicam traditionem, cum te inueniamus dicere 
 patrem non esse uerum patrem, sed appellari patrem, cum 
 dicas non illum uerum habere filium, sed factum esse ex 
 nihilo, sanctum paracletum spiritum cum dicas totidem constare 
 ex nihilo, econtra uideamus. apostolos credidisse in 
 unum deum patrem omnipotentem uerum patrem, propterea 
 uerum patrem, quod uere, non putatiue habeat filium, et in 
 unicum filium eius Iesum Christum, hoc est in uerum dei 
 filium et in sanctum paraclitum spiritum, in uerum dei spiritum? 
 quomodo quis potuerat ita credentium subplantari a 
 diabolo per te Arrii blasphemiae fundatorem, cum fides apostolica 
 et trinitatem confiteatur perfectam et unicam deitatem 
 fateatur patris et filii et spiritus sancti, et Arrii hoc est tua 
 blasphemia non teneat nisi id quod placuerit caro tuo

 

 

 
 
 
 diabolo, cum tantum intersit inter beatae ecclesiae fidem et inter 
 haeresim tuam, quantum inter lucem atque tenebras?

Recte uos interea dixi ita separatos a nobis, ut tenebrae 
 sunt separatae a lumine, quia sitis tenebrarum filii, unde et 
 tenebras de uipereis cordibus euomueritis uestris. sperasti nos 
 deflectere a uia ueritatis, tamquam non sciremus praemonuisse 
 spiritum sanctum per beatum Paullum dicentem: nemo uos 
 conuincat uolens in humilitate sensus et religione angelorum, 
 quae uidetur ambulans sine causa, inflatus sensu carnis suae 
 et non tenens caput ex quo omne corpus per conexum et coniunctionem 
 productum crescit in augmentum fidei . quomodo 
 te ambulantem sine causa, alitum serpentis ore Arrii, inflatum 
 sensu carnis tuae, apostatam factum sequeremur, cum apostoli 
 praeceptum cogeret temet uitari? dixisti quod enim pacis 
 causa coniungi desiderans fueris pseudoepiscopos sectae tuae 
 nobis; sed quomodo istud facere potueramus, ut non deum, 
 sed te eius audiremus inimicum ? non sumus ut uos excordes, 
 ut dei deum negemus filium, sicut negant Iudaei caecitatis 
 uestrae participes ac duces uestrae incredulitatis, quorum 
 reprobationis exemplum beatus ostendens Paulus dicit ad 
 Hebraeos: et Moyses quidem fidelis in tota domo eius tamquam 
 seruus in testimonio loquens, Christus autem tamquam 
 filius in domo eius, quae domus nos sumus, si tamen liberalitatem 
 et exultationem spei tenuerimus, propter quod dicit 
 spiritus sanctus: hodie si uocem eius audieritis, nolite praedurare 
 corda uestra, sicut in exacerbatione secundum diem 
 temptationis in deserto, ubi temptauerunt patres tui in experimento; 
 et uiderunt opera mea quadraginta annis. ideoque 
 perosa mihi gens est, et dixi: semper errant corde. isti 
 autem non cognouerunt uias meas, sicut iuraui in ira mea: 
 si intrabunt in requiem meam. uidete, fratres, ne casu sit in 
 aliquo uestrum cor malignum incredulitatis discedendo a deo 

 

 
 
 
 uiuente, sed consolamini uosmet ipsos cotidie, donec hodie uocatur, 
 ne praeduretur aliquis ex uobis in errore peccati. participes 
 enim Christi facti sumus, siquidem principium substantiae 
 usque ad finem firmum tenuerimus. dum dicitur hodie, 
 si uocem meam audieritis, nolite praedurare corda uestra 
 sicut in exacerbatione. quidam enim audito hoc non crediderunt; 
 sed non omnes qui exierunt de Aegypto per Moysen. qui 
 autem perosi ei fuerunt quadraginta annis? non hi qui 
 peccauerunt, quorum cadauera iacuerunt in solitudine? quibus 
 autem iurauit non intraturos in requiem suam nisi contumacibus 
 ? et uidemus quia non potuerunt intrare propter incredulitatem. 
 timeamus itaque ne casu derelicto mandato intrare 
 quidam uestrum in requiem eius non posse uideantur. nam 
 et adnuntiatum est nobis, quemadmodum et illis, et non profuit 
 illis uerbum auditus, non temperatus fidei auditorum. 
 intrabimus enim in requiem eius qui credidimus, ut dixit: 
 sicut imaui in ira mea: si intrabunt in requiem meam, et 
 cum opera ab origine mundi facta sunt. dixit tamen alicubi 
 de die septimo: sic et requieuit deus in die septimo ab omnibus 
 operibus suis. et in hoc iterum: si intrabunt in requiem meam. 
 ergo quia superest reliquorum intrare in illam, et hi quibus 
 prius praedicatum est non intrauerunt propter contumaciam. 
 rursus aliam praefiniit diem hodie in Dauid dicendo post 
 tantum temporis, sicut antea dictum est: hodie si uocem eius 
 audieritis, nolite praedurare corda uestra, quoniam si Iesus 
 illis requiem dedisset, non de alia dixisset. postera die ergo 
 restat requies populo dei. etenim qui intrauit in requiem 
 eius, et ipse requieuit ab operibus suis, sicut a suis deus . 
 quis tam stultus, ut cum haec legerit, haec acceperit a beato 
 apostolo, deserens fidem apostolicam suscipere temptet haeresem? 
 quis eum negare audebit, quem uideat aeternam requiem 
 tribuere potentem credentibus se, et uelit in illum credere 
 cum quo incipiat in aeternum puniri? quis est talis nisi tu 
 Constantius imperator, qui dereliquisti domini castra et

 
 
 
 transitum fecisti ad diaboli domum? non delegimus ardere, sicuti 
 tu delegisti cum amatore tuo diabolo, sed in requiem perpetuam 
 intrare festinamus. quomodo tua astutia potueramus capi 
 et a uia flecti ueritatis? quando adhuc hortetur apostolus ad 
 requiem comprehendendam aeternam dicens: festinemus igitur 
 intrare in illam requiem, ne aliqui in eodem exemplo contumaciae 
 cadat. uiuidum enim uerbum dei et ualidum et acutum 
 omni gladio acutissimum et penetrans usque ad diuisionem 
 animae et spiritus artuumque et medullarum et scrutator 
 animi et cogitationis cordis, et non est ulla creatio quae 
 non pareat ante illum; omnia autem nuda et aperta oculis 
 eius ad quem nobis ratio est . cum haec ita sint, quomodo 
 potuerat quis nostrum transire ad uos in perfidia manentes 
 Iudaeorum ? quae rerum ratio nos uobis possit iungere Christianos 
 Arrianis, cum uideremus uos esse illius gentis imitatores 
 omnis perfidiae? de qua quomodo possent emergere confugientes 
 ad domum dei? <cum> in Actibus apostolorum locutus ita sit 
 Petrus beatissimus dicens: paenitentiam agite, et baptieetur 
 unusquisque uestrum in nomine domini nostri Iesu Christi in 
 remissionem peccatorum, et accipietis donum spiritus sancti. 
 uobis enim est haec promissio et filiis uestris et omnibus qui 
 longe sunt, quoscumque aduocauerit dominus deus uester. aliis 
 etiam uerbis plurimis contestabatur et exhortabatur eos dicens: 
 eripite uos a generatione ista praua . nec poteris dicere non 
 uos esse Arrianos generationem prauam, sicuti fuerint ac sint 
 Iudaei, quando cernas tunc scribas Pharisaeos et principes 
 Iudaeorum idcirco esse dictos praua generatio, quod enim et 
 dei negabant filium et omnes in eius credentes diuinam maiestatem 
 persequerentur. non, inquam, poteris dicere te atque 
 cunctos Arrianos non esse generationem prauam et peruersam, »

 

 
 
 
 quando haec sitis gerentes quae et illi. si illi fuerunt unicum 
 negantes dei filium, ita facitis et uos; si illi persecuti sunt 
 seruos aeternae clementiae eius, persequimini etiam uos. quid 
 igitur oportuerat nos facere, nisi secundum Petri beati praeceptum 
 recederemus a uobis sacrilegis? unde enim uobiscum 
 poterat conuenire? cum dixerit dominus in euangelio: adtendite 
 uobis a fermento Pharisaeorum quae est hypocrisis .

Quomodo potueramus in uno esse? cum Corinthiis 
 scribens dixerit beatus apostolus: omnino auditur inter uos 
 fornicatio, et talis fornicatio qualis nec inter gentes, ita ut 
 uxorem patris aliquis habeat, et uos inflati estis et non potius 
 luctum habuistis, ut tolleretur e medio uestrum qui hoc opus 
 fecit . si igitur apostolus huiusmodi opus operantem iusserit 
 tolli e medio, ne uidelicet per illius societatem omnis corrumperetur 
 ecclesia, quanto magis dignum fuerat, uos fugeremus 
 blasphemos? si illum tradidisse satanae narrat, quanto magis 
 tunc uos iam traditos esse scire debetis, quando dei coeperitis 
 negare filium? ego quidem sicut absens corpore, praesens autem 
 spiritu iam iudicaui ut praesens eum qui sic operatus est in 
 nomine domini Iesu, congregatis uobis et spiritu meo, cum 
 uirtute domini nostri Iesu tradere huiusmodi hominem satanae 
 in interitum carnis, ut spiritus saluus sit in die domini 
 nostri Iesu Christi, bona gloriatio uestra, nescitis quia modicum 
 fermentum totam massam corrumpit. expurgate uetus 
 fermentum, ut sitis noua consparsio, ut estis azymi . haec cum 
 sit increpatio apostoli, poterant Christiani antichristi coniungi 
 seruis ? quomodo enim non fuisset corruptus tantae blasphemiae 
 uestrae uenenis, quandoquidem, siue in hypocrisi siue ex uero 
 quis communicet uobis, sit in ingenti periculo? cum propter 
 haeresim uestram scripsi a uobis, quomodo iterum adhaerere 
 potueramus? cum uox sit dicentis apostoli: scripsi 
 uobis in epistula non misceri fornicariis, non utique forni- 

 

 
 
 
 cariis huius mundi aut auaris aut raptoribus aut idololatris 
 alioquin debueratis de hoc mundo exiisse. nunc autem scripsi 
 uobis non commisceri, si quis frater nominatur fornicator aut 
 auarus aut idolorum cultor aut maledicus aut ebriosus aut 
 rapax, cum eiusmodi nec cibum sumere . si cibum uobiscum 
 iubemur non sumere, credideras potuisse catholicos conuenire 
 cum haereticis ad solemnia cuncta celebranda? uobiscum erraticis, 
 uobiscum per diaboli uenenum ad omnem deductis ebrietatem 
 esse potueramus dei cultores? quomodo fieri istud 
 potuerat, ut inter mortuos uiui staremus? cum dignum esset 
 magis uos, filii aduersarii nostri, congregatos in unum uideri 
 et nos contra Christi milites in unum, quo possetis sine ulla 
 dubitatione ab omnibus deum diligentibus membra ac corpus 
 meretricis uocitari; quo nomine etiam nos possemus nuncupari, 
 si nosmet traderemus uobis. nescitis quia corpora uestra 
 membra Christi sunt? tollens ergo membra Christi faciam 
 membra meretricis? absit. aut nescitis quia qui se iungit 
 meretrici unum corpus est. erunt enim, inquit, duo in carne 
 una. qui autem iungit se domino unus spiritus est; fugite 
 fornicationem . cuiusmodi uis fugere nos debere fornicationem? 
 qui enim praeter uxorem aliam petere uoluerit fornicarius 
 dicitur; item qui idolis seruierit fornicatus dicitur, quoniam 
 quidem deum derelinquens idola adorauerit; similiter qui haereticus 
 est fornicarius uocatur. quoduis de his cognosce grauius 
 esse crimen haereticum fieri, idolis seruire an concommittere 
 secundum carnem adulterium. quia ergo, siue gentiles siue 
 uos haeretici idololatres dicimini, utraque pars idololatriam 
 sit gerens necesse est, et tamen quia a carnali fornicatione, 
 quantum dici non potest, quod uastiora sint illa duo crimina 
 intelleges, conspice quibus te iugulaueris malis. clamat adhuc 
 dicens sanctissimus apostolus: omne peccatum quod fecerit 

 

 
 
 
 homo extra corpus est, qui autem fornicatur in corpus suum 
 peccat, et: non estis uestri; empti enim estis pretio. glorificate 
 et portate dominum in corpore uestro. quomodo poteris portare 
 deum, Constanti, in corpore tuo, cum apostolicam fidem reiciendo 
 haereticamque suscipiendo non te illius esse dixeris, 
 cuius se dixerunt patres nostri Abraham Isaac et Iacob, sed 
 et cuncti prophetae apostoli ac martyres? deinde si qui 
 fornicator in corpus suum est peccans, quanto magis tu, qui 
 sis non per carnem tantum illud perficiens serpentis opus, sed 
 et per ipsam animam? nescitis quia qui se iungit meretrici 
 unum corpus est, qui autem iungit se domino unus spiritus 
 est . cum sacrilegis ne et ipsi facti in corpore meretricis non 
 mereremur esse domini famuli, sed iam ut uos serui diaboli, 
 censuimus recedendum fuisse a uobis. uae tibi, qui nolueris 
 domino coniungi, sed uolueris diabolo. sed et cum dicit: 
 nolite seduci; corrumpunt enim mores bonos conloquia mala, 
 quid me iubet facere nisi ut fugiam coetum tuum sacrilegio 
 maculatum, ne dum haereo tibi, et ipse tecum peream?

Quomodo in tuo concilio maligno esse potueramus? 
 cum apostolum beatum Timotheo inueniamus dixisse: manus 
 cito nemini inposueris neque communicaueris peccatis alienis. 
 te ipsum castum serua . sed quomodo essemus casti, qui uobis 
 haerendo ut uos disrupti fuissemus per illos arissimos uestros, 
 inmundos uidelicet spiritus a castitate fidei? quomodo non 
 communicassemus alienis peccatis, quod si uobiscum manendum 
 censuissemus, hoc essemus futuri quod estis uos, hoc 
 est membra meretricis? quomodo nos Christiani esse potueramus 
 uobiscum haereticis? cum item scripsisse apostolum Timotheo 
 sciremus, ut nosmet abstraheremus a uobis haereticis: haec 
 doce et exhorta.re, si quis aliter docet et non adquiescit sanis 
 sermonibus domini nostri Jesu Christi et ei quae secundum 
 pietatem est doctrinae, inflatus est autem nihil sciens, sed 

 

 
 
 
 aegrotat circa quaestiones et uerborum rixas ex quibus nascuntur 
 inuidiae contentiones blasphemiae suspiciones conflictationes 
 malae hominum mente corruptorum et a ueritate 
 destitutorum . a te itaque non ita credenti, ut credit populus 
 dei, a te non ita docenti, ut docuerunt Christi unici filii dei 
 apostoli, a te non adquiescente sanis sermonibus domini nostri 
 Iesu Christi uoluimus uiuere segregati, a te expugnatore doctrinae 
 quae secundum pietatem est, a te inflato contra nos 
 per inimicum nostrum, a te nihil ueri scienti sed aegrotanti 
 circa quaestiones, a te per cuius nefandos conatus natae esse 
 specialiter nostris diebus inueniantur rixae uerborum, mortiferae 
 contentiones, malignae conflictationes, per te uidelicet 
 hominem mente corruptum, ueritatis interpolatorem. recedendum 
 censuimus a te atque a conuiperinis tuis secundum apostoli 
 praeceptum. dicit enim infra: hominum mente corruptorum 
 et a ueritate destitutorum, existimantium quaestum esse pietatem, 
 discede ab huiusmodi . unde tecum esse potueramus? 
 cum etiam in clausula huius epistolae hortetur te fugiendum 
 esse, te qui excideris a fide: 0 Thimothee, depositum custodi, 
 deuitans profanas uocum nouitates et oppositiones scientiae 
 falsi nominis, quam quidam promittentes circa fidem exciderunt . 
 oportuerat nos uitare te profanas uocum nouitates proferentem. 
 siquidem cognosceremus te illam sacrilegam uocem instinctu 
 protulisse diaboli, illam, inquam, uocem, per quam expresseris 
 uenena dogmatis tui dicens: erat quando non erat, et factus 
 est ex nihilo, et non est una potentia patris et filii . haec non 
 spiritus sanctus per te protulit, sed inmundus ille diabolicus. 
 quomodo itaque secundum apostoli mandatum custodire depositum 
 potueramus, si tecum in concilio maledicto uestro 
 mansissemus, cum nos proposuerimus usque ad mortis exitum 
 apostolicam tenere fidem, istam scilicet quam apud Niciam 
 retinemus scriptam contra tuam blasphemiam et contra omnium 
 haereticorum tuorum execrabiles conatus?

Quomodo in concilio uestro Arrianorum esse nos 
 potueramus Christiani? qui in libro Machabaeorum praecessores 
 conseruos nostros segregatos fuisse ab illis qui iuxta 
 edictum contyranni tui Antiochi idolis supplicauerant < audiuerimus): 
 ludas autem Machabaeus, qui decimus fuerat et secesserat 
 in desertum ibique cum feris uitam in montibus cum 
 suis agebat, faeni cibo uescentes morabantur, ne essent participes 
 coinquinationis . cognoscis hoc in uno testimonio nos 
 recedere oportuisse a uobis, ne et nos participes fuissemus 
 coinquinationis. quomodo uobis iungeremur? cum item dicat 
 dominus ad apostolos: adtendite uobis a fermento Pharisaeorum 
 et Sadducaeorum . et ut fermentum fuisse doctrinam non sanam, 
 quam uidelicet aut tunc illi Pharisaei aut Sadducaei aut nunc 
 uos omnium sectarum proferitis haeretici, nobis manifestaret, 
 sequitur scriptura dicens: tunc cogitabant inter se dicentes, 
 quia panem non habemus. quibus cogitantibus dixit Iesus: 
 quid cogitatis inter uos modicae fidei, quia panem non habetis? 
 nondum intellegitis neque meministis quinque panum et quinque 
 milium hominum et quot cophinos sumpseritis neque 
 septem panum et septem millia hominum et quot sportas sumpsistis? 
 quare non intellegitis, quia non de pane dixi: adtendite 
 a fermento Pharisaeorum et Sadducaeorum? tunc intellexerunt, 
 quia non dixit a fermento, sed a doctrina Pharisaeorum 
 intenderent sibi . item ad Corinthios scribens cum dignetur 
 apostolus instruere recedendum a uobis haereticis et omnibus 
 alienigenis, quomodo praesumpserat cor tuum in omnibus 
 uarium et mutabile, sed in hac malignitate malo salutis suae 
 ingenti stabilitum robore, nos potuisse tecum pacem uel cum

 

 
 
 
 tuis habere? nolite iugum ducere eum infidelibus; quae enim 
 participatio iustitiae cum iniquitate? aut quae societas lucis 
 ad tenebras? quae autem conuentio Christi ad Belial? aut 
 quae pars fideli cum infidele? qui autem consensus templo 
 dei cum idolis? uos enim estis templum dei uiui; scriptum 
 est enim: quoniam inhabitabo in illis et inter illos ambulabo, 
 et en) illorum deus, et ipsi erunt mihi populus; propter quod 
 exite de medio eorum et separamini, dicit dominus, et inmundum 
 ne tetigeritis, et ego recipiam uos et ero uobis in patrem, 
 et uos mihi eritis in filios et filias, dicit dominus omnipotens . 
 quomodo, cum tua praecepta orta uideantur esse contra has 
 domini promissiones, demorari uobiscum fideles potueramus 
 cum infidelibus? currentes in uia lucis uobiscum possemus 
 stare hominibus iter conficientibus in uia tenebris errorum repleta 
 omnium? quis enim tam stultus est, ut cum audierit 
 deum dicere: quoniam inhabitabo in illis, et inter eos ambulabo 
 et ero illorum deus, et ipsi erunt mihi populus; propter 
 quod exite de medio eorum et separamini, dicit dominus, et 
 inmundum ne tetigeritis, et ego recipiam uos et ero uobis in 
 patrem, et uos mihi eritis in filios et filias, dicit dominus 
 omnipotens, quis, diximus, tam stultus est, ut nolit in se deum 
 inhabitare, qui nolit se receptum a deo reputari inter eos 
 quos filios appellare dignatus est, ut non fugiat te inmundum 
 per haeresim tuam effectum? non aequum nobis uisum est, 
 ut uobiscum nos in uno fuissemus, quandoquidem nec sit 
 aequum homines morari cum serpentibus. aut negabis unici 
 filii dei negatores dictos in sacris scripturis serpentes? si negare 
 non potes, aduerte recte nos egisse fugere uos serpentes. 
 legisti apostolum Thimotheo dicentem: profanas nouitates 
 uocum deuita; multum enim proficient ad impietatem, et sermo 
 eorum ut cancer serpit . existimasti tecum, cuius sermo ut 
 cancer est, esse dei homines potuisse? item beatus cum praecipiat 
 Iohannes uos fugiendos dicens: gauisus sum ualde quod 

 

 
 
 
 inueni de filiis tuis ambulantes in ueritate sicuti mandatum 
 accepimus patre. oro te, domina, non sicut mandatum nouum 
 scribens tibi, sed quod habuimus ab initio, ut diligamus nos 
 alterutrum; et haec est caritas ut ambulemus secundum mandata 
 eius. hoc est mandatum sicut audistis ab initio ut in 
 eo ambuletis, quoniam multi fallaces progressi sunt in saeculo 
 qui non confitentur Iesum Christum uenisse in carnem; isti 
 sunt fallaces et antichristi. uidete eos, ne perdatis quod operati 
 estis, sed ut mercedem plenam recipiatis. omnis qui recedit 
 et non manet in doctrina Christi deum non habet; qui autem 
 manet in doctrina eius ille et patrem et filium habet. si quis 
 uenerit ad uos et hanc doctrinam non adfert, nolite accipere 
 eum in domum et am nolite dicere ei; qui enim dicit ei aue 
 communicat operibus eius malignis . quomodo fieri potuerat, 
 ut nos tecum atque cum tuis essemus dei milites cum militibus 
 antichristi, quandoquidem nec salutari uos permiserit spiritus 
 sanctus, dans haec praecepta per beatum apostolum?

Sed fortassis dicere audebis: numquid ego in carnem 
 uenisse nego dei filium, ut unus nuncuper ex antichristis ? 
 non quidem tu, Constanti imperator, uenisse in carnem negas 
 dei filium, sed dicis illum quem nos confitemur in carne 
 uenisse esse creaturam, dicis factum illum ex nihilo, non 
 illum esse uerum. dei filium adfirmans. nos contra qui istius 
 beati apostoli tenemus traditionem credimus uerum dei filium, 
 credimus unam habere deitatem patrem et hunc unicum eius 
 filium. quod ita esse dominus in sacris suis euangeliis manifestat 
 dicens: qui me uidit uidit et patrem, et: ego in patre 
 et pater in me; et : ego et pater unum sumus . saepe diximus 
 quia, eum sint. duae personae pater et filius et tamen dicat: 
 ego et pater unum sumus, et: qui me uidit uidit et patrem, 
 et: ego in patre et pater in me, nihil aliud nos illum uoluisse. 
 adsequi, nisi quia una sit aeternitas patris et filii, una sit 
 claritas, una potentia unaue magnitudo. idcirco etenim etiam

 

 
 
 
 apostolus in hac dicit secunda epistula: omnis qui recedit et 
 non manet in doctrina Christi deum non habet; qui autem 
 manet in doctrina eius ille et patrem et filium habet, ut per 
 doctrinam colligentes sacrorum euangeliorum dei patris et 
 unici filii eius unam crederemus deitatem, hunc habere deum 
 qui ita credat; qui autem recesserit ab hac doctrina, hoc est 
 et ego et pater unum sumus — utique cum sit plurale, et duas 
 ostendit personas et unam potentiam harum duarum personarum, 
 hoc est patris et filii — ergo dicit apostolus: qui recedit 
 et non manet in doctrina Christi deum non habet; qui autem 
 manet in doctrina eius ille et patrem et filium habet, ut 
 crederemus filio dicenti dei: ego et pater unum sumus, quod 
 utique una sit deitas patris et filii. constat itaque te, qui 
 ita non teneas quomodo tradiderit apostolis dominus et apostoli 
 episcopis, te non habere deum, quia et apostolus uolens 
 et patris et filii unicam diuinitatem manifestare dicebat: qui 
 recedit a doctrina eius deum non habet; qui autem manet 
 in doctrina eius ille patrem et filium habet . te inquam constitutum 
 sine deo, te neque filium habentem neque patrem 
 rectissime fugisse cognoscimus, siquidem non fuisset dignum 
 habentes deum cum inimicis eius demorari diuinae magnitudinis. 
 sed quam sis deo odibilis cognosce, ut nec aue tibi 
 dicere fuerimus permissi. quomodo uobiscum Arrianis Christiani 
 esse potueramus? cum dicat apostolus Paulus: stultas 
 quaestiones et genealogias et contentiones et lites legis deuita; 
 sunt enim inutiles et uanae. haereticum hominem post unam 
 correptionem deuita, sciens quoniam peruersus est et peccat, 
 cum sit a semet ipso damnatus . cum haereticis a semet ipsis 
 damnatis non potueramus congregari, ne et nos illa uox percuteret, 
 sicut Galatas beati Pauli percutit: currebatis bene; 
 quis uobis impediuit ueritati non oboedire ? cognoscentes uos

 

 
 
 
 esse unici dei filii hostes, fugimus nefaria consilia uestra 
 temperantes uoci apostoli qui, nemini, inquit, consenseritis, 
 suasio uestra ex deo est qui uocat uos. nescitis quia modicum 
 fermentum totam massam corrumpit . noluimus uos uermes 
 Arrii recipere nos serui Christi in societatem, ne fuissemus 
 eo ueneno diaboli quo uos estis consumpti. noluimus uobiscum 
 ire, cum hominibus uidelicet, qui adhuc uideamini esse 
 extra dei notitiam, qui adhuc sub diaboli sitis constituti potestate. 
 noluimus mortuis coniungi uiui, quia tales uos esse 
 cognoscamini, quales fuerimus ipsi antequam credidissemus 
 in unicum dei filium. haec ita se habere manifestat apostolus 
 Ephesiis scribens: et uos cum essetis mortui delictis et peccatis 
 uestris, in quibus aliquando ambulastis secundum principem 
 potestatis aeris huius, spiritus qui nunc operatur in filiis 
 diffidentiae, in quibus et nos omnes conuersati sumus aliquando 
 in concupiscentia carnis nostrae, facientes uoluntates 
 carnis et consiliorum; et eramus naturales filii irae, sicut 
 et ceteri . cum adhuc uos tales sitis, quales nos fuisse antequam 
 credidissemus refert sanctissimus apostolus, utique fueratis 
 uitandi, homines, in quibus operentur et per quos gerant 
 principes potestatis, aeris huius spiritus, omne desiderium suum; 
 eratis fugiendi filii diffidentiae, filii naturaliter irae, ne uobis 
 haerendo ad id quod ante fuissemus reduceremur. noluimus 
 esse uobiscum, quia adhuc non fueritis misericordiam dei 
 adepti quam iam nos sumus consecuti. noluimus societatem 
 habere uobiscum, qui consilio carnis ducebamini, sicut ducebatur 
 iste beatissimus Paulus priusquam credidisset, quem 
 meminimus dicere: nemo uos seducat inanibus uerbis, propter 
 hoc uenit ira dei in filios diffidentiae. nolite itaque fieri participes 
 eorum. eratis enim aliquando tenebrae, nunc autem 
 lux in domino, sicut filii lucis ambulate; fructus enim luminis 
 est in omni bonitate et iustitia et ueritate, probantes quid 
 sit acceptum deo, et nolite communicare operibus infructuosis 
 \\

 

 
 
 
 tenebrarum, magis autem redarguite . noluimus, quia haec 
 mandata acceperimus, uobiscum demorari ducti inanibus uestris 
 uerbis, ne scilicet ueniret super nos ira, sicuti etiam uenit et 
 uentura est in uos, in te atque tuos, in uos filios diffidentiae. 
 noluimus effici participes tenebrarum, siquidem. iam credentes 
 in unicum dei filium mandatis eius maiestatis parere cupiendo 
 ex illis euadentes tenebris lux facti fuerimus in domino; unde 
 nec mandatis tuis tenebrosis paruerimus, quia fuisset sceleratum 
 filios lucis tuum facere opus tenebrosi, quia et fructus luminis 
 sit ambulare in iustitia et ueritate et in omni bonitate.

Dicis nos facere inique, quod nolimus haeresim suscipere 
 tuam, quod non tecum atque cum tuis aeternae fuerint fixae 
 amicitiae. accipe quod Moses fecerit de alienigenis tempore, 
 quo iubere est ei dignatus deus, ut mittens certum numerum 
 Israelitarum ore gladii perdidisset quinque Madiae reges et 
 Moab; qui destinati ad proelium interfectis omnibus maribus, 
 quod sexui pepercerint femineo occurrenti, increpat Moses 
 Israel filios, cur non etiam sexum femineum delessent, 
 et iubet coram se easdem interfici, adfixmans quod enim ad 
 idola adoranda possent populi inlicere mentes. si itaque et 
 nos sic execramur haeresim tuam ut Moses idololatriam, si 
 sic et quidem dei gladio interfici cupiamus haereses omnium 
 uestrorum errantium, quomodo et Moses illas idolis mancipatas, 
 si ita uos fugiamus religionis dei aduersarios, ut ille 
 fugit idolorum cultores, existima nos facere recte abstrahendo 
 nosmet a uobis. quomodo etenim conuenire nobis uobiscum 
 potuerat, cum ad Philippenses dixerit: uidete canes, uidete 
 malos operarios ? uos canes, malos operarios quis dei seruorum 
 non fugeret nisi qui se non meminisset Christianum? uobis, 
 aduersarii dei religionis, serui Christi potueramus esse coniuncti, 
 cum exhortetur Iudas gloriosus apostolus frater Iacobi

 

 
 
 
 apostoli, ut te atque similes tibi uitaremus et in suscepta fide 
 usque ad mortis exitum maneremus? Iudas Iesu Christi seruus, 
 frater autem Iacobi his qui in deo patre dilectis et in 
 Iesu Christo conseruatis uocatis. misericordia uobis et pax et 
 caritas multiplicetur. carissimi, omnem sollicitudinem faciens 
 scribendi uobis de communi nostra salute deprecor, ut perlaboretis 
 semel traditae societati. subintrauerunt enim quidam 
 homines, olim quidem praescripti ad hoc iudicium, impii, qui 
 dei gratiam transferunt ad inpudicitiam et qui est dominator 
 noster et dominus Iesus Christus eum negantes . cum negatoribus 
 uobis blasphemis fuerat nefas conuenire, cum adhuc 
 eorum qui transgressi sunt mandata domini praeponens 
 exempla urgeat corda nostra manere in ea fide in qua ipse 
 uideatur mansisse. admonere itaque uos uolo dicens, scientes 
 omnia, quoniam deus populum suum de terra Aegypti saluum 
 fecit; secundum autem non credentes perdidit, angelos quoque 
 qui non seruauerunt ordinem suum, sed dereliquerunt habitaculum 
 suum, in iudicium magni dei uinculis. eos sanctorum 
 angelorum sub tenebras seruauit. Sodoma autem et Gomorrha 
 et quae circa eas erant ciuitates, his simili modo cum adulterium 
 fecissent et carnem secutae essent, cinis propositae sunt 
 exemplum, ignis aeterni poenam sustinentes. similiter itaque 
 et isti somniantes carnem quidem coinquinant, dominationem 
 autem spernunt . et infra: uae illis, quoniam in uiam Cain 
 abierunt et in seductionem Baal mercede effusi sunt et in contradictionem 
 Coreb perierunt. hi sunt in caritatibus uestris 
 maculae sine timore semet ipsos regentes, nubes sine aqua 
 omni uento circumferendae, arbores autumnales sine fructu, 
 mortuae a radicibus euulsae, fluctus feroces maris, despumantes 
 turpitudines suas, procellae seducentes, quibus tempus 

 

 

 

 
 
 
 tenebrarum in aeternum seruatum est . et infra: uos autem, 
 fratres, mementote praedictorum sermonum ab apostolis Iesu 
 Christi, quoniam dicebant : in nouissimis diebus erunt inrisores, 
 euntes secundum uoluntates suas impias. hi sunt secernentes, 
 animales spiritum non habentes . in his omnibus malis quia 
 esse conspectus es, Constanti, uitatae sunt a nobis tuae interficere 
 laborantes amicitiae, ne uidelicet tecum ad illa fuissemus 
 praecipitati loca tormentorum, ad quae omnes illos 
 quorum tenens es iter narrat praecipites datos.