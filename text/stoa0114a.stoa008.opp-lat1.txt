I. ENNODIVS IOHANNI. 
 

 Dum salum quaeris uerbis in statione conpositis et incerta 
 liquentis elementi placida oratione describis, dum sermonum 
 
 cymbam inter loquelae scopulos rector diligens frenas et cursum 
 artificem fabricatus trutinator expendis: pelagus oculis meis 
 quod aquarum simulabas eloquii demonstrasti. deus bone, in 
 quantos se usus diues lingua dispergit! cum uoluerit, saeuit 
 ut bestia, currit ut fluuius, fluctuat ut profundum, et quamcumque 
 fucatis uerborum imaginibus pingit speciem ueri 
 adstipulatione repraesentat. timere te scriptionem quasi fronte 
 tener insinuas, dum declamationum pompam refuga laudis 
 deposcit assertio et fit auara gloriae, dum pudori parcere se 


 

 

 
 
 
 ostendit, peregrinam mentita formidinem. ago atque habeo 
 gratias, quod nobilia rudimenta facundiae tuae in amici, 
 quantum aestimas, praeconiis consecrasti. et licet non agnoscam 
 mea esse quae loqueris, religionem tamen narrantis 
 amplector, diligentiam pectoris laudo, quam gratiae per sudum 
 rutilantis luce dedicasti. tibi fax ista praetenditur, quam in 
 opinione mea blandus elocutor accendis: ego noctem conscientiae 
 meae, etsi non fugio, noui tamen aestimare. graues 
 hiatus patitur alienae gratiae commissa credulitas, quamquam 
 omne crimen transeat qui uult decipere confidentem. gaudia 
 tamen de te mea epistularis alloquii dotibus adimplesti, dum 
 nouitatem sensuum monstras serenitate sermonum et ueteris 
 decora prosapiae nouelli uincis nitore conloquii. sat fuerat 
 parentum tuorum desideriis seniora te familiae ornamenta 
 aemulari: uincere posse, sicut nemo credidit, ita nullus optauit. 
 uides quantum ad unguem polita conuersatio pretiis bene 
 nascentis adiungat? quod iubar sanguinis praestitit superauit 
 industria castigantis. credidi uotorum summam fatigari, si te 
 natalibus reddideris tuis, illud non expendens, quid claritati tuae 
 cohabitator infunderet. sit forte in aestimatione arbitrii mei 
 defrudata cognitio. neminem credidi ad Olybrium peruenire,

 
 
 
 quem uicinis calcibus pernix insecutor . adiunges, beatum 
 facturus nempe, si uiceris. deum precor, ut adolescentia in te, 
 quae perfectionem primordiis monstrant, bonae frugis germina 
 conualescant. domi habes unde exhortationis meae uiuasumas 
 exempla. te pater morum tranquillitate, socer eloquentia similem 
 producat. si me uoti reum facere caelestia regna dignantur, 
 unum precor, ut mei meminisse digneris, ne illius, 
 cuius perfectionem inter dicendi simulacra meditaris, obliuionis 
 quoque par esse contendas. sed ad epistulae morem reuertar, 
 quam affectio tua in longum produxit. salue, mi domine, et 
 amantem tui frequentibus cole muniis litterarum, ne amoris 
 contestatio sola, sicut in quibusdam esse solet, praeuii in te 
 putetur extitisse sermonis.

II. ENNODIVS FLORO. 
 
 Noui me duram cepisse prouinciam et grauem sarcinam 
 humeris infirmis adtollere, qui sublimitatem tuam quantum 
 ad me quietam uerborum stimulis excitaui. sic minaces dente 
 bestias inualida lacessit adulescentia et dum maiora uiribus 
 prouocat, quod euenire optat spectaculum putat esse, non 
 proelium. sic mens congressionis ignara certaminibus ante 
 periclum debet affectum. leonis rabiem et quam Libya alit 
 bestiam quam te lingua censeo mitiorem. quae me praecipitauit 
 inscitia? qui animi feruor a cognitione tui peregrinantem

 

 

 
 
 
 duxit in deuium, ut nescirem quid intentioni lacessitus deberet, 
 qui semper contumelias primus incipit, qui in iniuriarum. gymnasiis 
 numquam meruit posthaberi? clericorum certe exereitaissimus 
 maledictor, qui ad eos semper nouelli et acuti 
 dentis morsus exhibuit quem euadere ad unguem ducta uita 
 non meruit, cui cessit omnis eruditio et quasi cometen sidus 
 religiosorum fugit uniuersitas: hunc ego inprobus et fronte 
 debilis excitaui. hac fiducia prouocassem uentos ad flandum, 
 ad cursum flumina, Faustum meum ad facundiam, qua te ad 
 garrulitatem loquendi parcus ferratis uerborum calcibus animaui. 
 ignosce, quaeso, et quod in aliis uitium putas, taciturnitatem 
 amantes sperne, abstine a responsis, prouocantem damna 
 contemptu. tecum decertet de mediis curiae sinibus eductus: 
 circa Gallum prosapia conticesce: silentii tui, si praeuales, 
 talione multetur. caue, mi domine, ne incipias minorem loquacitate 
 prouocando humilis aestimari. quid enim laboris est 
 iacentem in ea parte superare et triumphum de eo ducere, qui 
 se ante conflictum inparem confitetur? esto mihi tamen apud 
 domnum Faustum amoris mei fibula, si querelas quamuis 
 angustas et rusticas studes euadere.

III. FAVSTO ENNODIVS. 
 
 Acta est causa desiderii mei beneficio querelarum: meruit 
 inpudentia quod negabat urbanitas. diligentiam sancti pectoris,



 

 
 
 
 quam artifex silentium tegebat, elicui: taciturnitatem, quae 
 ad fomenta ardoris mei parata fuerat, terminaui: prorogando 
 uiles paginas pretium uincentis accepi. sic usuram cultori 
 uexatis reddit uber terra cespitibus et feturam nobilem de 
 singularibus parturit gleba germinibus: sic ad uocem unius 
 hominis montium secreta respondent et dum angustus clamor 
 uincitur, ualitudinem suam elementa manifestant. euangelicis 
 tali facto obeeeutus oraculis frustum de praecepti sam ueritate 
 sortitus, cuius declarat instructio, quod pulsanti saepe surgat 
 et tribuat deus; si non propter meritum, uel propter inportunitatem. 
 facessat posthac infidelium male cauta discussio: 
 integritati sententiae periclis praesentibus idoneus mihi testis 
 adstipulor. frequenti oratione optata promerui: concessum est 
 precum adsiduitati quod negabatur examini. debeo uobis amicitiam, 
 querimoniae meae, quas, dum uotis effectum tribuitis, 
 plus amabo. fuerit licet origo uestra a iusto dolore ueniens, 
 frequenter a uobis, postquam praestitistis, etiam inlaesus 
 incipiam. delenificam allegationem amplexus epistularis alloquii 
 ago atque habeo gratias, quod me diu tristium noluistis esse 
 participem. fecistis hoc forsitan uoto et studio consulentis: sed 
 adscribo peccatis meis, quod maioribus, dum temperatis alloquio, 
 sum iactatus angoribus. mihi uni in aduersum prouisa 
 contingunt, dum grauiora semper in maerore aestimo quae 
 tacentur, quia credo quod de mediocribus saepe communicentur 
 uerba languoribus, cum proximitas funeris imperet silentia cito



 
 
 
 rumpenda. deo gratias, qui ea quae dura aestimantur clementia 
 bene uertit et quae ex merito nostro uentura collegimus ex 
 sua facit miseratione transferri. uoluissem tamen talem circa 
 paruitatem meam dignatio uestra tenuisset affectum, ut quem 
 comitem saepe gaudiis adhibuistis cum eo elegissetis etiam 
 aduersa partiri. an putatis tale beneficium in acceptum me 
 esse relaturum, si ab aestibus pectoris uestri tamquam male 
 fidelis excludar? non est, ut uideo, apud uos mei ratio dispensata 
 consilii. ego mihi perire gratiam puto, nisi eam rerum 
 omnium uobiscum communicatione nutriatis. desinite, quaeso, 
 in hac mihi parte consulere uestra inpendio uerba cupienti 
 cui si uotiui negentur affatus, fatiscam, ut terra cui caelo 
 nihil liquitur nec uenas suas suco bibuli humoris infundit, 
 unde innatis alimenta culmis exhibeat et ad falcem grauidas 
 aristas adducat. ut piscis aqua abstractus uitalibus indumentis 
 priuatus extinguitur, sic ego subductis alloquii uestri fluentis 
 interimor. quaerant alii quod delectet, ego res ad animam 
 pertinentes expostulo: mihi non tam delicias uerba uestra 
 pariunt quam salutem. rem fateor nullis coloratam fucis, nullis 
 nebularum depictam mendaciis, quia non sum simulandi artifex: 
 decerptum aliquid uitae meae censui, dum tacetis. male uos 
 fideles adseritis, si ad aures meas generaliter deflenda per uos 
 deferantur incommoda, quasi nescire alicui Christiano liceat 
 malum, cui Roma subcumbit. barbaras nationes et a nostro 
 limite toto pene orbe discretas, continuis haec conicio lamentis 
 ingemescere et ad solacium nostrum lacrimas commodare. 
 huius rei magnitudo uestra adhibere se indicem fugit, ut in




 
 
 
 perniciem meam fallacium nuntiorum diabolica cum securitate 
 uota mentiantur, ut non sit ad cuius ueritatem post fabulas 
 redeam nec qui animum meum ueri demonstratione sustentet. 
 caue faxis, mi domine: uobiscum mihi alia res est: aliud fori 
 ius, aliud triclinii. audiat te quae in conuersatione publica 
 didiceris familia domestica retexentem: subiectorum animos et 
 fideles ut putatis mentes relationum uestrarum cibis alite, ne 
 ieiuna amicorum corda talibus ferculis inpasta moriantur.

IIII. FAVSTO ENNODIVS. 
 
 Anagnostici fidem secutus et suadae orationis sapore prouocatus, 
 pene uitium esse credidi rem uirtutis et dum plus sermonum 
 diademata credo ualere quam conscientiam, culpam quam mens 
 non agnoscebat incurri. non sic ceruis sibilo artificibus insidiis 
 blandus uenator inludit, non ita pinnarum mentita formidinem 
 discoloribus fucis ultro expetenda retia manus magistra conponit, 
 quemadmodum me captum et sponte capistris ora 
 porrigentem magnitudinis uestrae tenuere sermones. commissi 
 nescius uobis inpugnantibus diu utrum essem innocens inquisiui. 
 aliud sentiebam de epistula uestra, aliud de proposito meo. 
 quis rogo fuit patrandi sceleris tam uenustus admissor, qui 
 purgationem crederet, si alieno se fateretur praecepto suo

 

 

 
 
 
 militare flagitio, cum nemo de se confesso iuste credere possit 

 crimen alienum ? sed credo iuris et legum expertem fuisse 
 personam et sola calliditate conpositam, cui etiam imitandi in 

 scriptione aliena imaginem ueritatis usus indulgeat et proprietatis 
 simulacrum lenocinia pudenda concilient.\' nolo cuiusquam 

 nomen incessere nec contra conscientiam accusantis subire 
 personam: sufficit pudorem meum in statione constitui: alios 

 iactent incerta uentorum. ego tamen, etsi imperare talia calcaribus 
 amatae lectionis adigerer, patriarcharum me imitatione 
 defenderem. furto Iacob primogeniti fratris uicit aetatem, 
 cuius beneficio principatum obtinuit, quem natura non dederat. 
 Dauid dum lustraret deuia studio fugae et angusta terrarum, 
 propositionis panibus famem depulit et contra legis uetita, 
 quae minores habet aculeos, esuriem corporis effugauit. ego 
 inediam, quam de diuinis libris anima inpastus conceperam, 
 marcentibus diu debui tolerare uisceribus, donec concepta lues 
 ad\' uitalia secreta percurreret. Daniel propheta, diuina dogmata 
 regiis subduxit penetralibus, quae ad instructionem suam pudicus 
 et imitandus raptor adiunxit. quid iuuat ire per singula, 
 cum ad munimen inpugnatae una sufficiat de commemoratis persona conscientiae P quae tamen uerecundiae suae et naturali 
 ut ita dixerim debilitati ante necessaria petitione prospexit. 
 nam et si sum post negationem, qui me reum fecerim, aestimate. 
 doctorem Libycum adseritis sublata a se pyri poma fleuisse. 
 merito lamentis expiandum est quod cum pudoris dispendio 
 uenter adquirit. uilia fuerint forte quae sustulit aut neglegentia 
 aut usu aut tempestate peritura, non fuit culpa uacuus tamen 
 iuxta apostolum raptor: carnem quam animam plus amauit.

 
 
 
 Tobias propheta huiusmodi commissoribus occurrit et diuina 
 uoce testatur dicens: non licet nobis aliquid manducare 
 furtiuum. cum dixisset manducare, non dixit: non licet 
 nobis aliquid lectitare furtiuum. Iosiam, ut narrat historia, subrepta 
 papyrus instruxit. ego homuncio hoc non facerem, 
 quem uos contra ingenii uires ad scientiam diligendam uerborum 
 stimulis foditis ? sed reuertor ad uirum optimum, praefati, 
 quantum scribitis, sceleris admissorem, qui in utraque 
 parte fidem uiolans nec uos securitate nec me facti, si scripsi, 
 perfectione donauit. contingat mihi salua magnitudine uestra 
 coram posito secundum mandata dei tanti uiri, prout habet 
 animus meus, terga mulcare.

V. FAVSTO ENNODIVS. 
 
 Abundantem dei misericordiam precatus commendo ipsi anni 
 felicis auspicia et beneficiorum eius muneribus sublimis iam 
 consularem uirum quasi aequalis adgredior. hactenus trabealis 
 coturni pompam familiae nostrae peregrina ornamenta tribuebant 
 et pertinere nos ad eum magis adfinitate quam genere 
 gaudebamus, qui anno nomen inposuit. munus erat, non debitum, 
 quod inter curulium possessores diligentum fabulis addebamur. 
 quotiens nos obnoxios sibi fecit lingua, quae apud alios exaltauit, 
 ut commutato condicionis ordine alienis nostrae nobilitatis 
 insignia stipendiis deberentur? at nunc facessat inuidia.

 

 
 
 
 uetustorum reparator fascium nouellos consul inluxit et dignitatum 
 nostrarum cariosas fores robustus reserauit inpulsor. ad rediuiuam 
 ualitudinem tremebunda marcescentium cardinum limina 
 iuueniscunt, quae nullis credo deo auspice quia posthaec 
 obicibus claudenda patuissent. nam Auieni mei non unus, sed 
 primus est consulatus. stirpis suae gestatura aquilas agmina 
 praeuius antecessit et ad principalem militiam iter uirtutis 
 ostendit. si qua est saecularium reuerentia dignitatum, si quis 
 honos est hominem uiuere post sepulcra, si quid prouidit astutia 
 ueterum, per quod ab hominibus anni uincantur indulti: iure 
 fastus huiuscemodi putantur inuenisse consilia, quorum longaeuitas 
 et senectutem refutat et terminum. deus bone, quantum 
 est unius uocabulum hominis inpensum in dictandis legibus 
 laborem uel stabilire posse uel soluere! macte insignium adulescens 
 uirtutum, qui per oblitteratum materni stemmatis 
 callem uitales honorum secures adtulisti, quibus annosas, ne 
 posteritatem tuam retinerent, splendidissimi itineris obices 
 amputares. cedant huic priscorum laudes, quibus nobilitatem 
 doctorum commenta pepererunt, quae faleratis uerborum superciliis 
 meritum a relatore mercantur. necesse enim est exilitatem. 
 thematis narrantis opibus ampliari, ut dos, quae in materia 
 non inuenitur, stili processionibus inseratur. ut taceam Fabios 
 Torquatos Camillos Decios fuisse superatos: te ipsum, mi domine, 
 qui uniuersos uicisti, eius primordiis existimo uotiue

 
 
 
 cessisse. tu per duratum proauorum auorumque scipionum 
 tramitem iam grandior, pene praecedentium conexus lateribus 
 ambulasti, ita ut sub coniunctione numquam interpolatae felicitatis 
 incederes. ad Auieni mei adhuc teneri uirtutes pertinet 
 et tuo generi continuare fasces et nostro reddere. ago gratias 
 intentioni in commune augmentum profuturae, per quam cum 
 dei beneficio natalium bonorum claritas hactenus interclusa 
 resplenduit, per quam diem suum lucidus sanguis agnouit. 
 quam uoluissem uotorum meorum summam coram positus 
 intueri, si non peccatorum magnitudo munus caeleste, quod 
 non potuit desideriis, denegaret aspectibus, et nefas sit hominem 
 uno eodemque tempore uniuersa optata promereri! illud tamen 
 inter maximas redemptoris nostri remunerationes credo numerandum, 
 quod limen felicis infantiae consul mens cum honore 
 senis ingressus est. spe praecipio quid paretur laboribus, cum 
 talia primordiis exhibentur. inauspicatis successibus illi profectuum 
 incrementa uentura sunt, quem coepisse uidemus a 
 fascibus. minus est quod sibi de prosperitatis euentu in antiquorum 
 praeconiis uetus fama blanditur. quod adtrita puluere 
 canities, quod uita sub fasce acta uix meruit, quod grandaeuus 
 de inpetratione numquam certus optauit, hoc memorato saepius 
 adulescenti meo supernum munus ingessit. additur quod 
 in principio uitae disciplinis optimis institutus uidetur meruisse 
 quod adeptus est, nec dignatur totum in se felicitati tribui, 
 in quo possunt etiam dari plura uirtuti. naturae in decus 
 scolas et litterarum studia consecutus, paternae perfectionis 
 aemulator, talem se industria sua filium reddidit, qualem alter

 
 
 
 uix potuit elegisse. quicquid Attica, quicquid Romana praecipuum 
 habet lingua cognouit, aurum. Demesthenis et ferrum 
 Ciceronis expendit, utramque dicendi seriem Latinus relator 
 impleuit. grammaticae instructionis repagula et illas dicendi 
 legales angustias pro libertate conplexus est. oratoriam pompam 
 sectando masculae dictionis brachiis aequales ad oratoriam 
 eduxit. sed quo me rapiat processus affectionis terminum refutantis, 
 agnosco: diuisus proposito consulem eruditum ingenio 
 inpar appello. ad uos reuertor, cum quibus mihi commune 
 gaudium, par desiderium, aequalis supplicatio est. oremus 
 deum, quia uota nostra modum refutant, ut ipse faciat perenne 
 esse quod tribuit nec umquam circa nos muneribus suis terminum 
 ponat qui largiendo damna non sensit. nos gaudete 
 tamen uestro tam excellenti bono, quibus fas est post trabeas 
 suas habere filium in obsequio consularem. si tamen in sententia 
 mea caelestis uigor operatur et tota mens humanis delictis 
 inclinata non subiacet, fidelium orationum uestrarum retributio 
 est circa sobolem dignitas inpetrata. urbi sufficerent quantos 
 habet domus una precatores. felix mater, tot imperatorum 
 domina, uos apud deum precibus suis matrona fortis adtollit. 
 per tantos regnum caeleste uim patitur, quorum meritis a 
 diuina clementia quod postulatur exigitur. scriptum enim meminimus 
 dicente discipulis domino: si conuenerit duobus 
 aut tribus uestrum, quicquid petieritis impetrabitis. 
 credo redemptorem iustorum raritate prospecta prospecta 
 salute petituros duos dixisse sufficere. licet




 

 
 
 
 coniectura perpendi, si possit tribus aliquid denegari pro suorum 
 utilitate poscentibus. his ergo: spebus animatus et iustorum 
 cognatione sublimis, confido de superna benignitate etiam me 
 ad optatae copiam gratiae peruenturum. si Abrahae meritis 
 Loth sanctorum turbis adsciscitur, si hi qui caruere propriis 
 propinquorum ad celsa perduci meruere uirtutibus: annus iste 
 familiae, uestrae pariet dignitates. nam siuobis cordi sum, 
 facile ad caelestem gratiam optata inpetratione perducor. domine 
 mi, salutationis, reuerentiam soluens ueniam, , postulo. de 
 prolixitate sermonis quia difficile est magna gaudentem parua 
 loqui esse contentum.

VI. FAVSTO ENNODIVS 
 
 Deus bone, quam nihil est arduum magna curantibus et 
 qua quiete diuinae mentes uisa describunt! quibus ornantur 
 dotibus loca, quae lingua diues et dicendi peritus aspexerit, 
 si religioso\' liceat sine discrimine confessionis enarrare proposito! 
 quasdam mundi artifex, deus prouinciis . felicitates stupenda 
 secreti sui largitate concessit: alias uberius, melius alias uinum 
 iussit effundere, aliis contulit triticeae segetis ope gratulari, 
 multas pomorum uarietate uel utilitate donauit. quibus haec 
 tamen ipsius - naturae repugnantia merita non dederunt, feeit 
 eas relatore sublimes. non est unde ieiuna cautibus gleba desperet 
 . nec unde non respondentia cultori arua subiaceant. 
 linguarum genio terris merita tribuuntur et qualiter quis loqui

 
 
 
 potuerit, taliter rem, de qua fuerit locutus, adtollit. crescetis. 
 prouinciae, cultura sermonum: oris est quicquid in uobis lector 
 stupuit. uber solum et diuitibus quae te iactas terra palmitibus, 
 quae per modicos sulcos scalpentem dorsa pascis agricolam, 
 quae uenas diuites in ipso proscissionis pandis exordio, quae 
 suscepta germina multiplicata messe restituis, nihil tibi commune 
 cum maximis, si ad te domnus Faustus, Romani status 
 eloquii, non serenus accesserit. ecce Comus pullae quondam 
 pene in silentium missa condicio, quae nulla se hactenus commoditate, 
 nulla ut aiunt formositate iactauit, quanto gaudet 
 ingenii priuilegio? quae per praerupta conuallia et patulos 
 cohaerentium hiatus montium aestiuis niuibus miseram scit 
 exhibere concordiam, cui per pericula pendentium cum uia 
 cultorum ante terram per scopulos opus est seminare quam 
 germina, cui calamitatis genus est, riparum Larii confinia canis 
 ornasse nemoribus, ut subridens inlecebrosa uisione dominantibus 
 blanda fecunditatem fronte mentiatur et in perniciem 
 possessoris pulchritudinem nutriat exsecrandam, ubi primum 
 fabricis suis per praetoria domini tributa dissoluunt, dum 
 antiquorum lasciuias parca nituntur frugalitate reparare et 
 profligantia patrimonium fulcire culmina: indigenarum copia 
 ad hoc tantum seruata, ut functioni publicae peraequatoris 
 etiam uota transcendens numerus non deesset: piscium populos . 
 non ad delicias, sed ad horrorem nutriens, per quos discimus 
 quid laudis captorum alibi sapor mereatur: ubi aer pluuius 
 perenniter et minax caelum et quaedam uitae sine tota luce

 

 
 
 
 transactio: dulcia Larii oculis fluenta transeuntibus et ad 
 natatum quos perdat inuitantia. quis ferat decorum gurgitem 
 sub hac deceptione fallentem? quid dicam insulam relatione 
 factam habitabilem? quis non hoc miretur? in qua minus 
 amatur uita seruata., in qua portio fuit euasisse decriminis, circa 
 quam piscibus hominum ministratur esca cadaueribus? nulla 
 enim praeter aquas Larii defuncti ibidem sepulcra meruerunt. 
 maria, fluuium Adduamque laudastis, quorum per confusos ductus 
 discrimen lacum tumoris ostendit, qui agnosci in eo numquam 
 nisi per turbida fluenta potuerunt. tanti fuit diuitias facundiae 
 in rebus laude carentibus ostentare, quanti non fuerant haec 
 omnia, naturae beneficia si dedissent. caelorum tamen dominus, 
 qui hoc uobis posse concessit, munera sua sub perennitate 
 tueatur, quia haec ego non quasi a uobis diuersa sentiens 
 scripsi, sed ut ex istis lector agnoscat Comum per stilum 
 uestrum melius esse legere quam uidere.

VII. FAVSTO ENNODIVS. 
 
 Quantus est fascis inuidiae, quam facilis nocendi uia, quotiens 
 praecedenti opinione laborat impetitus! nemo quid factum 
 sit, ut uideo, quidue infectum respicit: ad inpugnationis fidem 
 solum aduocatur pro teste propositum. deus omnipotens mutatas 
 ordinum uices uertat in melius et rerum statum, qui labe 
 temporis aut meritorum nostrorum nebulis obsoleuit, aurei 
 saeculi candore perfundat. quando non hominum obscenissima 
 crimina innocentis officii texit umbraculum et quicquid a morum

 

 
 
 
 nube descendit caelestis militiae serenitas excusauit? at nunc 
 in aucupium trahitur male creduli interpretis clericatus, et 
 quod ante religiosam professionem admisisse non decuit, hoc 
 postquam . per titulum ecclesiasticum culpis renuntiauimus, 
 sine honesti credimur consideratione peragere. qua me tempestate, 
 procella inmanium peccatorum, ire ad famosum . officium 
 conpulisti? in quo omnes, errorum rami. magistra uiuendi solent 
 falce truncari, in eo de me facinus credi facis omne fallentibus. 
 ille mancipia sua a me . sublata defieuit et contra potentiam 
 ecclesiastici militis aduocandam credidit regiam defensionem. 
 rogo, quis hoc conmentator uel in scena proponat? quis poetarum 
 fabellam fucis. similibus aut commenticiis personis instrueret? 
 nouit dominus, qui manu ualida in adiutorio. uestro 
 mei propugnator adsurgat, totius me esse technae huius ignarum. 
 ante aliquid temporis pueri duo, qui sibi a praefato adserebant 
 inferri uiolentiam, ad opem se ecclesiae sub interpellatione 
 publica contulerunt. preces adhibuisse me memini, ut circa 
 eos quod defunctus uoluit seruaretur: auditurum se deceptiosis 
 et blandis promisit inlecebris. ut ad obsequium reuerterentur, 
 ad quod deputati fuerant, sancto episcopo patre uestro praesente, 
 qui eisdem praebebat auxilium, sub notitia ciuitatis 
 hortatus sum. quid postea euenerit ignoraui, nisi postquam 
 male retentatoris nomen accepi. haec mentior, nisi inpugnatoris 
 mei adtestatione constiterint, cui tamen gratias refero, quia I sub 
 quauis occasione uotiuas exegit epistulas, quae mihi multum 
 
 doloris iussionis uestrae dubitatione pepererunt. de me enim 
 p. .. ,Å‚ 1,..

 
 
 
 deliberatum esse uideo, si uos, utrum audiam quae iubetis, 
 in ancipiti esse cognosco. nulla me tamen nec magnitudinem 
 uestram ex ea parte apud deum culpa respiciet, quia praefatos 
 mox ad seruitium illius boni uiri sine alicuius audientiae 
 libra ire conpuli. domini mei salutationem largissimam dicens, 
 quam uellem, si istis negotiis paginas non negetis, aut accusatores 
 meos ipse conponere aut, quod est familiarius, frequenter 
 errare! .

VIII. FIRMINO ENNODIVS. 
 
 Iucunda sunt commercia litterarum, docto auctore concepta 
 illa, in quibus ad unguem politi sermonis splendor effulgorat, 
 ubi oratio diues frenis peritiae continetur. quando abundantem 
 loquelae uenam laboriosus in lucem scrutator adduxerit, tunc 
 procedunt officia suscipientis desideriis paritura. at ubi scaber 
 sermo angustiam pauperis signat ingenii nec conceptum suum 
 in ordinem digerendo noctem studio elocutionis interserit et 
 nebulosae narrationis ambiguo quandam generat de ipsa explanatione 
 constitutus: quia non personae talis in eloquentiae 
 care constitutus spernat affectum? grauat conscientiam perfectorum 
 amor indocti. sed uis caritatis internae necessitudinis 
 uinculis adiuta non fertur: nescit experiri quid possit quem 
 caritas stimulis suis exagitat. solent tamen dignos uenia iudicare 
 perfecti quos inter epistulares uias nutantia deseruere 
 uestigia. soletis quid dicere uoluimus adtendere, quotiens non 
 elocuntur uota sermones. idoneae tamen perlatricis uiaticum 
 praegrauaui et, quae me praesentare uiuis potuisset adfatibus,

 

 

 

 
 
 
 eam epistula comitante perduxi, minus nobis periculi esse 
 confidens, sub intercessoris boni me praesentia deliquisse. uale 
 ergo, mi domine, et amantem uestri peculiaribus fouete beneficiis: 
 sic apicem uestrum, si est quo crescat adhuc, diuinus 
 fauor adtollat.

VIIII. OLVBRIO ENNODIVS. 
 
 Dum fauos loqueris et per domos cereas eloquentiae nectare 
 liquentis elementi mella conponis, peregrinum labiis meis 
 saporem epuli diuitis infudisti, Herculei certaminis et triumphalium 
 Antaei casuum faciens mentionem. sic se equidem 
 exercita litterarum gymnasiis palaestra dilucidant, sic madefacta 
 studiorum oleo loquendi se artificiis oris membra submittunt. 
 sed noluissem fateor illius, ut aiunt, pugnae commemoratione 
 morderi. Antaeum fabella senior, ne elisus uinceretur, matris 
 solacium, postquam coepit non cadere, loquitur perdidisse: qui 
 per callidi hostis fabricam fertur stando esse superatus et in 
 pectore animam posuisse certantis. res scilicet digna memoratu, 
 sed amicitiarum indigna proposito. nos nempe memini foederis 
 certamina suscepisse, sed per quae mutuae uincamus caritatis 
 officiis, ut dum inter huiusmodi luctamina nitimur, et uinci

 

 
 
 
 ambo optemus et uincere. nobis per communia pectorum 
 secreta uiuendum potius quam obeundum est, matris ecclesiae 
 ope sociatis, quae utrosque, ut uera loquamur, fidei ubere lacte 
 pascit altrici. cessent anilium commenta poetarum: fabulosa 
 repudietur antiquitas: status innocens ruinae nequaquam misceatur 
 alterius. nobis, si placet in nouellum usum maiorum 
 exempla reuocare, potius Pyladis et Orestis, Nisi et Euryali, 
 Pollucis et Castoris, si nihil his clandestinorum actuum decerpit 
 obscenitas, conuenit gratiae meminisse uel fidei quos inter 
 se ita concors animorum deuinxit aequalitas, ut horum duos 
 expetitus cum amicis iuuaret interitus, alter amico uitam 
 pretio suae mortis adferret. ista sunt digna memoria, quotiens 
 inter nouos concordiae nexus udo, ut ita dixerim, animorum 
 libro cespitibus ualidis fetura nobilis iuncta maritatur. illae 
 mentes promittunt poma concordiae, quae quid in cultura. 
 sudoris sit opus agnoscunt. gaudeo tamen, quod iam indissolubili 
 societate moribus iungimur et ab ostio affectionis per 
 examinis lancem caritatis incrementa pensamus.

X. IOHANNI ENNODIVS. 
 
 Vicem redderem, nisi oneraret diligentiam amici pectoris 
 restituta laudatio. ne dum in praeconiis mutuum uidemur 
 scabere, adulationis suspicione polluatur adfectio et amor currat 
 in uitium, dum illud quod apud alios debemus facere nobis 
 inconpetenter ingerimus. amantium enim ornamenta inter 
 familiares paginas retinenda sunt, non loquenda, ne tantum

 

 

 
 
 
 conscientias nostras uacuis sensibus relatione laudis oneremus. 
 sunt ubi bona tua, ut apud te propter adfectum taceam, amice 
 concelebrem: in his, quae de profectu tuo sentio, religiosam 
 tibi tantum debeo taciturnitatem. possem quidem uitia temporis 
 secutus laudes tuas nunc inexhausta praedicatione reserare 
 et totam paginam fucatis colorare blanditiis. sed absit hoc 
 a proposito, facessat a moribus, ut quem mente teneo ista 
 tantum uelim esse remuneratione contentum. tibi non delenificam 
 orationem, sed uocem debeo castigantis. non tibi pictis 
 uerborum inludens artificiis, sed totum profunda mente te 
 retinens possem dicere: ad arcem scientiae sine tenerae aetatis 
 praeiudicio peruenisti, summam perfectionis adeptus es, nulla 
 debes cura distringi, sed bonis tuis tamquam locuples possessor 
 ornari. sed haec, sicut praedixi, a me aliena sunt. ore te 
 parentis stimulo, dico: sint licet grandia, quae in cano eloquentiae 
 flore polliceris, ego tamen nisi de messe non gratulor, 
 ut solet auarus agricola, qui ubertatem anni nisi in horreis 
 non metitur. iam in te etsi non grauidas aristas, multo tamen 
 uidemus lacte turgentes: iam prope ad aream uota perueniunt. 
 sed plus timendum est, quotiens desideria nostra spes uicina 
 succendit. labora ergo circa studia, lucem in conloquiis dilige, 
 lectioni deuotus insiste, ut fructus eloquentiae multiplicium 
 auctorum uentilatione purgetur. pulchra sunt quae scribis, sed 
 ego amo plus fortia: redimita sunt floribus, sed poma plus 
 diligo. salue, mi domine, et haec ea qua insinuaui sinceritate 
 conplectere et amorem meum in admonitionis fide perpende. 
 scito epistulas tuas nulli doctorum a me esse denegandas, ut 
 quod me per inscitiam fugerit per eos, qui ad unguem docti

 
 
 
 sunt, emendetur, et ideo ad scriptionis culturam multo sudore 
 te praepara, ut uota, quae circa te pro uenerandi patris tui 
 meritis et amore concepi, ad effectum sub hac claritatis tuae 
 intentione perueniant

XI. CASTORIO ET FLORO ENNODIVS. 
 
 Amantem uestri gratia deberetis releuare conloquii et amicam 
 diligentiam testimonio reserare sermonis, quia muta caritas 
 pene obtinet uices ingrati et per paginarum abstinentiam intercipitur 
 uis amoris. absentum animis sola litterarum medetur 
 oblatio, quae quodam mentis artificio pingit scriptione quocum 
 loquitur. haec apud uos superuacuum putamus adserere, quos 
 instituta nobilia acuunt, quibus praesto est sanguis doctrina 
 consortium. nihil est bonarum artium, quod nescire sine neglegentiae 
 culpa possitis, quos post lucem natalium Romanum 
 decus Faustus instituit. ergo magis fatendum est me non 
 mereri quod postulo, quam uos nescire quid debeatis offerre. 
 domini mi, salutationis debita effusissima humilitate persoluens 
 precor, ut tandem aliquando non inmemores admonitionis 
 et foederis rescribatis, circa quae opera pigros uos esse non 
 conuenit, quia nec conuersationi uestrae sancta conscientia nec 
 uber sermo potest deesse conloquiis.

XII. AVIENO ENNODIVS. 
 
 Si quaeras, cur silentio uestro multata non reticet prodiga 
 frons pudoris et male interpretando inpudentia uocetur affectio, 
 si garrulitatem meam fructu dicas cessante debuisse conpesci: 
 ego te, inlustrissime hominum, illa quae in familia tua domestica 
 est sinceritate conuenio, ego foederatam promissionem 
 quasi obsidem mentis amplector. doleo quidem procuratas longi 
 causas silentii, dum et caritas et necessitudo neglegitur: sed 
 quia me totum sibi amor tuus uindicat, adhuc credo excusationem 
 posse recipere quod fecisti et purgationis tuae in hac 
 parte causas aestimo esse, quas inuenire non possum. in bona 
 te ualitudine degere uoti compos semper audiui: sudorem 
 tuum circa ornamenta generis saepe epistularis alloquii luce 
 tersisti. nihil praeter contemptum monstrat, quotiens taciturnitas 
 non habet necessitatem. ego tamen spem de responso 
 capiens semper scripsi et sub quadam claritatis tuae praesentia 
 legenda dictaui: uisa est mihi, dum loquor, pagina mea te 
 reddidisse, te sapere et tuis picta imaginibus uerba conferre.. 
 quid esset in epistula tua dulcedinis, si eam daretur accipere, 
 quaeso diligenter expende, quando licet a nobis procedentia, 
 tamen quae ad te ueniunt uerba conplectimur. iam, rogo, ad 
 adfectum scriptionis erigere et ariditatem meam conloquii 
 fluentis infunde, ut quid ministerium meum a deo ualeat inpetrare 
 cognoscam, si epistulas tuas aemulas paternae

 
 
 
 perfectionis accepero. nolo metuas, quod illum formidandum doctissimis 
 loquor et quasi ante oculos tuos in exemplum elocutionis 
 adduco. peritorum mos est medicorum in uenis deprehendere 
 uires corporum et de successu hominis digitos interrogare. nec 
 aliter incipientium possunt ingenia cognosci, nisi ut qui 
 non debent tenerae adhuc aetati robustas declamationes inquirentes 
 de futura ubertate laetificent et messem peritiae in 
 radice manifestent. domine, ut supra, salutationis honore et 
 reuerentia soluta spero, ut mei te esse memorem si meritum 
 non ostendit, saltem inportunitas mea, quae est indefessa, 
 significet.

XIII. AGAPITO ENNODIVS. 
 
 Male est animo, postquam magnitudo tua aequi obseruantissima 
 et amicitiarum tenax in hanc meae obliuionis se uertit 
 incuriam, ut diligentiae inmemor bona melioris saeculi, quae 
 accesserunt de profectu honorum tuorum, fama potius quam 
 felici epistula nuntiasset. ubi sunt illa sanctae conscientiae 
 tuae in conuersatione ueneranda penetralia? quando inuenire 
 potuisset relatu digniora animus de amantis hilaritate sollicitus? 
 sed quaero, ne malignorum quispiam austrum floribus 
 aut petulcum animal rosetis inmiserit. numquam enim sine 
 offensa amicis prosper euentus absconditur: a commotione euenit 
 longe degentibus tacere quod gaudeas. procul a moribus uestris 
 malitiae facessat obscenitas. puto bona uestra me meruisse

 

 
 
 
 nescire, quia sermonis frequentia pensabitur tale silentium. 
 decedentem a desideriis amicum nulla delenire potest cultura 
 caritatis. haec quantauis, mi domine, nobilibus scientiae tuae 
 uerborum pingas imaginibus, raro curantur malefacta conloquiis, 
 et dolor, qui a re descenderit, sanari non potest per loquelam 
 uix erit, ut scribendo deleas, quod scribere contempsisti. sed 
 reuertor ad propositum, a quo numquam est, si miseretur 
 diuinitas, discedendum. deo debeo, quod prospera tua te silentium 
 procurante in Liguria primus agnoui. perdidisti fructum 
 studiosae taciturnitatis: bonorum felicitas mundi lingua celebratur: 
 ignorari non potest quod summis accesserit. in honoribus 
 illa magis amplectenda sunt quae redduntur: male ad fasces 
 adtollitur cuius mens inter curiae sidera lucis suae suffragia 
 non agnoscit in titulis. uenit ad uos cana dignitas [sera], sed 
 debita. uocauit eam lingua, quam sequitur: exegit innocentia, 
 quam habuit quondam aetate coniunctam. sed iam redeo ad 
 gratiam familiaris alloquii etiam post offensam. salue, mi 
 domine, et quod in damno promissi foederis neglexisti restitue 
 ubertate sermonis.

XIIII. FAVSTO ENNODIVS. 
 
 Nollem, fateor, morarum causas aperire, ne animus meus 
 sera in pacem cum laetitia reductus maesta iterum relatione 
 turbetur et habeam tristitiae meae rediuiuum in narratione

 

 
 
 
 principium. paene enim sibi debet angustias suas qui earum 
 relegere transacta non refugit. quis ad calcem perductas anxietates 
 suas reparet intempestiui necessitate sermonis P sed uobiscum 
 mihi et cum proposito rerum fides est, quibus debetur 
 in replications ex quacumque causa sinceritas. patior libens 
 aculeos reuocati maeroris, dummodo ueritati nil pereat, et ne 
 per uitium tenerae mentis paginam falsitate dehonestem, sponte 
 fero quod refero. sancti episcopi patris uestri prope in dubium 
 salus deducta me tenuit, in cuius aegritudine quamuis cuncta 
 inlacrimaret ecclesia, me tamen specialis maeror adflixit, qui 
 eius debeo plus amori. uidi pacem ciuitatis urguente discordia 
 urbis nostrae limina transcendentem et ab oculis nostris quasi 
 incertum aliquod aut uagum numen elapsam. sed sufficiat 
 tristibus stricta narratio. iam ad bonam ualitudinem. sancti 
 patris salus optanda et diligenda respirat. nam ubi mens mea 
 ad stationem rediit, statim iussa respexit. pueros destinaui, 
 qui fideli me de prosperitate culminis uestri uel totius sanctae 
 domus relatione perdoceant. pendeo rursus et inter spem et 
 metum dubia aestimatione distringor, cui necesse est de alterius 
 parentis esse prosperitate sollicitum. quis ad curas meas se 
 porrigat ? quis aestus aequiperare ualeat tali diuisione distracti? 
 sed haec ad deum iustius reportantur, cuius clementiae est 
 uota uincere supplicantum et fluctuantibus portum parare 
 desideriis. interim ad usum reuertor querelarum. paginas 
 uestras ilico me suggero subsequi debuisse et ad solacium 
 meum uel propter recentem petitionem scripta prorogari, ne

 
 
 
 in ancipiti de profectione uestra animus meus pependisset auditu. 
 sed hanc credo culpam scriptionis emendari posse frequentia. 
 superest ut diuinitas a uobis ea indicari faciat quae iuuat 
 agnosci. domine mi, effusam salutem reuerentiae uestrae dicens 
 precor, ut quae mandaui suggerenda adipiscantur effectum.

XV. FLORIANO ENNODIVS. 
 
 Idem est terminum in adrogantia non tenere quod in humilitate 
 transcendere. supercilii affectus est iusto amplius esse 
 subiectum: familiare est grauiter hiantibus nouas inuenire 
 blanditias et grandis coturnus in eloquentia simulare formidinem 
 uel examen metuere de laude securum. ego uero diligentiam 
 proposito inpenderem, si sanguini non deberem. suscepi epistulam 
 tuam Romana dote locupletem et stilum Latiarem in 
 ipsa principiorum luce monstrantem: cui me respondere opponente 
 manus inscitia coegit affectio, cum diu esset quod antiquauerat 
 apud me scribendi studium spes tacendi et in locum 
 gloriae silentium conputabat. sed nisi respondissem, nescires 
 te esse deprehensum, quod minus fabricatis ingeniis artifici 
 facundia et fuco Romuleae calliditatis inluseris. non aequa ad 
 secandum uirtus est politae laminae et eius, quam rubigo 
 possederit, nec parem conflictum usus potest et torpor adsumere. 
 nunc epistulae breuitate contentus ad salutationis debita me 
 conuerto, quod eloquio non potui, gratia pensaturus, reddendo 
 amicitiam pro schemate et pompa sermonum. ecce quantum

 

 
 
 
 occupatoni subducere potui, celer scripsi. dabit deus, ut si 
 responsa desideras, uacuum curis pulsati pectus inuenias.

XVI. FLORIANO ENNODIVS. 
 
 Illud fraternitas tua amori meo potuisset inpendere, quod 
 uera liberalitate cum tribuentis conpendio proficeret et pudori, 
 in ea scilicet parte, ut cum indices studii mei litteras iam 
 teneres, ab scriptionis te cura suspenderes. quisquamne coloratis 
 frontem pingit inlecebris et famam ualida inpugnatione labefactat 
 nec manifesta excusatione contentus, male credulae 
 conscientiae sufficere non aestimat quod probauit ? qui uario 
 sapore conloquii edacium amicorum fauces inritat, ut dum 
 blanda subicit, definita permutet. nam postquam me silentium 
 amare rescripseram, quasi pro allegationis responso prolixiores 
 paginas inpetraui et diu forte repositum post negationem meam 
 eloquii uber elicui. quid faceres, si certamina promisissem, 
 si studiorum tuorum feruorem quocumque dente incautus adtingerem 
 nec mei idoneus existimator penetralia tuta seruarem ? 
 adhibita credo aduersus me fuisset Tulliani profunditas gurgitis, 
 Crispi proprietas, Varronis elegantia, nec in ulla inuenissem 
 parte subsidium, cui nec illud profuit, quod scribendi 
 contentiones, nec cum reticerem lacessitus, effugi. me etsi 
 peritiae conscientia et dicendi uigor adtolleret, post diuersa 
 scribentum discrimina laudem, quam multo sudore uos petitis,

 

 
 
 
 formidarem. huc accedit, quod rhetoricam in me dixisti esse 
 uersutiam, cum diu sit quod oratorium schema affectus a me 
 orationis absciderit et nequeam occupari uerborum floribus, 
 quem ad gemitus et preces euocat clamor officii. delenifica 
 ergo et malesuada conpesce conloquii. si ficta sunt quae scribis 
 et peniculo decorata mendacii, muta propositum, uel posteaquam 
 uides mentem innotuisse quae feceris: si uera sunt et 
 a iudicii lance descendunt, profundo ea pectoris include secreto, 
 ut reuerentiam diligentiae, dum amico res integras seruas, 
 exhibeas. mihi inmutabile cor custodiens alios demulce conloquiis. 
 ecce epistulae modum, dum productae paginae cupio 
 respondere, transcendi. sed non est culpa speciali plectenda 
 supplicio, quae in erratis habet auctorem. domine mi, salutationem 
 debendam restituens precor, ut si desideriis meis, 
 quae de amore taciturnitatis concepi, pernix te scrutator interseris, 
 saltem occupationibus, quibus inpedimur, ignoscas.

XVII. PAVSTO ENNODIVS. 
 
 Si a consuetudine officiorum temperet mens amantis, ipsam 
 cessationem sinistrum esse putat auspicium. maeroris enim 
 ipse sibi causa est qui non semper in uicinis aestimat habitare 
 quod diligit. quisquamne digressum ad longinqua censeat quem 
 mente contingit? nam si spiritus res est diuinitatis in homine, 
 prolixarum sentire non potest damna terrarum. dixi causam,

 
 
 
 quae me faciat scripta porrigere. reddo salutationis obsequia, 
 propter quae promulgantur epistulae, deo supplicans ut caelestis 
 dispensatione beneficii in bona ualitudine degenti praesentia 
 magnitudini uestrae uerba reddantur. quod recipiat tamen portitor 
 qui alloquii occasionem praestitit, a me pro uicissitudine 
 commendatur.

XVIII. AVIEMO ENNODIVS. 
 
 Quam bene quod uerecunde renuis feliciter imitaris et 
 dum difficilibus magnitudinem tuam exemplis quereris incitari, 
 narrandi pompam quam adsertor idoneus refugis ostendisti! 
 amplector amabilem allegationem formidinis, quam in te ingenii 
 diuitis uena commendat. nolo colendum bonis patrem in adhortationis 
 tuae positum pauescas exemplis: ab ipso ueniunt 
 ista quae loqueris. scio quae aurum pariat terra nobilius, 
 cuius soli nutrita sinibus metalla plus rutilent: saepe mihi 
 labor efficax inquirenti altricia terga fului ostendit elementi: 
 scio quae conchae superbas pretio gemmas includant, unde 
 ueniat lapis imperiis genium conlaturus. non inperitiae quod 
 feci adplices, non errori. uiri fortis progenies armorum faciem 
 inter patris agnoscit amplexus et dum naturae obsequitur, 
 discit amare terrorem. doctorum radix Maro, uestri formator 
 eloquii, sic animatum uerbis patris filium memorat, ut dicat: 
 disce, puer, uirtutem ex me, et alibi: et pater Aeneas. 
 numquid ille iam fortibus ad certamina brachiis adsurgebat

 

 

 
 
 
 aut uirili ualitudine inminentia putabatur bella gesturus? sed 
 melius uirtus recentibus exemplis animata quam monitis profectum 
 corporis expectabat. scientes rerum aquilas ferunt 
 pullos suos in ipso uitae limine, quo ouorum tunicis exuuntur, 
 ad solis parare radios et lucem seminis sui inmensi splendoris 
 obiectione cognoscere. numquid est in districta probatione 
 inpietas, cum recta sit iudicii in electione sententia? nolunt 
 quemquam perire de fetibus, sed suos esse qui cesserint non 
 agnoscunt. recte enim illa inter aues sublimitas genetrix putatur 
 esse uictorum. nunc ergo tu, dulce meum, bene coepta persequere 
 et fauente deo, ut auum nomine, ita patrem redde 
 doctrina. non aestimes graue esse quod moneo. et quia ego 
 te de germine censeo, tu de primordiis non pauescas. fuit et 
 ille incipiens qui timetur, et quotiens scalpente terram digito 
 ductus aquae per puluerem trahitur, turbidum fluit omne 
 quod primum est. de reliquo uale, mi domine, et amantem 
 tui frequentibus cole muniis litterarum, circa quae studia, si 
 mei memor es, pigrum te esse non conuenit.

XVIIII. DEVTERIO ENNODIVS. 
 
 Quam uelim saepe officium uisitationis omittere, si dulcem 
 tribuit culpa mercedem, et caelestis mandati sententiam sciens 
 prudensque neglegere, si desideriis copiam uindicanda conciliant! 
 mihi uni contigit de offensionis merito euenisse quod 
 gaudeam: didici nunc tali remuneratione errata sectari. non

 
 
 
 sunt aduersa, doctor optime, amicitiarum religioni quae profero 
 coactus in medium. immo propter confessionem dignam 
 proposito ualitudinis tuae dubia numquam uelut ingratus optaui: 
 quin etiam, quantum in me fuit, contra ingruentes tibi inaequalitates 
 precum manus opposui. sed ecce quam alacer sensus 
 est, non in prospera membrorum salute fundata ostendit pagina, 
 in qua utraque luce fulsisti. tua, quaeso, lumina nube doloris 
 hebetantur, cuius tam clara sunt carmina, et qui lucem loqueris, 
 de uisione causaris? quam timeo, ne parcus in meritis 
 tuis laudator inueniar. tibi recte adscribitur cunctis dare oculos 
 et obscura mentium peregrino splendore radiare. ergo putas 
 tibi ualidum non esse quod tribuis? pelle, quaeso, animo curas 
 superflua forsitan sollicitudine aut cautione conceptas. dabit 
 deus, ut quicquid corporalis accessit incommodi uice animae 
 tuae per sudum rutilantis nitore mundetur.

XX. FAVSTO ENNODIVS. 
 
 Vere gratias trinitati, quam ueneramur et colimus, deo 
 nostro, quae sub personarum distinctione et aequalitate mirabili 
 unam nos pie iussit sentire et adorare substantiam, quae 
 planctum nostrum uertit in gaudium, quae dolorum comites 
 ad obsequium laetitiae lacrimas conmutauit, ut uere cum 
 propheta dicam: quis dabit capiti meo aquam et oculis 
 meis fontem fletuum? ut beneficiorum caelestium magnitudini 
 sub hac deuotione respondeam, cui contigit ante accipere

 

 

 
 
 
 caelestia dona quam poscere et prius quid boni euenisset legere 
 quam quid mali minarentur peccata sentire. tuum est, dispensator 
 omnipotens, quod de serenis pignoribus et futurae innocentiae 
 hereditate in illa, quae praecessit anxietate, non timui, 
 qui reductae etiam statum ualitudinis quasi stupefactus accepi 
 et in confusionis similitudine conlocatus, quae supra meritum 
 meum conlata sunt prospera euenisse uix credidi. uere supernae 
 remunerationis diuitias humana mens nescit expendere. sic 
 animo fragiles temperantur, ut prius stationem uideant quam 
 periculorum incerta deprehendant. deus bone, in quo abrupto 
 pependimus tunc , cum potentia caelestis, ut plenum esset 
 paruulorum in reducta salute testimonium, plus est nostrum 
 labefactata per meritum? dico integre et uocem quam proposito 
 debeo nulla mendacii nube concludo (confundo uerba singultibus 
 et sub solida gratulatione uberioribus in fletum oculis) 
 saepe me respicere quod euasi. ubinam gentium fuimus? de 
 qua nos ad humanam conuersationem ruina clementia superna 
 restituit? referamus ergo strictioribus uerbis huius boni largitori 
 prolixis gemitibus quod debemus, inuitemus ad custodiam 
 munerum suorum quem in dubiis tulisse probamus auxilium. 
 rogemus eum, qui scit nempe seruare quod praestitit et uirtutum 
 suarum uiua testimonia in longum producere. talia sunt 
 mecum circa uos uenerandi uota collegii per totam Liguriam 
 consistentium seruorum et amicorum dei tali nititur domus 
 sancta suffragio. preces pro serenis pignoribus sine cessatione 
 funduntur. uerum me dicere testis est diuinitas, quae quod 
 ipsa est ueritatem diligit, omnibus, qui de uitae possunt innocentia 
 et integritate confidere, uestram nimis amaram esse

 
 
 
 maestitiam. sed nunc ad epistulae usum reuertor. salue, mi 
 domine, et gerulum praesentium Bassum V. C. illa qua caros 
 meos soletis dignatione suscipite, quia inter omnes, quibus 
 affectus est meam propter uos amicitiam custodire, quandam 
 praedictus arcem puritatis ascendit. iuuate ergo petitiones 
 eius, ut fructum de inpensis capiens ad potiora praeparetur.

XXI. FAVSTO ENNODIVS. 
 
 Diu super aduentu amplitudinis uestrae ancipiti mens mea 
 pependit indicio. sed postquam me diuina misericordia ab 
 huiusmodi anxietate laxauit, statim ad officia consueta me 
 contuli, quamquam paginarum obsequia nec digresso ad 
 longinqua subpresserim. his ergo ualitudinem meam indicans 
 aegritudinem animi resero, quam de maerore contraxi. de luminum 
 nostrorum salute sollicitor, in eo loci constitutus, ad 
 quem difficile nuntius expectatus adlabitur. quod in solacio est, 
 deum precor, ut nulla seruum suum patiatur amplius cura 
 macerari, sed de reducta eorum in solidum prosperitate 
 aestibus meis celeri medela subueniat. salutans debita seruitute 
 precor, ut cognitis his, de quibus animus meus uaria aestimatione 
 iactatur, sedulo mihi hilaritatem deferentium litterarum 
 beneficio succurratis.

XXII. OPILIONI ENNODIVS. 
 
 Coeperat paruitatem meam magnitudo uestra spe, quae 
 uota transiret, dignationis adtollere et caelestis instituti more

 

 

 

 

 
 
 
 clariora facere beneficia sua, dum mea merita nulla iudicii 
 lance pensabat, uel censurae neglegens dare pretium muneribus, 
 quae esse monstrabat indebita, quoniam affectio, quae circa 
 humiles exhibetur, non habet necessitatem et speciem suam 
 per sudum rutilanti splendore significat. diu ergo tali fultus 
 post deum praesumptione non timui quicquid obloquentium 
 toxica promittebant. ast ubi me ad antiquum puluerem uestri 
 reduxit obliuio, quod in solacio solet nudatis defensore contingere, 
 quasi querelarum perlatrices litteras prorogaui, promittens 
 mihi de earum inportunitate responsum. sed per 
 occupationum forsitan amplitudo uestra praepedientium incrementa 
 significat ad haec uos officia non uenire. replicabo, 
 quia idem status fuit culminis uestri dudum paginas destinantis. 
 ad morem tamen scriptionis epistulariae me reduco, ne addat 
 prolixitas ingesta fastidium et denegari paginas faciat magis 
 allegatio quae poposcit. domine mi, salutationis obsequium 
 soluo et de ualitudine uestra ut animo obligatus interrogo, 
 cupiens relationis indicio ad gemina desideria peruenire.

XXIII. ENNODIVS SENARIO. 
 
 Perdit affectio ualitudinem silentii debilitata torpore nec 
 ad usum suum diligentiae cursus exuberat, si nudetur communione 
 conloquii. muta caritas pene repraesentat speciem 
 non amantis, et odiorum simulacrum est non aperire quod 
 diligas contestatione sermonis. ista sublimitati tuae coram positus 
 intimaui, cum ad solacium absentiae meae litteras promittebas. 
 at nunc quae animum uestrum mei inuasit obliuio, ut nullas

 

 
 
 
 per tanta temporum spatia, quae bonam ualitudinem uestram 
 significarent, litteras suscepissem, ne de amoris credo testimonio 
 animorum indices epistulas conuenirem? inreligiosum 
 ergo circa amantem tui in meliorem partem uerte propositum 
 et ad memoriam promissae fidei scripta transmitte. domine 
 mi, salutationis debita soluens precor, ut si uos in antiquae 
 circa me dignationis statu pagina directa reppererit, responsa 
 mereatur, quia. puto inter nos gemina uincula disrumpi non 
 posse caritatis et sanguinis.

XXIIII. ENNODIVS ASTVRIO. 
 
 Quae, malum, ratio est, ut ita sis parcus in gratia, prodigus 
 in querela et exigas frequentiam litterarum quam ipse non 
 tribuis, uiperinis oculis illud quod alter delinquit inspiciens, 
 tuas culpas nulla falce resecando? anni plures sunt, ex quo 
 Alpibus uicinam habitationem delegisti, senator et doctus, ubi 
 tibi, dum pruinosa respicis iuga, adparuit inauspicata nix 
 capitis, ubi etiam glande te uesci scriptione signasti. cuius rei 
 fidem litterarum tuarum decora fecerunt, cum cibi huius significantia 
 in ructu turgidi pectoris et Alpini sermonis adparuit. 
 miror tamen, quod inter loci illius frenata glacie flumina et 
 sine successione frigus iecoris tui flamma plus aestuat nec 
 aliquam sortitur pectus de mansione temperiem. aetas

 

 

 
 
 
 deferuescit in senium: est domus quae lymphas in metalla conuertat 
 et contra naturam gurgitibus sua lege dominetur: tu 
 tamen inter ista sic uiuere diceris, quasi ignis tuus algoris 
 pabulis inritetur. ego te ore parentis stimulo, quia tibi et 
 proposito meo uocem debeo castigantis. uestrum est post haec, 
 si eligitis litteras meas frequenter accipere, de admonitione 
 gratulari. ego autem praeter ista cum honore salutati quae 
 scribere possim in illa carnis quam tu diligis eluuie uiuentibus 
 non inueni.

XXV. ENNODIVS OLVBRIO ET EVGENETL 
 
 Desiderio paginarum uestrarum facta est mihi prodiga frons 
 pudoris, et dum tabella promittit promulgata responsum, intra 
 uerecundum penetrale annosam continere nescit infantiam. 
 deberem quidem sanguini et proposito silentii uenustatem, postquam 
 spei meae fructum prima negauere conloquia. sed nescio 
 utrum male pertinax iudicetur intentio, quae sine alterius dispendiis 
 sollicitae per amorem experientiae pericla multiplicat. 
 ualete, mi domini, et ad scriptionis mecum remeate concordiam, 
 ne contra euangelii faciatis monita, si et inportunitati denegetis 
 quod iuste forsitan inpetrasset affectio.

XXVI. ENNODIVS FAVSTO. 
 
 Votis et desideriis satisfacit pagina, quae apud amantem 
 uestri necessitatibus alienis praestat obsequium. quam uellem,

 

 

 
 
 
 si propositum non uetaret, multorum saepe quieta titubare, 
 ut dum dubiis uocem tribuo, debitum obnixae caritatis exsoluam! 
 domini mei, patris uestri iussionibus inpendo praesentis 
 scriptionis officium, cuius animus dum omnium securitati prouidet, 
 suam quietem sub hac intentione contemnit, qui dum 
 mala Ligurum post Mauricelli obitum nondum uidit occidisse, 
 confunditur. recidiuis enim prouincia nostra, quasi praefatum 
 sepulcra non teneant, laborat insidiis. aduocationem fisci dum 
 aliqui per iniquos homines nituntur obtinere, ante uotorum 
 copiam quid in ea meditentur ostendunt. ego quidem deliberationem 
 magnitudinis uestrae de bono publico non celaui, 
 adserens uos praefatam dignitatem nulli uobiscum deo adnitente 
 conmittere. sed anxietas prouincialium totum credit posse 
 euenire quod metuit. hanc a domno meo episcopo allegationis 
 suscepi prouinciam, ut conscientiam uestram obsequio paginae 
 conuenirem, ne cuius subreptio ad huius rei perducatur effectum. 
 uos fidissimam pollicitationem solliciti custodite integritate 
 propositi. ego salutationis officia dependens quae susceperam 
 alleganda testatus sum. spero tamen ut quid de ea parte deliberatum 
 sit instruar officio litterarum.

I. ENNODIVS ARMENIO CONSOLATORIAM. 
 
 Diu, frater carissime, festinante uoto consolatoriam ad te 
 paginam non emisi, ne putarer uel mihi subducere fletus, dum 
 uerba conpono, et in lamentationis dispendiis facere de gemitibus 
 decora sermonum et debitum planctum per loquelae 
 schemata dissipare, cum contra amicitiarum religionem et consanguinitatis 
 uincula secretum conscientiae patescat hostilis, 
 si, cum possis dupliciter defunctum flere, non facias, id est, 
 si oculorum ministerio nequaquam iungas oris officium. ubi, 
 dum lumina stimulis acta doloris inlacrimant, feriata sint 
 uerba plangentis? sed ego, hominum sincerissime, qui tristitiae 
 tuae obsequium in omni debeo parte qua ualeo, maerorem 
 meum, in quo tibi comes sum, uolui scriptione testari, ne in 
 una aetate effusarum interciperetur memoria lacrimarum uel 
 aestimaret posteritas me in filii tui morte hoc solum debuisse 
 quod solui, habens in hac uia uenerandorum exempla pontificum, 
 quorum imitatione nobilitantur quos in umbram merita 
 concluserunt. Ambrosius noster decedentem germanum teste 
 afflictionis suae libello prosecutus est. quem cum recenset 
 secuta proles, et scriptoris bene meminit et in Satyri fratris

 
 
 
 eius obitu lamenta coniungit, quia eius prouisione contigit 
 recentem dolorem ostentare, dum loquitur, et ante legentum 
 oculos semper exalantia spiritum iam diu defuncti membra 
 monstrare nec umquam pati ueterescere relationis fide funus, 
 quod anni potuerunt sepelire transacti. his ita se habentibus 
 oculorum oculorum refrena et animum, si placet, ad eius uerba 
 conuerte, qui tibi flens consolator occurrit. amisisse te filium 
 pene unicum et bonae indolis, quod patria non minus requirit 
 affectio, prouinciae ululatus ostendit, cum ad solacium gemitunm 
 tuorum suos iungens quid de eo senserit testatur uniuersitas. 
 tu tamen inter ista quasi specialis mali pressus nece 
 concluderis, nesciens temperandum quod per multorum dispersum 
 corda commune est. quare ergo propriam aestimes anxietatem 
 quam suam per affectum tuum fecere quam plurimi? tecum, 
 ut de cognata gente taceam, Gothus adfligitur, et tu adhuc 
 quasi solus propriis aestibus subiacens inclinaris ? instruant te, 
 quaeso, ueterum ornamenta maiorum et a maeroris ad bonam 
 ualitudinem intentione restituant. Abraham unicum filium 
 morti quasi pius pater, quod maius est, laetus exhibuit et ad 
 necem filii mucronem genitor misericors praeparauit. tu translatum 
 caelesti iudicio quasi orbatus inquiris et quem non 
 obtulisse sacrilegium fuit hunc oneras fletibus euocatum. in 
 qua causa Dauidicum tibi occurrat exemplum, qui feretrum 
 filii ouans et deo referens gratias antecessit, quod dignatio 
 superna de uenerandi prophetae semine quem forte

 
 
 
 muneraretur acciuerat. tu si eius aemulator non prorumpis in gaudium, 
 certe tempera sub aliqua praedicti imitatione maestitiam. replicabis 
 forsitan uix ista aegris animo posse suaderi et in graui 
 tribulatione locum non habere consilia, orbatum non respicere 
 quicquid hortatur ad uitam, unicum desolatos habere in euocanda 
 morte subsidium. his addas, quod frugi sobolem et quae 
 teneram aetatem uinceret morum modestia perdidisti, allegans 
 iuuenem tuum inmaturos annos, qui peccatis amici sunt, 
 glorioso fine clausisse et in aetatis naufragio ab eo de portu 
 animae fuisse tractatum. quibus ego dolorum tuorum fomentis 
 licet maestus opponam: minus peccauit, quod inmaturus abruptus 
 est: iunxit ad uitam perpetuam melioris saeculi quod 
 in ista seruauit: paenitentia, quam eum egisse loqueris, etsi 
 in ipso non inuenisset quod dilueret, inuenerat quod ornaret, 
 quae quotiens innocentibus datur, coronam pro humilitatis 
 affectione conciliat. ad haec respondeas: quo me uertam, frater, 
 qui praeter lacrimas in praesenti luce nil habeo ? adiciam, dei 
 proximitatem inuenire posse hominem, qui de hominum non 
 laetatur: in loco filii succedere posse conscientiam, quae sanctos 
 eius heredes inueniat. non unam ergo uiam, si audire digneris, 
 uitae melioris ostendam, licet tua non egeat monitore perfectio 
 nec magistro opus sit ei, quem fecerunt actuum suorum emendationes 
 et honestamenta conspicuum, nisi tantum ut adhortationis, 
 quam consilio tuo et prudentiae debes, fidem diligenter 
 expendas et ad caelestium munerum affectum te reuoces, unde 
 uitales auras et accipimus et amamus et gratum nobis fit 
 beneficium, cuius colimus et ueneramur auctorem. ista sunt,

 
 
 
 quae breui sermone dolens magna contexui, ruptam singultibus 
 contestationem pro stili ubertate dirigens, dum muto lamenta 
 conloquiis.

II. ENNODIVS SPECIOSAE. 
 
 Silentium meum dolor exigit, qui passus est crescere, dum 
 de uindicta cogitat, dispendia caritatis. quid enim fieri potuit, 
 nisi ut tacendo uicem restituerem litteras deneganti, ut contemptus 
 circa me, qui per abstinentiam uenerandi sermonis 
 innotuit, dum subduco conloquia, pari mucrone feriretur ? dicas 
 forsitan uindictam inimicam esse proposito. sed omnia errata 
 ita conputo quasi legis obsequium, in quibus uos esse contingit 
 auctores. quisquamne culpam putet facere quod fecisti et 
 plectendum iudicio diuino censeat quod a te processisse cognoscat? 
 aequo ergo animo sustine quod deliqui: dum in ea 
 re praecedis, lux ecclesiae, ipsa uoluisti. ego seruo animum, 
 quem promisi, ut in uniuersis, si mereor, aemulator existam, 
 cuius rei fidem, dum tacentibus uobis taceo et quod loquentibus 
 loquor, ostendit. ad scriptionis ergo officium, postquam 
 iussus sum, me reduxi, qui hactenus intra uerecundum penetrale 
 quae non amabantur uerba continui, simili in paginis pariturus 
 obsequio. salue, mi domina, bonae splendor sine nube conscientiae 
 et ad exemplum sanctae conuersationis in longum 
 producere et mei, si mereor, meminisse dignare, epistulari dans 
 ueniam breuitati, quam in angustum artauit festinatio portitoris.

III. ENNODIVS SPECIOSAE. 
 
 Quanto deprimuntur peccatores suorum fasce factorum, quibus 
 ab oculis tollitur quicquid offertur et ne in obliuionem desideria

 

 

 
 
 
 mittantur, uicinum fit nec contingi licet omne quod cupiunt! 
 ad Ticinensem urbem uotiuam susceperam necessitatem et 
 molesti itineris uniuersa transieram, existimans hoc sacerdotem 
 credere suis imperiis inpendi quod meo militabat affectui, cum 
 subito circa metas uotorum summo labore petitus iam de area 
 fructus effugit. pro dolor, qui me de epistolari alloquio ad 
 tragoediam uocas! muros uenerandae post religionis loca propter 
 te ciuitatis aspexeram, iam grati parabam uerba conloquii: 
 uereor dicere quod remansit, ne loquendo cogar denuo sustinere 
 transacta. inlustrem uirum Erduic, quem me tu, ecclesiae decus, 
 desiderare feceras, inprouisus oculis casus ingessit. ibi comites 
 mei uidere quid peterem: ibi animi mei aestus innotuit, quem 
 ante sub praedictae claudebam umbra personae: nesciui occultare 
 . per caritatis tormenta quod uolui nec fucis aliquibus colorare 
 conscientiam. maerentem me ad domum reduxit qui prolixioris 
 itineris causas incidit. fatigationis meae fateor conpendia non 
 amaui. ecce contestationem diligentiae meae et mentis adserui. 
 uestrum est, si uera dixerim, uos interrogare et animum meum 
 affectionis uestrae aestimatione cognoscere. domina mi, saluto 
 et deprecor, ut libens per praesentium portitorem suggerenda 
 cognoscas.

IIII. ENNODIVS OLVBRIO. 
 
 Nulli dubium est inter prudentes sacrae fidem promissionis 
 inpleri et amicitiam, quae fertilibus est maritata fomitibus, 
 fructuum nobilitate gaudere. ego conscientiam uestram appello

 

 
 
 
 iam statutis fidelibus obligatam: ego tamquam de bonae arboris 
 reditu, ita de caritate mutua idoneus carpo poma possessor: 
 nulla partium in aucupio discessionis quod fieri uoluit neget 
 inpletum. apud deum uotis aut supplicium debetur aut praemium. 
 ego in me religiosi, in uobis nobilissimi consideratione 
 propositi ad effectum inter nos concordiae aestimo peruenisse 
 quae coepta sunt, nec adulescentibus gratiae et in nouam lucem 
 erumpentibus frugibus uerborum potui negare commercium, 
 cum culpa dignus sit qui in uicinitate positus noluit primus 
 incipere. in hac ergo parte pudoris uolens uitare dispendium 
 nolo euadere opinionem temerarii, dummodo ad effectum me 
 ostendam peruenisse perfecti. opportunissimum portitorem sarcina 
 inperiti sermonis oneraui affectu delinquens, per quem 
 qui peccauerit et ueniam meretur et gratiam. rogo ergo salutationis 
 effusissimae debitum soluens, ut, si me cordi habetis, 
 de uberrimi ostendatis directione conloquii, quia sicut amoris 
 elocutor et copiosus adsertor es, ita nescis alicui blanda uerborum 
 fucatione deludere.

V. ENNODIVS LACONIO. 
 
 Numquam inter amantes silentio bene multatur offensa: 
 grauius inuentorem percutit uindictae nouitas quam errantem: 
 nefas est pro emendatione culparum culpas adhiberi, dum studio 
 curationis qui medetur aegrescit. uolui taciturnitatem quam 
 circa me hactenus mei inmemores seruastis imitari, sed homo 
 lenis animorum fortium non potui aequare contemptum. uictus

 
 
 
 sum naturae fragilitate, confiteor, et quod uos credo conputare 
 inter uitia plus amando stili abstinentiam effusa loquacitate 
 pensaui et longi dolorem silentii sermonis ubertate conposui. 
 expectans quidem a uobis praeuium munus in litteris, sed nolui 
 mihi ipse, dum diu taceo, negare responsum, aestimans, quod 
 loquendi formam dare nisi loquendo non possem. proinde, domine 
 mi, salutationis debendae obsequium soluens perlatorem praesentium 
 ad uos specialiter destinatum solita dignatione suscipite 
 et sublatum de consuetudine scribendi usum reparate, ne in 
 damnum gratiae parcitas contingat ista uerborum.

VI. ENNODIVS POMERIO. 
 
 Quousque tantum licebit abstinentiae? quousque fama nobilis 
 epistularibus destituta conmerciis ueterescet ? nolo euadere 
 opinionem temerarii, dummodo ad notitiam possim peruenire 
 perfecti. uolo esse paginarum praeuius destinator, ut Galliarum 
 bona ad Italiam migrent sine ullo formae suae translata dispendio. 
 an forsitan putabas te in quocumque loci delitescere, 
 quem scientiae lux longe positorum monstrabat aspectui? et 
 nisi me in laudibus tuis domestica quidem relatio, sed per 
 inperitiam sui pauper angustet et amplissima meritorum tuorum 
 praeconia relatoris artet exilitas, utriusque bibliothecae fibula 
 perfectionis ex gemino latere uenientis partes maximas momordisti, 
 procurando ut tali ingenium tuum saturitate pinguesceret. 
 taceo summam caelestis conlatam beneficii et dotibus sine 
 humano adiutorio supernis instructum. recte enim hoc aestimatur 
 uenire de superis quod inter homines nullo constat

 

 
 
 
 exemplo. sed haec melius secuturis uita comite censeo reseruanda 
 temporibus. ad illud uenio, in quo me seiunctissimus 
 instruxisti. quantum habuit praesentium portitoris sancti Felicis 
 adsertio, in epistulis meis sine cura dictatis Romanam aequalitatem 
 et Latiaris undae uenam alumnus Rhodani perquirebas. 
 sollicitus credo scrutator et diligens quid lima poliret 
 inuenit, dum per infabricata uerba discurreret. nescimus qua 
 quid mente homo legerit quod hac profert deliberatione sententiam? 
 maxime cum scriptum sit: 
 ipse parens uatum, princeps Heliconis, Homerus, 
 iudicis excepit tela seuera notae. 
 rogo et si indigenis et inter studiorum suorum palaestra uersatis 
 fulget latinitas: mirum dictu, quod amat extraneos. 
 periclum facere de eloquentiae pompa non debeo nec praesumo 
 qualiter quis ualeat experiri, cum professionem meam 
 simplici sufficiat studere doctrinae. si me tamen quondam 
 studiorum liberalium adhuc nouitate gaudentem aliquis tali 
 dente tetigisset, parassem uel quod ad excusationem esset idoneum 
 uel quod non puderet obiectum. nunc uale, mi domine, 
 et circa me ecclesiasticae magis disciplinae exerce fauorem. 
 scribe uel manda Melchisedech parentes quos habuerit,

 

 
 
 
 explanationem areae, circumcisionis secretum et quae propheticis 
 mysteriis includuntur. ista quae sunt saecularium schemata 
 respuantur, caducis intenta persuasionibus, telae similia Penelopae. 
 v

VII. ENNODIVS FIRMINO. 
 
 Exigat licet amor quod non potest implere perfectio et inpetret 
 caritas, ut per loquelae audaciam quae ornare poterat 
 pereat spes tacendi, maxime cum sit dicendi, ut Tullius refert, 
 nisi cum necessaria nimis inepta condicio: sed inter narrationum 
 uias et itinera aperienda falce doctrinae teneri nescius 
 uirium consideratione regnat adfectus. inperatoris loco 
 dominatur semel penetralibus cordis infixa dilectio, credens 
 quod non de uerborum pondere uel pompa capiatur qui de 
 absentis propinqui est salute sollicitus nec existimat quod 
 nasci possit offensa de gratia, hoc ad laetitiam satis esse coniciens, 
 si optatam nuntiet epistula sospitatem. sed uos, quos 
 libra peritiae in eloquii lance pensauit, quibus ubertas linguae, 
 castigatus sermo, Latiaris ductus, quadrata constat elocutio, 
 quaeritis nimirum in aliis quod exercetis, quaeritis quod amatis. 
 nos ab scolarum gymnasiis sequestrati, arentis ingenii guttis 
 quaedam oceani fluenta prouocamus, quasi lychnis contra solis 
 radios pugnaturi. mei macies longe se monstrat studii et nisi 
 excusetur pietate garrulitas, dispendium proprii pudoris est

 

 
 
 
 quod amaui. uena quidem linguae a generis fonte trahitur et 
 feruore genuino solet fetura nobilis incitari. ego mea sum 
 inpar prosapia: me dotibus uestris quasi peregrinum scientiae 
 plenitudo non tetigit: ego uos tantum laudare magis quam 
 imitari ualeo. et quamuis necdum in me ad florem uenerit 
 matura facundia et pressus onere gratiae soluendi deserar 
 facultate, committo tamen cymbam tenuem placido mari, quia 
 parum ab ingratitudine differt muta gratulatio. unde nascitur 
 quaeso, ut prospera quae de uobis perlatoris relatione cognoui 
 inter caelestia mihi beneficia conputentur? et quamuis reddere 
 deberem sermonis officia, sed quia portitorum neglegentia 
 fecit ut directae a uobis aut retinerentur aut perderentur 
 epistulae: ego tamen uerecundiam meam in statione degentem 
 ad incerta deduxi et totum me legendum sapori uestro conmitto. 
 salue, mi domine, et amantem uestri frequentibus colite 
 muniis litterarum. circa quae studia pigrum esse nec diligentem 
 conuenit nec facundum.

VIII. ENNODIVS APOLLINARI. 
 
 Pro uoto militant desideriis propriis necessitates alienae, 
 dum in gaudium nostrum aliquorum precibus exhibemus obsequium. 
 quis non pretio propter se quaereret quod alteri 
 sub hac occasione praestatur? debent mihi nunc perlatores 
 praesentium debita mea et non solum me ad solutionem non

 

 
 
 
 pertrahunt, sed se fatentur obnoxios. non est incuriae quod 
 raro a me scripta prorogantur: similia frequenter, ut nunc 
 repperi, bona se subtrahunt. inueniant ergo huius beneficii 
 fructum, si me diligitis, portitores, qui sicut a me ea, quae 
 erant obferenda, exegerunt, ita ad uos, ut opinor, de scriptionis 
 conmercio optata perducunt. domine mi, salutationis 
 obsequia restituens deum precor, ut haec uobis in bona ualitudine 
 porrigantur et reddatur ilico pagina, quae meam quaerat, 
 uestram nuntiet sospitatem.

VIIII. ENNODIVS OLVBRIO. 
 
 Vix aliquando mihi ea quae diu cupita sunt ex sententia 
 successerunt, ut sitim, quam ex litterarum uestrarum ardore 
 conceperam, eloquentiae diuitis unda satiaret et aestus, quos 
 expectatio longa geminauerat, adridentia labiis fluenta restinguerent. 
 sed cur me ad uotorum adseram summam fuisse perductum, 
 cui maius nascitur de inpetratione desiderium, dum 
 de sermonum uestrorum flumine pectus ardescit? ostenditur 
 mihi liquido quam sit rerum nescia mens humana, quae dum 
 pretium propriae ambitionis intellegit, adsuescit plus amare 
 ad quod tarde peruenit, et dum abundat in praesentia quo 
 laetetur, magis superest quod requirat. nunc, confiteor, in 
 litteris uestris superforaneam cautionem mei aestimator expaui, 
 ubi dum secundis in altum loquelae uestrae portarentur uela

 

 
 
 
 prouentibus et in obsequio militaret quicquid spirat, remigium 
 uestris dicitis deesse conloquiis. non est licita ueri diligentia 
 sequestrata quam pingunt uerba formido. remis opus est, quotiens 
 nullo flaminum puppes iuuantur inpulsu: his non eget 
 cui secundam nauigationem fecit conspiratio deuota uentorum 
 sol facibus non iuuatur nec lunaris globi claritudinem minorum 
 siderum aliquando inlustrauere collegia. domine, ut supra honorem 
 salutati exhibens precor, ut apud magnitudinem uestram 
 studiorum meorum fructu non caream, postquam uobis quid 
 cuperem non celaui, ut scriptionis operam quam hactenus 
 protulistis stili frequentia uel ubertate pensetis.

X. ENNODIVS FAVSTO. 
 
 Meritum meum regnator caelestis si adtenderet, aut exigua 
 bona adipiscerer aut magna supplicia et mei idoneus aestimator, 
 quo meritis peruenire non poteram, uoto non tenderem. sed 
 gratias illi, qui delicta nostra sic ne extollamur resecat, ut 
 spem ad latiora perducat. domni Auieni dictionibus a me 
 debentur ista praeloquia., qui necdum ad bonam ualitudinem 
 reductus animum meum sollicitudinis catena laxauerat, dum 
 adhuc inter spem et metum anxii uota penderent. naturam 
 respiciens indicauit quo tonaret eloquio. iudicio quidem ista 
 praeceperam et altricem nobilis metalli uenam in thesauris 
 quos pepererat agnoscebam. sed etiam in hoc peccator euenire 
 uix credidi quod adsequi non merebar. uerum dico teste diuina 
 clementia, si sunt aliqui in Liguria, qui de litterarum possint

 

 

 

 
 
 
 genio et splendore iudicare, uos crediderunt in illa dictione 
 laborasse, quam aetati praeiudicans canus iam in puero sensus 
 excoluit. sed ista magis illis cum lacrimoso gaudio dixi, quos 
 aut effusus sanguis albo curiae caelestis adscripsit aut clara 
 confessio, qui secundis confirment primordia nostra successibus. 
 uos famuli humilitate et obsequio salutans opto inter quaeuis, 
 dum istis animum relaxatis, aduersariorum mala gaudere. nihil 
 est enim, in quo inimicorum possimus damna sentire. hoc nobis 
 deus contulit, quod inuidia terrena non subtrahat.

XI. ENNODIVS FAVSTO. 
 
 Quid faciam, quando rescribenda uos scribitis et pro bono 
 praescientiae caelo uobis obsequente concessae quicquid alienum 
 pectus potuit inuestigare narratis ? liqueto supra hominem esse 
 duorum sic implere personas, sed ad illum referantur ista, qui 
 praestitit. ego tamen remittere me orationem, per quam in 
 umbram antiquus Tullius trudetur, non promisi, quippe qui 
 acceptum quaternionem sub maiori quam ingenio meo commodabat 
 celeritate reddideram, dum fidei seruiens quae ad 
 profectum poterant pertinere contempsi. nihil apud me de 
 ueneranda tunc dictione remanserat, nisi quod ad fructum, 
 quantum aestimo, bonae opinionis reposcenti memoria furante 
 subduxeram. nolo dicere, quale fuerit quod inuitus restitui, 
 quale etiam quod amaui, ne manifesto credatis uos alleganda 
 sine sui dispendio praedixisse. curis meis tamen super hac 
 parte serenae lucis meae domni Auieni miseratio licet incipientis 
 tamen iam probata succurrit: quandam scedulam, quae

 

 
 
 
 ipsi remanere potuit, ostrum mihi nobilitatis ingessit: hanc 
 hactenus habui, inde sum et locutus et sapui. sed postquam 
 et aliena beneficia iussus sum perdere, perlatore eam sequente 
 destinabo, non eam in me pro peccatis meis intellegens beniuolentiam, 
 ut quod externorum muniret ingenia bene credulus 
 non negarem, sciens me hominibus quod inpugnat propositum 
 cautione miscere. uerum dico illo teste, cui nota sunt omnia, 
 a me illas mundi ore celebratas dictiones uestras, quod credo 
 inscitia mea fieri, cuiquam dari nec tormenta conpellunt. 
 domine mi, salutationem reuerentiae uestrae exhibens contestor, 
 quia neque neglegentia iudicium meum neque adulatio inpugnat 
 affectum.

XII. ENNODIVS ASTVRIO. 
 
 Propheticis oraculis sublimitas tua praestat obsequium et 
 ad fidem ueterum sanctionum militat nouellis excessibus. 
 prouidisti ne segnior admonitio remaneret ualitudine subtracta 
 neglectui. scriptum enim est per dei cultores, quorum aures 
 prudentum debeat doctrina transire, quos salsi sermonis sapore 
 pertrahere, allegans perire monita, quae in alia constitutis 
 deliberatione praestantur. ego tamen loco humilis, lingua mendicus 
 solis antea necessitudinis stimulis uerba concessi et ad 
 contestationem diligentiae prioribus litteris exhibuisub sanguinis 
 libertate responsum. nunc male est animo, quod iniuriarum

 

 

 
 
 
 fructu carens sumpsisti forsitan mentita apud te urbanitate 
 iactantiam, nesciens quod auctorem repetunt tela, quae indocilis 
 aduersus alterum manus emiserit, quis putet contumeliam, quae 
 solam conscientiam destinantis adfligit? inproborum natura est, 
 hoc sentire de omnibus quod merentur et in malis solacium 
 nusquam uidere innocentiam. tormenta sunt maculatae conuersationis 
 non sibi credere esse participes. haec illa mente 
 descripsi, qua memor propositi odium conpellor debere criminibus. 
 nullum dens meus nisi de se tetigit confitentem: dum 
 uitia incessimus, reum ira manifestat. nam iniurius sim, si 
 stili loco uomerem sentiam aut mihi scripta conputem quae 
 relegens non agnosco. scit enim dominus quia, si non nostro 
 nomine notata fuisset epistula, ad quem fuisset directa nescirem. 
 tibi habe facetias tuas aut illis reserua, cum quibus uobis 
 sine oris officio per clandestinae familiaritatis communionem 
 clamor est actuum. ecce salutationis honorificentiam soluens 
 deprecor, ut in dirigendis epistulis loca tempora personas 
 adtendas, ne quod ego ad me scriptum non conputo alterum 
 forsitan laedat, quia aestimo te huius epistulae formulam ad 
 plurimos destinasse et sola nominum conmutatione eam per 
 singulos sine meritorum consideratione transmittere.

XIII. ENNODIVS OLVBRIO. 
 
 Vt tradit quaedam eloquentiae persona. sublimis, lex est in 
 epistulis neglegentia et auctorem genii artifex se praebet incuria.

 

 
 
 
 in quo opere illud subducitur gratiae, quod cruciatuum testis 
 sudor inuenerit. caminis excocta fabrilibus non flagitat 
 salutis suae nuntius et quaesitor alienae. melius [si] in his 
 commerciis pura elocutionum fronte congredimur: diademata 
 simplex conloquii cultus abiurat: epistularis communio si 
 quando affectatum decorem fugit, obtinuit. sed magnitudinis 
 uestrae dines et elucubrata narratio mendicis limitibus nescit 
 includi nec oris thesaurum quibuscumque artare confiniis: 
 magnorum more fluminum riparum frena contemnit. nam dum 
 conpositum uelamen occupationis locuples lingua transgreditur, 
 his tantum se studiis militare significat, ad quae uel occasione 
 perducta est. et nisi uobis quietis nostrae testimonio reipublicae 
 gubernacula sentiremus fuisse conmissa et rem laboris uestri 
 esse quicquid ubique disponitur uel Italiae curam didicissemus 
 unum pectus ingressam, paene uos sola putaremus paginalis 
 stili cura et adsiduitate macerari. deo debentur haec munera, 
 qui et amatorem scientiae sensum contulit et limam studiorum 
 ad oris fabricam non negauit. non sic pernix aether acta neruis 
 arundo proscindit, quemadmodum inuenta ingenii uestri sermo 
 describit. nulla languescit obice, nullis tardatur obstaculis, 
 fit peruia quaecumque se illi difficultas obtulerit et mirum 
 in modum per allegantis peritiam mutatur natura causarum: 
 hoc facis in merito negotium habuisse quod cupias: ueritas 
 est quodcumque pro ueritate narratis. hinc cautis iudicibus 
 non licet repugnare. minutissimi discussores opinionis lucrum

 
 
 
 aestimant, si sequantur quo pertrahit oratio inperiosa captiuos. 
 huic ego linguae, his opibus reuerentiam, fateor, . ad quam 
 primus cucurri, debeo singularem. et opto esse plurima quae 
 mihi ad caritatis fibulam agenda mandentur. sed quae iniunxistis 
 de religiosis feminis Speciosa et germanis eius, male est 
 animo quod inplere non potui. nihil enim nunc mihi cum illis 
 residuum est familiaritatis ant pignoris, maxime quia in disiunctis 
 ciuitatibus degunt. ad quas tamen missas ad me litteras 
 mox direxi, quae responsum usque ad illa quibus se uiderent 
 tempora protulerunt. ego ne magnitudinem uestram suspensam 
 tenerem, scripta prorogaui: mox ad uos perueniet, si quid 
 mandauerint, quod libeat indicari. nunc honorificentiam salutationis 
 inpertiens rogo, ut mihi magis cum ecclesia sublimitas 
 uestra si qua sunt agenda, conmittat, quia puto me in adfinium 
 uestrarum causa uel matronae amici circa uos diligentiam 
 pectoris non celasse.

XIIII. AFRIS. 
 
 Lucrum forsitan putaret inimicus, si inter pericula, quae 
 Christianis indixit, credentium animos subegisset et perdiuersa 
 domini grege disperso non superesset uel inter paucos a quibus 
 possit fide perseuerante calcari. regnat adhuc ille in numero 
 uestro, qui sibi non tam in multitudine quam in deuotione 
 conplacuit. scriptum enim est datam Satanae potestatem, ut 
 seruos Christi cribraret, ut quod de tritico inueniri posset 
 horreis iungeretur, quod de paleis ad ignium alimenta transiret. 
 ad uos specialiter dictum est: nolite timere, pusillus

 

 

 
 
 
 grex: conplacuit patri uestro dare uobis regnum. 
 uenit inter uos gladius perfidorum, qui marcidae ecclesiae 
 membra resecaret et ad caelestem gloriam sana perduceret. 
 quos habeat Christus milites certamen ostendit: qui triumphum 
 mereantur per bella cognoscitur. nolite metuere, quod pontificalis 
 a uobis apicis infulas abstulerunt. uobiscum est sacerdos 
 ille uel hostia, qui non tam honoribus consueuit gaudere quam 
 mentibus. maiora sunt confessionis praemia quam nominatae 
 munera dignitatis. ad illa plerumque etiam minoris meriti 
 personas fauor humanus adducit: ista nisi gratia superna non 
 tribuit. ipse enim in uobis et pugnauit et uicit, quem fides 
 meretur et inter hominum tormenta sociari. prolixis non est 
 opus feruorem in uobis caelestem animare conloquiis. habet 
 incrementa sua diuinae uirtutis incendium. nec opus est eos 
 in tropaeo iam positos adtolli laudibus, qui sine monitore 
 uicerunt.- grauat conscientiam Christiani quicquid adferunt 
 blandimenta praeconii. res quidem uirtutis est, quam fecistis, 
 sed summi praemii restitutione superanda. quod tamen directis 
 ad filium nostrum diaconum litteris sperastis, beatorum martyrum 
 Nazari et Romani benedictionem poscentes, fidelibus non 
 negamus. accipite ueneranda patrocinia inuictorum militum, 
 quia et uestram iam fidem in proeliis imperator agnouit: feliciter 
 confessionis munera consummate. dabit deus, cum ipsi placuerit, 
 reducem ecclesiis quietem, ut maerorem, quem induxit 
 aduersitas, pacis dulcedine consoletur.

XV. EVPREPIAE ENNODIVS. 
 
 Caelestis dispensatione mysterii uno tempore mihi sororis, 
 Lupicino refusus est matris affectus, et geminae copula necessitudinis 
 peregrinantem recipere meruit post interualla. 
 reuixisti apud nos post dilectionis quem procuraueras obitum 
 beneficio litterarum: uidimus amorem quasi de quadam sepultura 
 surgentem. inauspicato nobis incolumitatis uestrae nuntius 
 accessit auditu, quam credebamus per contemptum nostri uiuentem 
 busta conplesse. credimus te dura perpessam, sed confiteur 
 inrogasse durissima. quod sustinuisti commune cum 
 bonis est, cum crudelibus quod fecisti. ubinam gentium materna 
 hactenus cura delituit? ubi quod fratri debebatur errauit? 
 ad longiora animus tuus quam corpus abscesserat. si te ad 
 ultima terrarum confinia peregrinationi socia dispulisset aduersitas, 
 illuc sequi debuit germanae fides et sollicitudo genetricis. 
 sed in occasu solis, cui proxima fuisse narraris, frigidum pii 
 amoris pectus habuisti. imitata fuisses aetherii sideris circa 
 debitam diligentiam defectum feliciter renascentem et feriatum 
 a gratia non perpetuo animum gessisses. suscepisti mentem 
 prouincialium, quos adisti: mutasti regionem et propositum 
 pietatis abdicasti. nam abiurans Italiae communionem, non 
 solum circa amicos, sed etiam circa interna pignora reppulisti.

 
 
 
 postremo animae tibi mutatio accessit cum mutatione telluris. 
 quam timeo quod longis incuriam tuam incesso conloquiis! 
 quid offensa faciet quae inlaesa contempsit ? dedi iustum dolorem 
 studiis non amantis: quae te innocentem faciant causas 
 ingessi. sed exprobratio ista, si per se respiciatur, . aspera 
 est, si origo eius inquiratur, omni dulcedinis melle condita. 
 grauiter fert circa caritatem neglegentiam qui parentis silentium 
 liber accusat. poteris errata corrigere, si praesentia non 
 uales, scriptione multiplici. salutis ergo gratiam praesentans 
 quaeso, ut mei memineris, qui preces tuas circa communem 
 filium et uota praecessi. ante enim quid debuissem consideraui, 
 quam quid uelles agnoscerem. tu deum religione placa 
 et precum circa nos adsiduitate conpone, qui intentionem meam 
 in eius profectum et cordis secreta respiciat, ut quod ego 
 labore polliceor ille praestet auxilio.

XVI. ENNODIVS FAVSTO. 
 
 Par quidem fuerat sublimi uiro Pamfronio commeante ministerium 
 paginae ad uiui sermonis officia transferri nec illum 
 epistulari fasce onerari, quem non tam uerba mea contigit 
 nosse quam studia. sed eius in his officiis manus dantur imperio. 
 postulat adiutricem paginam latentium scrutator animorum, 
 et ideo, ne quid apud eum nostri deesse contingat 
 obsequii, scripta concessi, etsi commendationi non necessaria,

 

 
 
 
 praeceptis eius adcommoda. quibus enim sermonibus prosequendus 
 est cui totum magnitudinis uestrae licet sperare de 
 gratia ? ita eueniet, ut angustiora sint supplicantis uerba quam 
 merita perlatoris. quid enim praestes iuuaminis illi, pro quo 
 quantumuis poposceris, plus meretur ? ergo ad stili exercitium 
 iunguntur haec, non ad beneficium conmeantis. iuuat animum 
 sub quauis occasione uestri meminisse, licet nominato scriptione 
 nil tribuam. ecce tamen quia ita iussus sum, illa quae 
 praestantur extraneis insinuationis dicta subiungo. iuuate uos 
 peculiariter expetentem, fiduciam eius dignatione roborantes: 
 quicquid spe praecipit inueniat, ut si meritorum suorum angustus 
 aestimator est, ad me referat quicquid fuerit consecutus. obsequium 
 salutationis inpendens supplico, ut crebris me releuandum 
 ducatis adfatibus, cui inter maeroris sarcinas nullum 
 praeter oris uestri solacia potest esse subsidium.

XVII. ENNODIVS CONSTANTIO. 
 
 Nemo peritiam pomposa elocutione condemnat nec spernendum 
 cum pudore ducit esse quod sequitur: sui inpugnator est 
 quisquis elucubratis sermonibus linguae cultum praedicat abiurari. 
 ego tamen in epistulis magnitudinis uestrae diligentiam 
 semper, non uerba pensaui nec adiutricem malitiae facundiam 
 maius pretium habere censui quam simplicitatem, quae infucata 
 fronte secretum mentis enuntiat. hoc in sanctis hominibus 
 et amaui semper et colui. ago nunc atque habeo gratias, quod

 

 
 
 
 paruitatem meam litterarii sermonis uisitatis affatu et inter 
 occupationes et excubias, quibus uniuersos Rauenna distringit, 
 mei cura non ponitur. reddo ergo effusissimae salutationis 
 officia sperans, ut praesentiam meam apud domnos meos 
 amantes uestri pro dignatione, qua credentem fouetis, faciatis 
 optabilem.

XVIII. ENNODIVS IOHANNI. 
 
 Probabiles causas habeo, quibus unanimitatem uestram stili 
 mei morsu quamuis rubigine sordentis incessam, quas, cum sis 
 abundans naturae bonis et ingenii facultatibus locuples, purgare 
 non possis. ego umquam credidi ad alium reditus uestri 
 citius indicia posse perferri? ego curam mei inter quasuis 
 occupationes illud amicis censui consecratum pectus excedere ? 
 ecce ante oculos meos redduntur aliis paginae et amica expectatio 
 sub omni credulitatis meae despectione frustratur. nolo 
 litteras maiori obiurgationis felle conplere: sufficit tristibus 
 stricta narratio. in eo adhuc animus meus quo magnitudinem 
 tuam discedentem monuit persistit statu: uestrum est, si temporum 
 mala contemnitis, promissam seruare concordiam. salue, 
 mi domine, et amantem tui releua communione sermonis, ut 
 scribendo deleas dolorem, quem uides amico per scriptionis 
 abstinentiam contigisse.

XVIIII. ENNODIVS CONSTANTIO. 
 
 Abundo gaudio nec clauda laetitiae meae fides est ideo 
 aliqua per diabolicam inspirationem nasci certamina, ut tu, 
 qui te ultra emendationem omnium protulisti, triumphi honore 
 gratuleris. non est, ut uideo, effeta Liguria: nobilitatem pariendi 
 nec in temporum extremitate deposuit: inimicum uitiis 
 adhuc et in cineribus nutrit incendium, in cuius fauillis ultrix 
 criminum flamma non moritur nec hostis errorum ignis operitur. 
 quam timui ne uelut exhausta cessaret, dum epistulae 
 uestrae frontem alienis fuscatuam praestigiis sollicitus trutiantor 
 aspicerem, more parentis adtoniti, qui cum carum pignus ad 
 bella transmittit, nec de explorata esse patitur uirtute manifestus. 
 ad incrementa sollicitudinum triumphos filii numerat 
 non quietis: plus expertae metuit felicitati cui formidinem 
 ministrat affectio, quia ignara cautionis est mens instituta uictoriis 
 et in acie amor laudis salutis obliuio. tropaei gustus 
 abdicari imperat lucis affectum: sapor uitae illos tantum possidet, 
 qui de conflictibus uenientia bona nulla didicerunt: 
 semper ad gloriam iungitur quod de incolumitatis propriae 
 cura decesserit. sed mihi in praesentiarum supersedendum est 
 huiusmodi scriptione. non sunt militis nostri plus praedicanda 
 quam adserenda certamina. ubi iaculis opus est, uerba nil 
 conferunt. licet promulgasse sententiam meam fuerit, dum 
 uestram praedico, et hoc sit respondere quod responsa laudare: 
 dei tamen opem precatus obsecutura fidei uerba subiungo, ad

 
 
 
 illum conuertens stili mei cultum, qui, quotiens scribenda 
 est infelix curuis terra uomeribus, se famulis suis germina 
 conlaturum promittit esse, quae iaciant, dicendo: non cogitetis 
 quid loquamini: pater enim uester est qui 
 loquitur in uobis. ipse ergo ad sanciendam promissi ueritatem 
 ueniat et ipse oris mei labantem confirmet infantiam, 
 ut alucinationis nostrae concinnatio non inhumana uideatur. 
 sed quid diu replicanda circumloquor ? unum rogo, ut pro 
 modulo meo rescripta taxentur nec putetur aut legi aut defensioni 
 deesse quod nescio. ergo, ut scriptione testamini, inuentus 
 est homo, qui seruos Christi, quemadmodum ipse promisit 
 esse faciendum, sub hac occasione cribraret, adserens 
 de arbitrii libertate homini in una tantum parte, quae deterior 
 est, eligendi datam esse licentiam? o scismaticam propositionem, 
 quae iuxta apocalypsin scriptas habet in fronte blasphemias! 
 quae ista libertas est, si ualet, edisserat, ubi hoc datur solum 
 uelle quod puniat, aut quare electionem nominet, ubi unam 
 tantum partem adserit fuisse concessam? quod si ueritate 
 subsisteret, locum diuina iudicia non haberent. quid enim boni 
 a nobis deus noster recte quaereret, qui adpetentiam eius de 
 uoluntate subtraxerat? sed iuxta apostolum: numquid iniquus 
 deus? absit. si inter homines a recti discordat affectu 
 qui a subiectis exigit quod in potestate non tribuit, hoc de 
 deo qua conscientia sentiatur aduertite. ubi est illud apostoli 
 clamantis et pro arbitrii libertate testantis: uelle adiacet 
 mihi, perficere autem non inuenio? quid est aliud

 

 
 
 
 nisi dicere: noui dextrum iter eligere, sed nisi ingredientem 
 iuuerit gratia superna, lassabo? nemo dubitat, nemo condemnat, 
 quod auctore gratia protestante et ipso aequitatis hominibus 
 callis aperitur. dux enim bonorum et praecessor est gratia, 
 quando caelitus multiplici ad requiem inuitamur hortatu, quando 
 nobis dicitur: uenite, filii, audite me. uenite, benedicti, 
 patris mei, possidete paratum uobis regnum. 
 ubi ego sum, ibi erit et minister meus. sed nisi talibus 
 monitis et uoluntas nostra quae libera est et labor praestet 
 obsequium, ad periculum et gehennam non imperio aliquo, 
 sed sponte deuoluimur. itaque aut praemium deuotio aut poenam 
 contemptus operatur. alioquin non erit iusta retributio, 
 quae aut per supplicia refertur necessitate peccantibus aut 
 bonam mercedem offert operi ad quod adtrahuntur inuiti. 
 ergo debemus gratiae quod uocamur, debemus gratiae, quod 
 occultis itineribus, nisi resistamus, sapor nobis uitalis infunditur: 
 nostrae tamen electionis est quod beneficia demonstrata 
 sectamur. uia enim scelerum non imperatrix nostra legitur 
 esse, sed famula, cum de peccatis dicitur: sub te erit adpetitus 
 eorum. quid etiam sibi uult uniuersa prophetae 
 quasi sertis redimita elocutio: nolite aemulari inter malignantes. 
 nolite confidere in principibus. nolite 
 fieri sicut equus et mulus, etapostolus: nolite fieri 
 serui hominum? totiens \'noli in superna admonitione quo 
 respicit, si aliud uelle non licuit? deinde quamuis in persona 
 Christi tamen pro arbitrii adstipulatur eiusdem prophetae nobis

 

 
 
 
 libertate testimonium: ut facerem em uoluutatem tuam, 
 . deus meus, uolui, et alibi: uoluntarie sacrificabo 
 tibi, et: uota mea domino reddam, et iterum: uouete 
 et reddite. illud autem beati apostoli quo se muniri credit 
 exemplum nobiscum facit, si quae sequuntur aduertat, cum 
 inimicus adrogantiae dixit: gratia dei sum quod sum. 
 mox enim, ne sic fugax gloriae crederetur, ut longo interuallo 
 a ueritate descisceret, sapiens architectus adiunxit: abundantius 
 omnibus laboraui et gratia dei in me egena non 
 fu i t, quod dixisse est: Christus in me quem digne aut abundanter 
 muneraretur inueuit. non enim pauper est diuina gratia, sed 
 meritorum nostrorum putatur quadam macie aut exilitate tenuari. 
 quae tunc non suis aestimatur meatibus fluere, quando 
 de eius cursibus ariditatis nostrae uena nil recipit. o si 
 epistularis pateretur angustia sacrorum uoluminum arcana 
 reserari! sed timeo ne qui nullam poterit deo inspirante in 
 fide nostra inuenire calumniam de paginae prolixitate causetur. 
 quid illud, qua mente suscipit: ecce aquam et ignem, 
 ad quoduis porrige manum? quid alia, quae copiosus 
 adsertor ipse replicasti? credo more aspidis clausa, ut aiunt, 
 aure transiuit. uideo quo se toxica Libycae pestis extendant. 
 arenosus coluber non haec sola habet perniciosa quae reserat: 
 ad aestimationem occultorum facinorum ferenda sunt quae 
 fatetur. uult enim ad illud pertingere, neminem suo uitio aut 
 neglegentia perire, si homo utriusque rei boni et mali per 
 potestatem concessa electione priuatur. hos tantum iactat potuisse 
 saluari sine labore ullo, sine mandatorum amicitia, quos

 

 
 
 
 peregrinantes a merito fauor tantum caelestis eripuit: perinde, 
 quod in ipsum referatur, illos perisse intellegit quos gratia 
 noluit diuina liberare. tu, mi domina, salue dicto fac apud te 
 ut sies et si sanari mancipium mortis non potest, a contentione 
 disiste, ne cum tu fidei radice fultus ualida. niteris, ille 
 sub occasione huius controuersiae ante editionis tempus diuini 
 seminis ab aliquorum utero partus excutiat.

XX. ENNODIVS CONSTANTIO. 
 
 Dabis ueniam quod celer rescripsi, quia aetati adhuc debeo 
 indocilem festinationem. uos maturitas et pondus decet. proinde 
 credentem fouete et nugas meas a publico rigore subducite, 
 quia si pagina nostra res crepera atque anceps est, 
 iussionis uestrae se tuetur patrocinio, ab hoc quod nemo imperata 
 fastidit. uale ergo dicens legenda commendo: fiet etenim 
 ut posthac bene accepti ad parendum delenificae oboedientiae 
 stimulis incitemur.

XXI. ENNODIVS ALBINO. 
 
 Quater ad magnitudinem uestram scripta prorogaui et adhuc 
 tamquam deses accusor. lingua militauit affectui: adsituitas 
 diligentiam non meretur. credo portitoris aut neglegentia aut 
 inuidia ad hanc me offensam fuisse perductum. ecce tamen 
 scripta multiplico et pro uoto uestro prosperitatis meae indicia 
 faciens de uestra cupio felicitate gaudere. salue, mi

 

 

 
 
 
 domine, et amantem uestri sub omni dignatione releuate,. quia 
 deo proximam rem facitis, patrocinio uestro credentem plena 
 fide et communione releuare.

XXII. FAVSTO ENNODIVS. 
 
 Superuacuis ad beneficia laborat inpendiis qui solem certat 
 facibus adiuuare. gratiae plenitudo abiectione non indiget, nec 
 ulla requirit conmendationis augmenta quem ad amicitiarum 
 cumulum merita pertulerunt. inlustrem et patricium uirum Albinum 
 parentem uestrum stili mei cura prosequitur, cui per 
 paginam non inpendo necessaria sed uotiua, et quamuis utilitati 
 eius nihil adiciam, amorem tamen mereor, quod praedicti 
 iussa conpleui. uenerabili ergo domino obsequium salutationis 
 inpertiens precor, ut circa diligentiam suam praedictus uir 
 magnificus recipiat quod mihi, dum uos colit, exhibuit. noni 
 enim cito amplissimum uirum ad cordis uestri esse penetralia. 
 perducendum, quem innocens propositum suis erit apud uos 
 dotibus adiuturum.

XXIII. DOMNO SVO FAVSTO ENNODIVS DIACONVS. 
 
 Sine dispendio tulelae orbantur quos ad uos pertinere contigerit: 
 non desunt illis paterna subsidia quos fouetis. Lupicinum 
 Euprepiae nostrae filium loquor: ad ipsum pertinet 
 praefata generalitas, de cuius substantia sublimis uir uenerator 
 uester comes Tancila dixit mihi, a domno nostro rege quod

 

 

 

 

 
 
 
 referri graue sit. inpetratum. nam uniuersas matris eius facultatulas 
 a Torisa uel aliis adserit fuisse conpetitas. aliud, quod 
 infelicitati pupilli potuissem praestare, non habui, nisi ut uestram 
 notitiam instruerem et ueri fungerer relatoris officio. 
 uestrum est inspirante deo circa miserum prouidere quod adiuuet: 
 ad me respexit quae mihi resignata sunt indicare. domini 
 uere mei salutationis obsequia praesentans de clementia 
 diuina postulo, ut laborem uestrum iuuamen caeleste comitetur.

XXIIII. DOMNO SVO FAVSTO ENNODIVS DIACONVS. 
 
 Dispendium credo esse diligentiae nullas commeantium 
 manus litterarum dote munerari, quae solent lectione etiam 
 uultus ad longinqua portare et carorum imagines officio praesentare 
 sermonis. ad ista iungitur etiam bene de utrisque merentis 
 sublimissimi Luminosi portitoris occasio, qui ad religionem 
 meritorum. uestrorum suae quoque gratiae fructus 
 adiungit. quis geminus patiatur ut sub quacumque neglegentia 
 hebetetur affectus, si a paginis temperem, quas dignatio uestra 
 exigit, et si illas nominatus non accipiat perferendas ? deo gratias, 
 quod in fronte epistulae locandum fuit, quia felicitas 
 uestra uotiuis erigitur aucta successibus, quod tumida inimicorum 
 ceruix Christo deo nostro grauata subcumbit. spe praeceperam 
 quod effectus ostendit. bene enim sententiae caelestis 
 finem praenoscit qui nouit qualitatem eius de actuum humanorum

 

 
 
 
 serenitate colligere. uale ergo longum, mi domine, et amantem 
 uestri stili usu releuate, ut quicquid subtrahunt interualla 
 terrarum tabellaria conpenset oblatio.

XXV. FAVSTO QVAESTORI ENNODIVS DIACONVS. 
 
 Pro caelesti dispositione reditus med indicia fieri: nullo 
 magis quam amico Rauennam properante conuenit, cuius fidelis 
 relatio etiam pagina cessante suffecerat. sed usu abstinere non 
 potui, quo si sub quocumque neglectu temperem, uideor damnasse 
 stili frequentiam quam amaui. iungitur quod praedicto 
 obuias in negatione manus exhibere non potui, qui scit ab 
 amantibus sui securus exigere quod eis pro religione conscientiae 
 nouit fideliter exhibere. Rauennam ergo digressus, quae 
 quicquid in praesenti uita habeo dulce conplectitur, Mediolanum 
 salua corporis ualitudine Christo prosequente perueni, male 
 ferens quam in redeundo hieme inpellente optaui forsitan contra 
 desideria celeritatem. sed ad deum cuncta referenda sunt, cui 
 adiacet humana facta conponere et diligentiam corporalem 
 aeterni amoris sapore mutare. nunc ad scriptionis causam 
 dicta humili salutatione et conmendationem me confero perlatoris, 
 qui si pro mentis uestrae serenitate gratuletur beneficiis, 
 agnoscit se aut recepisse quod uestris praestitit aut qualiter 
 amare debeat incitari. quem, si uel nolit, festinum redire 
 conpellite, quia et affectui meo praesentia eius est necessaria 
 et si deus promissionem statuerit, cum ipse iusserit, utilitati 
 expectatur adcommoda.

XXVI. ENNODIVS LIBERIO. 
 
 Aut alitur aut sustentatur scriptione diligentia: ministra 
 affectionis est epistularis confabulatio: muta caritas simulacrum 
 praesentat ingrati: depretiat genium suum quae in uocem non 
 prorumpit amicitia. bene secretum pectoris reseratur claue sermonis: 
 dignatione uestra iam potior. haec pro ingenii uiribus 
 paginalis conmercii libamenta dedicaui, per quae usurpo uindicare 
 mihi meritum plus amantis. nemo enim taciturnitatis 
 repagulo ora porrigit, quem decisi foederis memorem proditor 
 mentis loquela non deserit. principem ergo locum in litteraria 
 communione possideo et maiori cultura dignus sum, qui prior 
 quid gestirem patefeci linguae testimonio. ecoe religionem 
 dirigendae paginae sine nube disserui. uestrum est in me fouere 
 quod recepistis, ne iudicia culminis uestri me iacente 
 patiantur examen. exponit enim censurae sententiam suam 
 quisquis quod elegit non tuetur. domine mi, salutationis reuerentiam 
 pleno dependens obsequio deum rogo, ut beneficiorum 
 circa uos suorum incrementa multiplicet, quia solus 
 census est meorum plenissime conmodorum, qui celsitudinem 
 uestram ad fastigia quae debentur extulerit.

XXVII. HONORATO ENNODIVS. 
 
 In uicinitate uos degere moderna scriptione signastis, iungentes 
 ad dispendia gaudiorum statum uestrae ualitudinis inminutum. 
 non nego, sic mereor, ut semper mihi cum dulcibus

 

 
 
 
 amara socientur. hactenus uos Rauennatibus occupatos excubiis 
 aduersa tenuerunt, unde quia lazari contigit, corporalia in uobis 
 est labefactata substantia, ne in totum liceret optata promereri. 
 quam dura est humanarum rerum condicio, quae quotiens 
 desideriis aliquo sapore responderit, mox et in foribus concessa 
 permutat. expani tamen calumniam, quam oratoria et 
 nimis Daedala preuisione litteris indidisti, ut indidisti pro utilitate 
 tua nolle me credas, si efficere non potuisse signauero. 
 o artificis ingenii secretum, quod plus commoditati prospicit 
 quam de amore confidat! deus testis est me tibi non negaturum 
 esse quod ualeo. tu deum roga, ut actionem. meam infelicium 
 quas diligis litterarum non patiatur calamitatibus inpediri. 
 nihil est enim quod magis pro obice metuam actionis 
 inpositae, quam illud, quod noui, accipere scolasticum nil mereri. 
 confer magis ingenium tuum ad squalentia iura, per 
 quae quicquid scabrida poposcit lingua mox meruit aut, si non 
 meruit, mox auulsit. domine, salutationis gratiam soluens spero, 
 at effusis laborem meum precibus iuues, quia, cum non habeam. 
 docti aut eruditi meritum, saepe in causis sustineo fata perfecti.

XXVIII. AVIENO ENNODIVS. 
 
 Deo gratias, quod principe loco ponendum est, qui magnitudinem 
 tuam quae a me erant offerenda fecit exigere. dedisti 
 pretium garrulitati, quam uix hactenus intra uerecundum. penetrale 
 continui. eliciti utor stili genio, quem duriter ab

 

 
 
 
 inportuna scriptione reuocaui : meritum coactae uocis inusitata 
 loquacitate possideo. nam postquam me iussisti paginas destinare, 
 animo meo; quod tacueram, commendasti. euge, frons 
 diu prodiga aliquando mihi contigit ad affectionis copiam sine 


tui dispendio peruenire. discamus non odisse quod adiuuat. 
 silentii gratia fecit, ut te libera iam loquamur: expectantur 
 a nobis saepe fastidita conloquia. non ibo longius: adseritur, 
 ut uideo, linguae officium raritate sermonum. in qua parte 
 non clauda laetitiae meae fides est, sententia nostra ueri adstipulatione 
 fulcitur. ecce ille, qui doctorum epistulas grauidi 
 dotatas messe conloquii summis labiis uix libabat, tabellae 
 nostrae culmos non dedignatur accipere. gemina, pudor, mihi 
 hilaritate profuisti, cum tu in statione certus es et cum frequenter 
 contempti desiderantur affatus: facta est ecce melior 
 eius sententia, quem amamus. nobis ergo uerecundia, consuli 
 nostro emendatione prospeximus. sed ne in longum procedat 
 pagina transcendens terminos praefinitos et loquendo multa 
 quod tacuimus demonstremus non fuisse consilii, uale, mi 
 domine, et amantes tui hac communione dignare, quia praecelsi 
 honorum tuorum apices haec sola recipiunt augmenta, 
 quae de humilitate nascuntur.

I. SENATORI EPISCOPO ENNODIVS. 
 
 Prima res est sancto conueniens sine dubitatione proposito 
 sponte pro iustitia facere quicquid alii solent monitis exhibere, 
 sed honestati proxima uel secunda rectis suggestionibus non 
 grauari. in qua parte et si principem locum non possidet qui 
 monetur, habet tamen dei gratiam, quod ueritatis insinuationibus 
 non repugnat. causam ergo praefationis insinuo, ne et 
 ego utilitatem meam differre uidear prolixitate sermonum. dudum 
 per me suppliciter postulaui, ut de mancipiis, quae de 
 casa mea a uestris sollicitata constabat, unum mihi quod remanserat 
 redderetur. dedistis precibus meis sancta promissione 
 responsum, ut etiamsi uobis puer ipse iure conpeteret, uos 
 tamen gratiam commodis anteferre. regresso me de Rauenna, 
 quod dictu nefas est, pro peccatis meis effectum sacerdotalis 
 definitio habere non potuit. adscribo meritis meis, quod cuius 
 ore damnatur mendacium statuta uiolauit. ecce iterum me ad 
 conscientiam uestram refero, ecce quod filium decet exhibeo, 
 ut per sublimem et magnificum uirum domnum Victorem ad 
 humilitatem conferam quicquid mihi poterat legum saecularium 
 auctoritate praestari. uidete si reus sum, qui elegi uirum 
 antistitum moribus congruentem, qui uel contra aequitatem 
 repugnantium indomita posset corda mollire. effectum mihi

 
 
 
 negotii iam promisi, qui legati meritum conprobaui prouidete, 
 si religionem deceat, si a pontifice dignum sit illum, qui potest 
 cautibus inperare, contemni. duo sunt quae mecum faciunt, 
 negotii sinceritas et genius subplicantis: quicquid contra hoc 
 obstiterit, bonorum sententiam mox meretur.

II. EVGENETI ENNODIVS. 
 
 Quamuis commercia litterarum magis sint laetitiae quam 
 maeroris nec secretum pectoris aut amicitiae diligentiam bene 
 in lucem digerat clauda recenti confusione elocutio: uidero 
 tamen utrum dispendium caritati inferat sermo rarior, monstrat 
 tamen si nullus prorogetur infantiam. testem diuinitas 
 gratiae linguae dedit officium. sed dicas, mi domine, haec 
 aliena esse ab eo quem nouerim maximis doloribus occupatum, 
 pressum pectus angoribus ad amoris uerba non erigi nec quicquam 
 delenificum lamenta sentire: res quae mentem premit 
 repudiat quod oblectat auditum: qui maior animae fuit portio 
 frater in superis, hanc transtulit ad sepulcra. quid exigendum 
 ab illo sit, cuius diuiduum salutis busta clauserunt? in summis 
 adflictionibus queri non posse uocem gemitibus subiugatam. 
 lacrimarum tempore dictatur inportuna narratio. respondebo, 
 quod par quoque meum pectus acerbi casus maeror intrauerit. 
 nec diuidi me posse ab eius tristitia, quem mihi pro uoluntatum 
 similitudine nonnunquam laeta iunxerunt. ostendo tamen 
 saepe grauioris mali in luctibus indicem fuisse sermonem et 
 intercepta taciturnitatis remedia proditore conloquio. dicam:

 

 
 
 
 qui lamentationi suae paginas denegat in una aetate uult perire 
 quod deflet: non meretur recordatio fratris et docti, ut 
 planctibus quid de ipso senserimus occumbat: feriato ore in 
 planctibus parcus est animus: amati commemoratio quae mandatur 
 tabellis uiscera carorum aculeis uiolenter inrumpit: numquam 
 patitur obitum ueterescere relatio funeris digesta per 
 litteras. hoc studio magnitudinem tuam flens consolator appello, 
 ut uicarii sermonis beneficio et promissus sub inuocatione 
 dei inter nos nutriatur affectus et persona facundiae, 
 quae meritis suis occasum non patitur, nostra quoque confabulatione 
 reuiuiscat.

III. DOMNO SVO FAVSTO ENNODIVS. 
 
 Cum scribendi occasio et domestica et amica subpeditet, 
 quare a paginis temperem tamquam indigus perlatoris, maxime 
 cum sedulitas litterarum responsa mihi soleat saepe praestare? 
 huic se studio comitem dedit honorabilis uiri ueneratoris 
 uestri fratris Constanti postulatio, qui industriam suam, qua 
 apud uos domnos, ut efficacem decet, innotuit, meis desiderat 
 beneficiis subiugare. transcribit enim ad aliena iura sudorem 
 suum qui debere uult commendaticiis quod meretur. dedi tamen 
 manus precibus et pro eius desiderio sub occasione exhibendae 
 humilitatis scripta prorogaui deum rogans, ut sub omni

 

 
 
 
 celeritate nuntios me uestrae ualitudinis et prosperitatis adtollat 
 nominatum tamen pro mei consideratione magnitudo uestra 
 gemino, m indignus precator non- sum, fauore comitetur.

IIII. ENNODIVS ABBATI STEPHANO. 
 
 Litterarum uestrarum quam dulce negotium est, quod mihi 
 spiritale munus exhibuit! quam uotiua perlatorum necessitas, 
 quae remedii sui studio desideriis medetur alienis! confiteor, 
 nisi repugnaret proposito, inimica pene ad turbandam aliquorum 
 securitatem uota conciperem. ecce praestant aduersa 
 quod secunda non tribuunt. sanctorum litteras tranquillis 
 rebus unde peccator acciperem, quas numquam meritorum 
 meorum nitor exegit? ecce quantum mihi contulerunt suffragium 
 qui a uobis obtinuisse se confitentur. diuinam aestimo 
 prouidentiam ista tribuere. multum iam credo quod de malae 
 conuersationis fasce deposui. proximus est innocentiae qui 
 sanctorum meretur alloquia. quare dum me saecularis licentia 
 inmunda possedit, numquam tanti uiri apices merui, post etiam 
 per longa interualla numquam huiusmodi bona suscepi. deus 
 magne, quam dignitatem seruientibus tibi tribuis, ut quos respicere 
 coeperis etiam amicis tuis reddas acceptos! uere semper 
 uos singulari cultura suspexi, semper uenerandis moribus

 

 
 
 
 granata peccatis colla submisi. ecce iam quasi aequalis appellor. 
 erexit me diu custodita subiectio, foue ergo me orationibus 
 tuis: ostendis enim paginis fragile a uobis non exhiberi patrocinium. 
 nam et isti suscepti sunt, qui mihi bona, de quibus 
 gestio, contulerunt. ad rem redeo. perditus ille clericus expauit 
 causam dicere apud episcopum, postquam defendi a me uidit 
 eos, quibus meum deputastis obsequium. suggero, si iubetis, 
 ut unus de ipsis Rauennam ambulet cum uestris ad filium 
 uestrum domnum Faustum commendaticiis, ne in praeiudicio 
 ipsorum uenalis iudicum, qui Mediolani exuberant, sententia 
 depromatur.

V. ENNODIVS MAXIMO. 
 
 Grandes hiatus paterer litterarum uestrarum eleuatus alloquio, 
 si non mei conscius inperitiam pudore conprimerem et 
 iudicii lancem tenerem, etiam cum laudor inmeritus. uos dignatio 
 censurae fecit immemores: me propositum intra uerecundum 
 degere penetrale conpellit. uos scripta mea tanquam 
 amantes adtollitis: me necesse est illos metuere, qui rancido 
 despicientes cuncta neglectu etiam edecumata condemnant. ago. 
 tamen gratias quod apud domnum Patricium talem me iudicari 
 scribitis, qualem uestro testimonio reddidistis. insinuationi 
 ergo amor debetur iste, non paginae, quam scaber stilus sine 
 eloquentiae dote signauit. salutationem tamen magnitudini 
 uestrae dignam referens deo gratias ago, quod uotiuis uos 
 auctos successibus reduxit ad propria, quos mens mea pro conexione 
 caritatis numquam sentit absentes.

VI. ENNODIVS LAVRENTIO, 
 
 Dandae sunt manus amoris imperio: uinctum me tenet adfectio 
 cui uerba concessi, ut quod ad salue debitum pertinet 
 non tacerem. domestici perlatoris occasio mihi perire non potuit, 
 nisi ad diligentiae testimonium scripta transmitterem. 
 salutans ergo reuerentia debita precor, ut uicario me releuetis 
 affatu, quia promitto mihi litterarum prorogatione responsum.

VII. ENNODIVS ADEODATO PRESBVTERO. 
 
 Quis uestrae affectionis inmemor nisi qui est inhumanus 
 existat? quis totius religionis personae apud deum nolit habere 
 suffragium? ego maxime, qui et grauibus peccatorum sarcinis 
 premor et uestram gratiam obtinui, quae res mihi absolutionem 
 integram pollicetur. salutans ergo ueneranter et debite 
 spero, ut pro me per omnia sanctorum loca uota facias: quae 
 consecutus dei beneficia sine mora dissoluam, quia conpertum 
 mihi est, quod mereris audiri.

VIII. ENNODIVS AVIENO. 
 
 Si offensa praestat, ut magnitudinis tuae scripta geminentur, 
 quam uellem saepe illa sereni pectoris tui tranquilla turbari? 
 et nisi aduersaretur proposito, causas indignationis ingererem, 
 quando quod amor non meretur per culpas optinui. ego tamen 
 errore uacare me nuntio in ea causa, in qua dum accusatis 
 neglegentiam, praemium contulistis. puerum turbatus direxi,

 

 

 
 
 
 per quem nihil aliud quam quod opus esset ostendi. libero 
 pectore lingua uacat officiis: mens confusa gratiam salutationis 
 abiurat. ecce deo in utroque gratias, quia nec ego reus 
 sum et uos me reum esse credidistis. beneficium mihi commotio 
 uestra contulit, quod nix dedisset affectio. ego quid tibi 
 debeam explicare non possum: pauper est caritas, in cuius 
 narratione sermo non deficit. domine mi, salutem debitam 
 dicens deum rogo, ut quodlibet animo gesseris semper scribas.

VIIII. ENNODIVS MARCELLIANO. 
 
 Scio magnitudinem tuam grandibus dei beneficiis abundare 
 et promissam circa amicos seruare constantiam. nescit animus 
 uester incerta polliceri amorem sine aliqua inminutione custodiens, 
 et ideo securum me post deum uestris trado et commendo 
 manibus et dei beneficia in quibuscumque negotiis per 
 uos mihi euenire non ambigo. domine, ut supra salutationis 
 honorificentiam soluens rogo, ut frequenti me epistularum 
 uestrarum releuetis alloquio, quia summum mihi a deo munus 
 conceditur, si de uestra meruero sospitate gaudere, quos fides 
 et integritas omnibus, qui deum timent, facit acceptos.

X. ENNODIVS LVMINOSO. 
 
 Posset amicitiarum religio et adultae inter nos planta gratiae 
 nulla discretarum sentire damna regionum, si quod negatur 
 aspectui pensaretur alloquiis et pigro corporum onere diuisi

 

 

 
 
 
 per illam, quam e caelo sumpsimus partem, animis iungeremur. 
 index merae affectionis uota pectorum lingua signaret, si ad 
 desiderii copiam militaret oris officium et penetrale mentis 
 resignatum teneretur in litteris: tunc nullo caritas neglectu 
 ueteresceret, tunc diligentia mutuae deuinctionis usu polita fulgeret 
 nec scabro memoria nostri torpore laederetur. sed quid 
 faciam quod mihi meritorum meorum nebulae serenitatem bene 
 amantis obducunt et obliuionem mei peccata conciliant? facessat 
 a proposito meo imitari quod factum doleo et per silentium 
 sumere de uestra taciturnitate uindictam. geminis ergo stimulis 
 uerba concessi. negare non potui conmercium epistolare, quod 
 et causa poposcit et gratia. scitis optime quae a uobis et per 
 me et ore proprio sanctus pater uester domnus episcopus 
 postulauit, ut expensa, quae pro necessitatibus domni papae 
 Rauennae facta est, redibitione pensaretur. certis enim potentibus, 
 quorum nomina tutum non est scripto signari, nouit 
 dominus, quia plus quam quadringentos auri solidos erogauit: 
 hos me fidem dicente concessit. frons mea apud ipsum libera 
 esse non potest, donec per uos, sicut confido, pollicitatio compleatur. 
 idcirco direxi praesentium perlatorem, hominem et 
 religionis et fidei, ut ab hac me quam praefatus sum conuentione 
 et iniuria subleuetis. unde salutationis honorem tota 
 humilitate persoluens rogo per illum contestans, qui communia 
 circa sanctum papam uota respexit, ut ordinetis qualiter ab 
 huiusmodi inquietudine releuer. tamen si uerecundum esse non

 
 
 
 creditis, indicate, et de propria facultate restituo quicquid me 
 spondente a sancto episcopo constat expensum, quia litteras 
 sancti papae habeo, quibus iussit quicquid opus esset fieri cum 
 mea debere securitate compleri. si mereor laborare, uestrae 
 erit prouisionis expendere.

XI. ENNODIVS SENARIO. 
 
 Si diligentiae memoria circa personam meam animus uester 
 non exueretur, si reuerti eum ad iudicium sublimitas tua non 
 cogeret post fauorem, frequentia scripta prorogares. sed quid 
 faciam, quia non ualidis radicibus nititur amor indebitus et 
 cito ad examen reducitur quicquid gratiae aura subripuit? me 
 noui solum prius debuisse diligi quam probari: hunc tantum 
 fructum de caritate possedi, quem incognitus prouisione subtraxi. 
 sed uos conuenerat non cito ab eo, cui amici nomen inposuistis, 
 abscedere, ne non semper ad meam culpam redeat 
 quod promissa mihi non tenetur affectio. solet enim esse ignara 
 districtionis deuincti conscientia, et opus est ut perpetuo teneat 
 quicquid semel fidum pectus acceperit. salutem ergo debitam 
 dicens spero, ut despicientes rancida potentum fastidia honorem 
 uestrum et quam deus tribuit possibilitatem humilitatis 
 fascibus sublimetis. cuius rei fidem interpres animorum lingua 
 confirmet et testimonium fidele mentibus deferat caritas monstrata 
 per litteras.

XII. ENNODIVS ABBATI STEPHANO. 
 
 Geminantur dei dona sperantibus et duplici exuberat gratia 
 , superna beneficio: largis meatibus caelestium munerum unda 
 procurrit: transeunt haurientis ambitum quae a Christo ueniunt 
 fluenta donorum. sola uena est quae maciem nescit et defectus 
 abiurat, tantum cursibus suis suggerens quantum meretur 
 pectus sitientis accipere. cui aduertite quid occultus sapor infundat, 
 quando ardorem limpha conciliat et siccitatem labiis 
 aestuante animo inriguitas uiui fluminis gignit. talis est uestrarum 
 ratio litterarum, quae quantam afferunt desideriis satietatem 
 tanta pariunt et augmenta, quarum profunditas et 
 bibitur et optatur, et ita puro ditant gurgite, ut occulto ab 
 eis uiscera subfundantur incendio. in quibus cognatas uideo 
 flammas et pocula et diuersitatem naturae in peregrinam 
 coisse concordiam. domine mi, longum terris deo nostro tribuente 
 uitae beatissimae exemplum praesta et per religionis 
 sanctae philosophiam non in hac tantum uita sperandum esse 
 contemptu saeculi praesentis ostende.

XIII. ENNODIVS APOLLINARI. 
 
 Quantam cura mea, quae affectui uestro per necessitudinem 
 militat in dies suggerit, nulla commeantium essem damna 
 commentus, nisi ad illud unicum solamen absentium, quod in

 

 
 
 
 litteris inuenit prouidentia superna, concurrerem. sed quid 
 faciam, quando tanta est uenientum confusio, ut nescias qui 
 potissimum deligendus sit, cui reddenda sanctae conscientiae 
 uestrae possint scripta committi? trahunt enim in occasionem 
 conpendii sui uiliores quicquid nos praestamus affectui, et graue 
 est ut seruiat cupiditati quod exigit uis amoris. idcirco animum 
 usque ad domestici perlatoris opportunitatem \'b scriptione 
 suspendi, ne diligentiae ratio sparsa pot inmeritos perlatores 
 aliena inportunitate ranciscat et ad me culpa redeat quae a 
 me non sumpsit exordium. necessitatem ergo procurati silentii 
 breuiter explicans ad usum me paginalem conuerto, per quod 
 magnitudinis uestrae mihi praesentiam secretis animorum itineribus 
 expectata per paginas uerba concedunt. uale ergo, mi 
 domine, et illa quam debes generi serenitate frequentibus 
 amantem foue conloquiis, quia nullum est tam uenerabile munus 
 sollicito, quam si saepe uos agnoscam uestram nuntiare, 
 meam quaerere sospitatem.

XIIII. ENNODIVS EVPREPIAE. 
 
 Frequentia et necessitudini et amori exhiberet conloquia 
 pectus obnoxium, nisi desideriis remedia sua subduceret discretarum 
 consideratio sine medela terrarum. quicquid enim

 

 

 

 
 
 
 caritate iunctum est, quicquid sanguinis catena sociatur, hoc distractum 
 uix respirat per interualla regionum. quae enim possit 
 habere subsidia cui frequens denegatur copia et paginalis alloquii? 
 muta inter absentes diligentia quo teste pandatur? ant 
 enim opportunitas commeantium expectata subtrahitur aut inueniuntur 
 tales, quibus non possint reddenda caris scripta 
 conmitti. mi tamen usque ad domesticum perlatorem diu 
 anxia uota suspendi, per quem honorem salutati exhibens optata 
 nobis patefaciam meae prosperitatis indicia et litterarum 
 mihi spondeam promulgatione responsum, quibus, si in portu 
 est sanitas uestra, amplectendis reseretur affatibus.

XV. ENNODIVS EVPREPIAE. 
 
 Rarum eat ut necessitati amor fultus necessitudine colla 
 summittat: uix contingit ut seruiat qui imperator est semper 
 et suo iure dominatur affectus. quo umquam regium diligentiae 
 nomen inpeditur obstaculo? cui libera caritas mancipatur obsequio? 
 excusationem de aliquo timore non adhibet, nisi qui 
 animum deuinctionis abiecit. mens quae pietati militat, etsi 
 sint dura principum iussa, non metuit: nulla sunt tam barbara 
 iura populorum, quae non reddi filio debita materna patiantur: 
 quicquid in orbe gentium est ab humanitate non discrepat: 
 quicquid in mundana luce gignitur fructus uteri requirit et 
 seminis: sola nobis cum cunctis animalibus causa et

 

 
 
 
 sollicitudo communis est. cuius aestimabitur esse mens illa feritatis, 
 quae erga curam sobolis posterior ab inrationabilibus 
 inuenitur? germanitatem tuam respicit praefata concinnatio. 
 tu unici oblita pignoris et miserationem orbati et felicitatem 
 eius, cui mater superest, abstulisti. uere fateor sub libertate propositi, 
 modo maxime quando ei a te et conloquia denegantur, 
 pace deo propitio inter regionum nostrarum dominos omni 
 radice solidata tigridem te inmanitate superasse. quando inueniri 
 potuit aut quod plus amare possis a filio aut propter 
 filium quod timere? facultatum cura debuit posthaberi, quia 
 numquam bene hereditas quaesita est herede contempto. ecce 
 dico: ni deus per sollicitudinem meam serui sui maliuolis obstitisset, 
 omnis generis tui fuerat planta succisa. leaenae catulos 
 tutis siluarum aut heremi commendant penetralibus, ne 
 partus earum praeda sit hominum. dicas forsitan, quod haec 
 exprobratio grauiter me ferre inpactam de adulescente sarcinam 
 monstret. nouit dominus hoc solum me acerbe perpeti, quod 
 et praesentia tua careo et totius te per silentium inmemorem 
 affectionis esse cognosco. beneficio tamen dei paterna puero 
 nostro non denegatur instantia. inbuendus liberalibus disciplinis 
 limen nobilitatis ingressus est. ipsam quoque ad te dictionem, 
 qua commendatus est, destinaui, in qua non eloquentiam 
 sed uota cognoscas. uale ergo, mi domina, et si fieri potest, 
 nostris te cum dei ordinatione redde conspectibus.

XVI. ENNODIVS LACONIO. 
 
 Diu est quod animus meus illa qua solebat releuari expectatione 
 torquetur. in longum traxistis silentia, nulla necessitate 
 conpulsi. non fui huius imitator neglegentiae, ut neque 
 ego scripta prorogarem, sed ad dies conticui superuenturi spe 
 inlusus alloquii. nunc tamen uicit deliberationem meam iam 
 matura amplitudinis uestrae taciturnitas. debet euelli silentium, 
 quod duriter in quadam radice conualuit. geminis ergo 
 prospiciunt scripta nostra conpendiis: et perlatorem Benenatum 
 hominem propter fugaces suos uenientem conmendo et desideriorum 
 bona non differo. ergo uale, mi domine, et pro uoto 
 tuo circa me geri prospera cognoscens paribus me accelera 
 releuare sermonibus, quatenus et perlator de beneficio gaudeat 
 et ego subleuer de responso.

XVII. STEPHANO EPISCOPO ENNODIVS. 
 
 Postquam meritis uestris dignitas restituta est et honor 
 quem exigit uita conlatus, nulla beatitudinis uestrae pro peccatis 
 meis scripta suscepi. aliena est a proposito uel a moribus 
 uestris circa supplices quae in me seruatur obliuio. temeritatem 
 meam pontificalis non accuset auctoritas: uix est ut 
 diligentia quid iuris possit habere respiciat: numquam se metitur 
 quem stimulat caritatis imperium. additur quod perlatori

 

 
 
 
 praesentium obuias manus adhibere non potui, nisi ut Benenatum 
 hominem Gallias pro certis negotiis expetentem ad 
 coronae uestrae notitiam mei perducerem sermonis officio, 
 quem tota humilitate commendans rogo, ut per eum uicariis 
 releuari procurer alloquiis. domine, salutationis seruitutem 
 tota deuotione persoluens spero principe loco, ut precum uestrarum 
 serenitas meae quoque mentionem non omittat facere, cum 
 diuinitati subplicat sine intermissione, personae.

XVIII. EPISCOPO EVLALIO ENNODIVS. 
 
 Ad quantum me fastigium perduxerit donum spiritalis alloquii, 
 angustia testaretur, si sermone ualeret ambiri. ad quod 
 enarrandum idonea non est mentis exilitas nec sufficit oris 
 egestas. uos enim mei memores extitisse quid aliud computabo 
 quam peccata superari? memoria uestri omne quod 
 actuum obscenitas potuit ministrare iam depulit et per sudum 
 respicere supernum munus indulsit. domine mi, salutationis 
 obsequia decenter inpertiens deum rogo; ut cirea paruitatem 
 meam illa anima., ia. qua omne quod deus mandat exuberat, 
 dignationem pollicitam sine aliqua procuret inminutione seruare. 
 quam rem ex arbitrio mihi contingere frequentium declarate 
 testimonio litterarum.

XVIIII. ENNODIVS FAVSTO. 
 
 Deo gratias, qui iuxta desideria mea, ne aliquando ab scriptione 
 temperem, negotiosa facit esse conloquia: potest enim 
 et utilitati prodesse quod exigit uis amoris. proinde, domine, 
 indicia meae. ualitudinis faciens fugacem puerum uestrum 
 Germanum uocabulo, qui ante triennium lapsus est, me suspicor 
 inuenisse, de quo indiculum destinaui: qui si uere uester 
 est, mature sequenda cognoscam.

XX.. ENNODIVS FAVSTO. 
 
 Multiplicibus ueneratoris uestri adfinis mei Iuliani negotium 
 Marcellini laborat insidiis, qui ad querelam tantummodo paratus 
 de iudicii integritate diffidit: uitat quae optat examina. 
 nam postquam nescio quod praeceptum ad Genisam exhibuisse 
 perhibetur, praedictus supplex uester ad Mediolanensis fori 
 audientiam mox cucurrit et per triginta aut quadraginta dies 
 praesentiam suam publico, sicut oportebat, ingessit iudicis. 
 contestatus est ipsum Geuicam, qui ordinatus adserebatur inpulsor 
 : . ut susceptum suum ad indicia destinaret, admonuit. 
 domnum quoque Trasemundum, sicut ex litteris ipsius poteritis 
 agnoscere, fecit scire. sed nihil apud eum profuit, cui 
 solae latebrae in causa misera possunt esse remedio. pro quo 
 rogo, quamquam apud uos precibus opus non est, ubicumque 
 ueritas innotescit, quia omnia huius rei instrumenta

 

 
 
 
 transmisit, ut ordinatione uestra ab huiusmodi molestiis efficiatur 
 alienus. domine, salutationis obsequia deferens spero, ut et a 
 praedicto inquietudinem remoueri qua soletis cura faciatis et 
 meam sollicitudinem de prosperitatis uestrae statu litteris 
 subleuetis.

XXI. ENNODIVS FAVSTO. 
 
 Paucis adserendus est quem et notitia senior et opinionis 
 bonae lingua commendat: non indiget prolixitate sermonum 
 qui suis apud magnitudinem uestram dotibus adiuuatur. sublimem 
 uirum Vitalem loquitur praefata concinnatio, quem 08 
 uestram fecit sacri consortio gandere collegii. ergo extraneis 
 munietur epistulis qui orationis uestrae beneficio curiam non 
 ut peregrinus ingreditur et cui reserastis libertatis penetralia, 
 illi pectoris arcana claudentur? ego autem gaudeo scriptione 
 multiplici, quia, etsi parum trihuam perlatori, nulla proprii desiderii 
 damna sustineo. domine, salutationem restituens quam 
 debeo precor, ut et circa praefatum gratia se culminis uestri. 
 propius manifestet et mihi prospiciat restitutione conloquii.

XXII. ENNODIVS FAVSTO. 
 
 Inludit mihi spes quae exigit frequentiam litterarum. hac 
 enim fretus inefficacibus animum pasco conloquiis. diu est 
 quod sine intermissione scripta prorogans silentium, quod expugnatum 
 esse credidi, confirmatur. sed quid faciam, quando

 

 

 
 
 
 uii ad consilium reducitur pio amore pectus obsessum ? putat 
 remedia et quae conperit nil iuuisse. salutati ergo obsequium 
 reuerentia exhibens consueta commendo praesentium perlatorem 
 ipsum Constantinum, cui snffragium honestas et pudor est, 
 cui quamuis plnra per affectum debeam, maiora tamen coactus 
 soluo per iudicium.

XXIII. ENNODIVS MARCELLIANO. 
 
 Apud amantes et honore pollentes beneficiorum affectus in 
 promptu est nec ulla preces cui praestandi mos est tarditate 
 depretiat. Virgilius sublimis uir, tam sangoine quam honeetate 
 pracipuus; inponi sibi ab inlustri uiro sacrarum \'comite Banennam 
 ezcnrrendi neoessitatem plurimum deflet, cnins si hoc 
 haberent desideria, obuias manus aetas adferret. qui apud nos 
 me precatore utitur, ut ab eo huiusmodi saroina fiat aliena, 
 quia relationibus frequenter quid egerit instructam praedicti 
 suggerit potestatem. domini, honorem salutati ezhibens precor, 
 ut consideratione mei in testimonium diligentiae postulatis 
 detur effectus.

XXIIII. ENNODIVS MASCATORI. 
 
 Noao me genio infncata pectoris uestri ornauit diligentia: 
 eliciti utor stili testimonio qui doctis supra inscitiam garrulitate 
 displiceo. coaotus sermo pretium, quod non habet ex



 

 

 
 
 
 eloquentia, ab inpacta necessitate subripuit: nunquam fuit digna 
 ultione contumelia, quam iussus exhibuit: nemo oboedientem 
 iuste condemnat; sibi debet inlatas iniurias de eloquio rusticante 
 qui prouocat imperitum). supercilium est celsioribus non 
 parere, maius si quae noueris descendisse ab obsequente despicias. 
 inprobi desiderii putatur adsertio non amare quod 
 exigis: adstipulatur iudicio suo qui censuram de obtemperante 
 suspendit: male pertinax districtio est, quae meritum in parente 
 considerat: pudorem ab statione non expulit qui quod 
 loquitur debet imperio. itaque in nobis quod sordet eloquentia 
 commendatur obsequiis. uos uideritis quale sit quod iussistis 
 offerri: ego uos sine frontis meae dispendio meruisse aestimo 
 quod desiderastis accipere. taceo inter ista, quae principe fuerant 
 loco narranda, ecclesiasticam humilitatem quod placere 
 poterat abiurasse, orationum pompam qui orationem diligit non 
 secutum, propositi consideratione et illud me fugere quod ducit 
 ad gloriam, quasi uitium declinare quicquid attollit, culpam 
 putare quod erigit aut sublimat, perdere iustae laudationis 
 meritum fauoris affectu. excusationem ueritatis coloratam peniculo 
 non praetendam, dum replico, quod illud, quicquid studiorum 
 dederat cura liberalium, iam reliqui, quod alueo quondam 
 copiosi fluminis uix arentis gutta fundatur eloquii. taceo, 
 quod linguam, quam usus mobilem. fecerat, alter usus hebetauit, 
 esse pro facundia silentium, abiectionem a nobis dilligi 
 pro coturno. ad illud redeo; quia mihi non licuit intra uerecundum 
 penetrale delitescere nec debilitatem ingenii tegere

 
 
 
 taciturnitatis indumento, hoc ad defensionem integram quod 
 praetuli conputabo. sed amore prouocatus epistulares terminos 
 inconsiderata loquacitate transcendi. uale, mi domine, cui honorem 
 exhibens salutantis probabo quid de epistula mea sentias 
 aut taciturnitate aut scriptione multiplici.

XXV. EVGENETI ENNODIVS. 
 
 In statione non esse apud uos gratiam potest qui fide claudus 
 est aestimare: uolo tamen ad diligentiae testimonium prorogari 
 frequentiam litterarum, ne animus de amantis prosperitate 
 sollicitus, dum salus in ualitudine est, suspicionibus uentiletur. 
 ecce habes, mi domine, unde serenitatem pectoris mei ex desiderii 
 proditione cognoscas. adesto partibus tuis et sicut me 
 imperati muneris praerogatiua sublimat, ita uos exhibiti gratia 
 sermonis attollat. ergo salutem debendam restituens precor, ut 
 quid promoueat in me desiderium tuum sub cuiuscumque significationis 
 nube dilucides. uale.

XXVI. AVIENO ENNODIVS. 
 
 Adest magnitudo tua partibus suis et adserit splendorem 
 sanguinis testimonio puritatis. caritatem nesciunt pia corda 
 deserere, religiosam diligentiam mens generosa custodit. gemina 
 ergo luce fulgentia scripta suscepi, dum quod pectus 
 sanctum repperit dextera serena signauit. deum precor, ut

 

 

 
 
 
 piam in uobis indolem, si Romam diligit, sub perennitate conseruet 
 et huiusmodi circa me studia sub ea qua promisistis 
 cura multiplicet. uale.

XXVII. AVIENO ENNODIVS. 
 
 Nescio utrum magnitudini uestrae grata sint crebra conloquia: 
 ego tamen semper quod expecto ab amantibus exhibebo. 
 patior aliis aliud esse propositum: mihi meo uiuendum est 
 more, ut amoris plenitudo reseretur claue sermonis: ego in 
 affectione cariosam subrepere taciturnitatem usu fugiente non 
 perfero. nunc si culmini tuo par cura est, monstretur assiduitate 
 conloquii, patescat frequentia litterarum: sin aliis hactenus 
 praeoccupatus studiis in meam modo concesseris diligentia 
 imperante sententiam, quantum de tuo iure submiseris, 
 tantum de meis obsequiis possidebis. ergo uale, domine, et 
 munusculum suscipe non uilitate sui sed taxatum pretio destinantis. 
 uale.

XXVIII. ENNODIUS EVPREPIAE. 
 
 Quamuis caritatis uestrae paginam sollemnibus tantum accepissem 
 muniis obsecutam nec affectui nec necessitudini congruentem, 
 res tamen postulauit me uicariis per stili similitudinem 
 peregrinante diligentia respondere conloquiis, ne subtracit 
 sermonis officium non uestram innotuisse mihi astutiam,

 

 

 
 
 
 sed nostram reuelaret infantiam. nolo, soror Euprepia, quicquam 
 4* prouinciarum malis uel, sicut dixisti, hominum inmissione 
 causeris. quocumque abscesseris, quantum res docet, mentem 
 male credulam non omittis: uitia nostra regionum mutatione 
 non fugimus. circa propinquos tibi fuit tale propositum, ut 
 nec benefacta ipsorum insta interpretatione pensares nec excessus 
 debita tantum reprehensione corriperes. sed quid opus 
 est doloris epistulam fieri longiorem? ingenium uestrum nulla 
 eloquii poterit mutare affluentia. quod restat, uale, m; domina, 
 et prout expedit ordinem uitae tuae animaeque conpone. me 
 tamen Lupicino noueris non quod tibi debeo, sed quod animae 
 meae conueniat impensurum, quia sola est, quae maiorem a 
 deo retributionem meretur, affectio, cum nullis hominum dotibus 
 prouocata conceditur.

XXVIIII. ENNODIVS EVGENETI. 
 
 Quotiens sensuum pignoribus uerba famulantur, quasi ia 
 quodam speculo ita in paginis sermo sibi amicam pingit effigiem, 
 cum qua uiua uice conloquitur et dulci simulacro desideriis 
 obsequente gratulatur. nulla quidem conceptum foederati 
 pectoris eloquitur oris affluentia, et cum sint faciliora uerba 
 beneficiis nec existat quod crescere nequeat ambitione dicendi, 
 ego in, explicanda circa uos diligentia arentem testor infantiam. 
 unanimitatem tamen uestram taciturnitatis incersso, quod gemina

 

 
 
 
 scriptione donatus nihil de uicaria relatione cogitasti. ecce iterum 
 paginas mitto sciens tribuere quod expecto. uale, mi 
 domine, et amantem tui adloquere nitore quo clarus es, foue 
 integritate qua praeuales.

XXX. ENNODIVS AVIENO. 
 
 Miror fanis magnitudinis tuae iniucunda copulari et serenitatem 
 conscientiae uerborum austeritate maculatam, dum scribis 
 imperare me potius paginas quam diligentia exactrice promereri. 
 putas ullum genus dominandi esse sublimius quam illud quod 
 amore nos subicit? nulla sunt, domne Auiene, culmina a iugo 
 caritatis inmunia: quicquid in orbe libertatis est tali non subtrahitur 
 seruituti. ecce ego loco humilis, ignotus honoribus 
 uestris fascibus sic iubebo, parili contentus ordine subiacere. 
 nunc uale, et quantum tribui tibi senseris, tantum mihi sicut 
 fidelis restitutor affectionis inpende.

XXXI. ENNODIVS AVIENO. 
 
 Quamuis epistularum qualitas pro ingeniis conponatur et 
 saepe sollemnitati militet, nonnumquam affectionis testetur indicia, 
 quas aliquando dictat sinceritas, plerumque fuci similis 
 concinnatio, quae candorem imaginata diligentiae urbanitate 
 qua tegitur innotescit, dum fabricatis nudata tegminibus intra 
 uelamen aperitur: ego tamen in paginis speculum puto esse 
 conscientiae, per quas amicitiam discernere absentia uix praesumit: 
 clarum est tamen, quid in illis simplex, quid artifex

 

 

 
 
 
 sermo deferat. scindit nubes eloquii mens dictationis interpres : 
 cito ad intellectum peruenit falcibus suis uerborum calle reserato. 
 ergo his ualde delector officiis, quibus panditur sinceritas 
 nec occasio se interserit secura fallendi. gaudeo tamen 
 mihi uel causas scribendi uel perlatores accidere, ut sub hac 
 frequentia meo uoto satisfaciam et pudorem uestrum onerem, 
 nisi a uobis suscepta redduntur. salue, mi domine, et in sententiam 
 meam affectu imperante concede. uale.

XXXII. ENNODIVS PASSIVO. 
 
 Si ad eloquendam sufficeret sermo caritatem, si totum infantia 
 explanaret affectum, cui magis quam uobis paginarum 
 frequentiam praestaremus ? et nisi artaret meritum pectoris, 
 nulli dignius sermonis militaret officium. alii affectum, quem 
 mente nesciunt, ore testantur et pingunt inlecebrosis epistularum 
 momenta commerciis, quando feriatis penetralibus amor 
 totus in lingua est nec aliud ad interiora perducitur, nisi 
 quantum in scriptione confertur. at meus erga uos animus 
 eloquii pressus macie et amicitiae ubertate conticuit: metuo 
 enim, ne gratiae terminum ponat mendica confabulatio, ne 
 idem modus putetur esse sermonis et foederis. melius est plus 
 aestimationi per silentium dimittere quam monstrare diligentiae 
 damna per litteras. ecce rarioris conloquii causas adserui, 
 credens apud uos a sinceritate debita facundiam posthaberi.

 

 
 
 
 quod superest, saluete, mi domini, et diuinis usi beneficiis 
 procedente uita in longum caelestia mandata conplete. inuenit 
 enim apud uos, cum a cumulo coeperit benignitas, incrementum. 
 uale.

XXXIII. ENNODIVS FAVSTO. 
 
 Proposito obsecuntur paginae, quibus commendatio praestatur 
 afflictis. in his enim clara est religionis integritas, quae 
 nullo potentioribus fuco blanditae adserunt lacrimas submissorum. 
 sed hinc alias. cum perlatorem uideritis, uotum dictantis 
 agnoscetis. utinam illo apud magnitudinem uestram supplicationis 
 euentu alleganda conciliet, quo a me litteras impetrauit. 
 mulierem religiosam pauperem de bono negotio praesumentem 
 sermo praefatus insinuat aestimate si fragilitati, si iustitiae 
 oportuit uerba subduci, si conuenit me uel officio deesse uel moribus. 
 ecce ego reuerentiam salutationis inpendens quid partibus 
 meis deberem contestatus sum: uobis quid remansit adtendite, 
 quia sicut personam meam pro supra dictae uoluntate petitio, 
 ita uestram effectus aspiciet. uale.

XXXIIII. ENNODIVS SENARIO. 
 
 Nihil est equidem quod non a ueritate in altum ambitioso 
 tollatur eloquio. sed ego ad diligentiam circa uos meam patior

 

 

 
 
 
 sermonis infantiam. numquam par fuit lingua caritati, semper 
 subiacuit oris officium bono conscientiae. ob hoc utor securitate 
 monitoris. non credidi tanto tempore amplitudinem tuam 
 mei inmemorem sic futuram, ut etiam sollemnibus conloquiis 
 abstineres, ut illa, quae solent affectionem imaginata fronte 
 simulare, negarentur inter personas catenis foederis obligatas. 
 haec si ualerem narrare, poteram sustinere. ecce iterum scribo 
 et quae uerbis adsero sequenda testor exemplis. uos uideritis 
 quale sit posthac desideria honesta neglegere: ego dolori patientiam 
 usu institutus adhibeo. uale.

I. SVMMACHO PAPAE ENNODIVS. 
 
 Boni imperatoris est probatam in acie militis animare uirtutem, 
 ut fortitudo laudis pabulis inuitata in secundis congressibus 
 dediscat lucis affectum. cuius robur ducis praeconio 
 non nutritur? quibus se denegent etiam minus ualida tironis 
 membra conflictibus, quando rectoris testimonio uidet sibi non 
 perire quod gesserit? sola uia est, qua ad proeliandum crescat 
 intentio, quotiens bene gesta non delet obliuio. utinam diuinitas 
 uestris mota precibus diabolicum certamen interimat! 
 utinam deuotionem meam in pace manifestet, ut cuius studium 
 resignauit aduersitas, illius concordia commendet obsequium! 
 ad Marcellianum episcopum directa est a fratre uestro instructa 
 legatio: sed quid promouerit ipse rescripsit. quod restat, 
 porrectis salutationis precor officiis, ut quicquid aegrum est 
 medica oratione curetis et inter latentium secreta morborum 
 qui in generalem necem seruatur ferro spiritali resecetis errorem. 
 uale.

II. ENNODIVS ALICONI. 
 
 Venerabilis Amantius presbyter dum ad uos paginas exigit, 
 rem deuotionis meae sui esse fecit imperii. felix necessitas,

 

 

 
 
 
 quae uotis praestat obsequium: libera praeeminentis iussio, quae 
 seruit affectui. debet mihi coactor quod meae praestiti uoluntati: 
 prospera est scriptio, quae testimonium tribuit bis amori, 
 dum et nouum in ius diligentiae adtrahit et amici senioris 
 pectus obligat: qui dum magnitudinis tuae fidelis praeco est, 
 prius uos per adstipulationem suam fecit eligi quam cognosci. 
 raro notitiam praecessit affectio: cui contigit ante placere quam 
 inspici? quantum apud me pondus est perlatoris aduertite, ad 
 cuius nutum iudicia nostra flectuntur: uidimus quem didicit: 
 quem laudat amplectimur. saepe in solido constituta mens 
 propria amico cedit examini. merito ergo suspicimus quos probatus 
 extollit. nunc si ubertatem gratiae ingenii macies explicaret, 
 si ad fontem foederis aridi sermonis non lassaretur 
 infantia, si epistularis qualitas, quae etiam copiosis eloquentia 
 frenos inponit, progredi me ad longiora permitteret: adsererem 
 quantum nobilitas tua mihi debeat, quod ad epistulare commercium 
 primus accessi, quod ianuam diligentiae reseraui 
 claue sermonis. baiulus tamen deprecor ut pro his quae tribuit 
 redametur. ecclesiae causas insinuo, quia quod spei meae 
 inpenditur uobis crescit ad meritum. domine mi, effusissimae 
 munus salutationis inpendens quaeso, ut, si uobis cordi est 
 oblationem meam de libamine caritatis accipere, religionem 
 amicae conscientiae reseretis alloquio. uale.\'

III. EVLALIO EPISCOPO ENNODIVS. 
 
 Trinitati gratias deo nostro, qui fascem quo deprimor pecca. 
 torum fortis apud se uiri alacritate sustentat, qui memoriam 
 mei in illo sancti pectoris tui templo quo gaudet Christus 
 subtilis fabricator interserit, ut quod propriae conuersationis 
 nube fuscaui splendida conscientiae uestrae serenitate detergeat. 
 iam noui quia non inefficaciter funduntur lamenta peccantium. 
 hoc mihi principe loco oratio mea, hoc lacrimae contulerunt, 
 ut robustus pro me precator exsurgeres, ut labantibus umeris 
 caelesti munitam auxilio dexteram subrogares. uerum est quia 
 sola apud deum desperatio perdit errantem. ecce iam lolium 
 nostrum spinae uel tribuli hordea triticum uineas pollicentur. 
 age, electe dei, pro me humili quod coepisti et partibus tuis 
 adesto, dum precum in me adsiduitate diluis quod ego collegi 
 ubertate culparum. frequentibus etiam susceptum pasce conloquiis, 
 ut insulsum pectus nec ulla uirtutum stabilitate subnixum 
 admonitionis sale confortes. ad obsequia salutationis reuertor 
 et epistularem transgressus terminum unum uelut garrulus 
 sed pro necessitatibus inportunus adiungo, ut me sine cessatione 
 tantum iuues precibus, quantum confirmas alloquiis. uale.

IIII. EXEMPLAR EPISTVLAE QVAM IPSE DICTAVIT. FRATRI SOROR. 
 
 Quamuis summatim gratiam aliqui debeant etiam malis in 
 affectione pignoribus nec illud quod posteritati tribuitur

 

 

 
 
 
 beneficium putetur esse sed debitum, cum malignus interpres iudicium 
 cordis naturae subdit imperiis et tollens saporem diligentiae 
 sola iubendum putet obiectione pariendi, quando plus 
 creditur fili uocabulum ualere quam obsequium et non quaeritur 
 quid in amoris lance promoueas, sed quale ad praeiudicium 
 aestimanti nomen opponas, cum apud prudentes frustra 
 subolem dicimus, nisi exhibet quod uocatur: nam qui m prole 
 censuram neglegit, conceptum - magis designat sibi placere 
 quam meritum. facessat in posteris hoc solum nos cogitare 
 quod libuit. etenim fructus uteri, nisi honestate respondeat, 
 plus in testimonio lasciuiae uidetur euenisse quam gratiae. 
 fas enim est germanitatis semper fidele consortium etiam partubus 
 anteferri: datur participem originis sic haberi, ut nec 
 consortium sanguinis neglegatur et descendens a merito laudetur 
 examen. et ideo ne sinuosis in longum procedant uerba 
 praeloquiis et quod re angustum est crescat affatu, dono, in 
 fraternitatem tuam confero et iuri tuo perpetua libertate transfundo 
 mancipium iuris mei illud et cetera. uale.

V. FAVSTO ENNODIVS. 
 
 Sublimis uir Dalmatius, animae meae portio non defraudata 
 sed solida, cui ad praerogatiuam sanguinis morum splendor 
 accessit, hoc negotio suo credidit conuenire, si meis apud culmen 
 uestrum iuuaretur alloquiis. quod supersedendum eius conscius 
 non putaui, faciens urbanitate quadam personae tribui

 

 
 
 
 quod uos noui debere iustitiae. in Sicilia enim praedicti pr. 
 dium bono hactenus iure possessum a consortibus perhibetur 
 inuasum. nunc ad iuuamen ciuilitatis inpenditur quicquid ego 
 promouero supplicando. domine mi, salutationis obsequia plena 
 humilitate persoluens deprecor, ut circa memorati nobilis uiri 
 conpendia pudorem leges ac reliqua quae per conscientiam 
 uestram subsistunt reipublicae ornamenta muniatis. uale.

VI. AGAPITO ENNODIVS. 
 
 Credidi, postquam magnitudo uestra bonis est inpensa generalibus 
 et otium migrauit in gloriam, postquam Rauennatibus 
 excubiis occupati, dum quietem uestram neglegitis, nostram 
 omni soliditate firmatis et priuatus genius ad regni decora 
 transiuit, quando nouam lucem de domesticis abstractam sini. 
 bus palatinus sibi fulgor adiecit et angustiorem fuisse regni 
 sui pompam rerum dominus cum uos non habuit recte metitus 
 est, pro uicinitate regionum crebris me releuandum esse conloquiis. 
 sed inefficacibus spei meae inluserunt peccata consiliis: 
 nullas paginas ad diligentiae testimonium mens serena transmittit. 
 graue est si amorem non merui, grauius si quem exegeram 
 forte turbaui. scio tamen haec congruentibus ueritati 
 excusationum nubibus esse claudenda, in priuatis inueniri munera 
 litterarum, non recte ab occupatis ista disquiri. sed noui firmam 
 in affectione conscientiam inter quaeuis pondera et aduersa 
 distractam debita sua gratiae non negare. nunc nolo esse

 

 
 
 
 prodigus in querelis. salutationis reuerentiam soluens deprecor, 
 ut suggestionem, quam apud uos deposuerit praesentium portitor, 
 ad uotiuum perducatis effectum. uale.

VII. ENNODIVS IVLIANO V. I. C. P. 
 
 Suscepi litteras gemino splendore radiantes, quibus purpura 
 dictatoris uestrae iuncta dignationi creuit in pretium, gratias 
 omnipotenti deo restituens, qui uotorum maciem beneficii 
 ubertate transgreditur et quando in desideriis meritorum conscii 
 sectamur angustiam, diuitis indulgentiae copias non refrenat. 
 credidi satis esse, si me feceritis amplissima scriptione sublimem: 
 sed uos non hoc tantum contenti praestare, quod habet mendica 
 postulatio, linguae idonei et laude locupletes paginas destinastis 
 magni more fluminis, qui quotiens ab alueis, ut ariditatem 
 finitimam temperet, ad obliqua inuitatur, optanti tenuem riuulum 
 totus inlabitur et marcida profundo squalore terga per ebrietatem 
 undae salutaris infundit. fortium tamen seruans consuetudinem 
 personarum magnitudo tua circa exiguitatem meam 
 bene coepta non deserat, ut in testimonio diligentiae cura paginalis 
 habeatur et puri amoris adstipulationem deferant blandimenta 
 conloquii. occasum nesciat caritas, quam ante culmina 
 promisistis: tantum circa me crescat gratia, quantum uobis 
 iuncta sunt fastigia dignitatum, ne amicitiam, quam fouit

 

 
 
 
 mediocritas, credatur abiurasse potentia: nam qui fastum in sublimitate 
 castigat docet se meruisse quod adeptus est. resignate 
 per probitatem conscientiae, felicitatem submitti posse amoris 
 imperiis: illa libera procerum colla, dum formam tribuitis, 
 subiugate diligentiae: fas sit de uobis adsuesci, ut amplissimus 
 in societate retineat quem minor adquiret. ludit de illis casus, 
 quibus obliuionem suorum indicet, quos ad celsa perducit. apud 
 scientem rerum relegere bona non est admonitionis necessitas 
 sed laudis occasio. noui fabricatam ad bona studia ingenii uestri 
 tranquillitatem, quam ideo speciatim conmemoro, ut ostendam 
 ubi affectio solida est honoribus nil licere. sed epistolarem transcendi 
 terminum, dum commendationi meae multus inhaereo : 
 redeo ad officia paginalis alloquii et ualere me nuntians prosperitatis 
 uestrae actutum secunda disquiro.

VIII. ENNODIVS SVMMACHO PAPAE. 
 
 Vsque ad temeritatem me apostolica dignatione promouistis: 
 fiducia concessa extitit mater audaciae. sed qui me humilitatis 
 putat ignarum oboedientem probabit, si iussa consideret. praesumptio 
 est, si dominorum beneficia famuli non sequantur: 
 obsequium aestimandum puto quod pariturus inpendo. ecce 
 causam scriptionis adserui, quia ueritus sum ne post imperatam 
 stili curam tacens praecepta respuerem. huc accessit quod in 
 causa. uenerabilis memoriae Mari, dum apud urbem essem, 
 spem meis precibus uos dedistis, cuius negotium cum sancta 
 ecclesia uestra legitima pactione decisum est. sed heredes 
 eius per annos plurimos debitos sibi fructus deflent fuisse

 

 
 
 
 subtractos: pro quibus uestri- conscius precator accedo, quia cui 
 mos est pia iugiter facere iusta non despiciet et qui largitur 
 proprium aliena non subtrahet, errat qui deo proximam conscientiam 
 credit commodis inuitari: detrimentum est sanctae 
 uoluntati non exhibere beneficium. sola putatis lucra, quae uobis 
 de liberalitate nascuntur, qui diuitias dum tribuitis accipitis. 
 auara est dispensatio sanctorum, quae nil reseruando uniuersa 
 proprium reducit ad meritum: nulla sunt potiora quam quae 
 uobis eueniunt de largitate conpendia. ergo securus conprehensi 
 superius heredibus laboris promisi uestra contemplatione iacturam: 
 uos pollicitationem meam benigna dispositione conplete 
 et illos effectu, me releuate conloquio.

VIIII. ENNODIVS FAVSTO. 
 
 Solet epistolaris concinnatio, quando fauore rapitur, iudicia 
 non amare et copiosius facere beneficium, dum attollit inmeritos. 
 ille enim debet amplius adserenti, qui quod moribus non exigit 
 gratia scriptoris suffragante consequitur, quia nullis adiutus 
 conscientiae dotibus iure ad allegantem reportat, si quid adipiscitur. 
 aliud est in eo, qui conmendatur, tamquam nobile 
 germen ita peregrinantia bona uerbis inserere, aliud innata 
 uulgare, quemadmodum si rusticum pecus Tyria confirmes 
 purpura sponte uestiri et uirus generosum, quod uellus aeno

 

 
 
 
 inebriante non sorbuit, dicas rura diffundere. tingunt alii linguae 
 murice quae nullus ad regalem usum fucus exhibuit, et 
 discreti maris ignota cocleis lana solam lucem bibit eloquii: 
 redditur dignum principalibus indumentis quicquid in uili munere 
 relatorum uerba colorauerint. sed ab huiusmodi urbanitate uires 
 me pariter et uota subducunt. nulla clarioris suci stamina 
 per me splendore rutilabunt: nemo dictum de aliquo inueniet 
 quod in eius actibus non agnoscat. hinc pudori meo uel proposito 
 manum porrigo, quod illi praeuium inpendo oris officium, 
 qui ad notitiam uestram rebus bene gestis occurrit. Venantium 
 Y. C. loquor idcirco a me paginale inpetrasse obsequium, ut 
 in se oculos uestrae magnitudinis inuitaret, ne eum inter curarum 
 moles contingeret ignorari. sunt illi suffragia sua, per 
 quae inter susceptos uestros mereatur adscribi. exhibuit uobis 
 modestiam religionem innocentiam, quibus penetralia. serenae 
 mentis comitibus introiret. exuberant, mihi credite, apud eum 
 insignia quae fouetis: non laudatorem me continuo in eo probabitis 
 fuisse sed testem. uos, mi domine, perlatori dignationem 
 principe loco tribuite, ne uir bonus nouitate turbetur: liquido 
 aderit partibus suis et uitae opibus pensabit damna uerborum.

X. TRASIMVNDO V. I. ENNODIVS. 
 
 Non temeritas me ad paginale duxit officium, quando adomnem 
 communionem subditum suum regiae stirpis germen inuitat. 
 est enim haec claritas dominorum inserta natalibus, ut culmina 
 sua dignatione subliment. uultis quasi aequales tractare

 

 
 
 
 famulos, ut ab ipsa uobis per amorem condicione plus debeant. 
 unde, piissime domine, obsequium exhibens cum generalitate 
 soluendum significo me ad aliqua suggerenda perlatorem praesentium 
 destinasse. uos effectu donate supplicem, quia spe fultus 
 precator accessi.

XI. ENNODIVS LVMINOSO. 
 
 Qui amicam conscientiam manifestis pandit indiciis, tollit 
 otium quibus gratiae praestiterit dignitatem. uix enim feriata 
 sunt ora eius qui consueuit audiri, quia magnum dispendium 
 pudoris est uerborum retinere beneficium, ut dum linguae parcimus 
 honestatis prodiga frons laboret. uos me garrulum 
 fecistis, qui preces meas consuestis admittere. sed ne praestanda 
 circumloquar et epistulae prolixitate inpetranda suspendam, ad 
 rem redeo. sublimis uir Laurentius reditus sibi debitos, quos 
 ecclesia Romana facta cum auctore eius est pactione pollicita, 
 a domno papa asserit sub nescio qua oppositione denegari. in 
 quo negotio fauorem per me uestrae defensionis inplorat, ut 
 rem, quam debetis legibus, uideamini exhibere diligentiae et 
 illud crescat affectui quod denegari non licet aequitati. uos 
 hanc rem iuxta desideria mea tribuite, ut quantum nominato 
 uiro commoditatis accesserit tantum me muneris accepisse 
 confitear. salutem ergo dicens spero, ut circa munia litterarum 
 nec sincerus amor uacationem accipiat nec facundia totius 
 orbis celebrata testimonio conticescat.

XII. ENNODIVS IOHANNI. 
 
 Natura partum est, ut cura migret in gaudium et mutetur 
 querela praeconiis, quotiens cupita tribuuntur. incertus animi 
 fui quid sibi uellet sublimitatis tuae tam longa cessatio, sed 
 cum potiri datur optato, ipse pro partibus tuis honestum excusationis 
 genus inquiro. uide quid faciant serena diligentiae: 
 quasi totum mihi ex sententia fluxerit, ita simplici munere 
 placatus errata concessi. habes unde pii amoris formam possis 
 adsumere et circa amicitiam constantiae exempla mutuari. me 
 si sequeris, nec plura te a coniunctione peccata retrahunt et 
 unum benefactum sodalis tui culpas absoluet. me silentii, frater, 
 me obliuionis incessis ? ubi erat iste animus, quando nec promulgata 
 conloquia meruere responsum nec ad stili imperandam 
 sollicitudinem praeuius existebas? ubi fuit inabstinentia tabellarum 
 non circa omnes in Liguria custodita ? multis a desiderio 
 tuo peregrinantibus in solacio doloris mei paginas exhibendo, 
 et mihi taciturnitatem continuasti et illis praebuisti contra 
 uota conloquium, quia est ista humanarum rerum ratio, ut 
 pro magna cognatione par studium semper existat. cuius ordinis 
 immemor uoluisti sociare quaedam imperita cum litteris, 
 putans coire posse in affectum toto calle distantia. quid promouit 
 suada oratio tua elucubratis concinnata sermonibus, quando 
 bonarum artium nescios appellabat amante posthabito? sed 
 hinc alias: nolo excessuum multitudinem relegare, qui breui 
 satisfactione delinitus sum. nam parcitate in eloquendis illis 
 usus fueram, nisi nosse uos crederem de offensis illud remanere

 
 
 
 quod tegitur, [etj quod in uocem erumpit amoueri. domine mi, 
 precor, ut posthac ad ea quae male haberi didicisti non tamquam 
 emendationis contemptor adspires, sed crebro mihi dulces 
 paginas dirige, ut crescat dos facundo, dum seruat sacramenta 
 concordiae.

XIII. ENNODIVS CONSTANTIO V. I. 
 
 Seruat magnitudo tua circa amicos et cultores proprios 
 illud quod sibi iungit ad gloriam. dum enim memoria dignos 
 ducitis, uos probatis. nam diu in consolationem scripta suscipiens, 
 absentiae uestrae damna suspiro. o artificem scientiam 
 bonis caelestibus institutam! ne liceat aliquid prolixae sequestrationi 
 de affectu decerpere, praesentantes sacram imaginem 
 litteras promulgatis. nouit deus discussor sensuum me culminis 
 uestri recordatione macerari et nullum inuenire de optimi uiri 
 peregrinatione subsidium. reddo tamen epistolari cura salutationis 
 obsequium, et dignationi uestrae gratias referens fratrem 
 quoque meum Iohannem per uos mihi restitutum esse confiteor. 
 cuius hactenus in obliuione mei silentium quid gereret non 
 tacebat, is nunc uestro mihi reformatus affectu ad abiuratam 
 stili curam reuertit. rogo tamen uos ut maturetis reditum aut 
 si felix mora detinet, dilectionem manifestetis adloquio.

XIIII. ENNODIVS FAVSTO. 
 
 Quae saepe mediocriter gratis inpensa sunt quotiens exhibentur 
 uerba coniunctis, quicquid fauori obsecutum est sereno 
 mancipetur affectui. non depictis amorem mentitur alloquiis 
 qui perlatori caro reddenda dominis scripta conmittit. in sublimis 
 et magnifici uiri Panfroni mei conmendatione ore feriato mens 
 dictat epistolam. nescio enim in quale culmen merita apud 
 me uiri, quem sum praefatus, extollam, in quo linguae macies 
 debitum pectoris nequit exprimere. sed abdicandum esset mihi, 
 etiam si subpeteret, facundiae lenocinium, quia pauper sermo 
 uberem diligentiam rectius confitetur et si eleuamus per effusas 
 paginas illos, quos arcana nesciunt, iure tribuenda amantibus 
 in artum tabella concluditur. causam ergo modici sermonis 
 elocutus foederatum fratrem quam quam paucis uerbis insinuo, 
 tamen multis obsequiis, ut iutus magnitudine uestra, in negotio 
 suo circumstrepentium aliquando uideatur superasse conmenta. 
 quod restat, famulantem salutationem exhibens me ualere 
 significo, si tamen prospera uestra certis indiciis mihi dispensatio 
 superna concedat.

XV. ENNODIVS FAVSTO. 
 
 Procliuior ad inpetrandum uia est, quotiens a religioso aliquid 
 exigit abiectio deprecantis: coactus enim praestat affectum 
 qui miseriis supplicis inuitatur: non potest adferre obuias manus 
 cui imperat propositum adflictos audire. perlator praesentium

 

 
 
 
 auito se cespite deflet abiectum, qui spei suae residuum in uestro 
 ponit examine, ne aduersarii eius potentia de lucro et securitate 
 gratuletur. uos legum sacramenta, uos defensio respicit submissorum: 
 ego partes meas conmendatione muniui. uenerabile 
 ergo nomen augete beneficiis, quia dum iusta tribuitis, nec 
 illa quae ad misericordiam pertinent posthabetis. domine mi, 
 reuerentiam salutati accipiens, ita precibus meis effectum tribue, 
 ut proprium desiderium, dum honestas adseritur, possit impleri.

XVI. ENNODIVS AGAPITO. 
 
 Iure responsum multiplicibus posceretur alloquiis, si non 
 ingratas extitisse paginas meas magnitudinis tuae silentium 
 testaretur. clamat enim taciturnitas uestra garrulum displicere 
 et nouum uindictae genus, ut opinor. inquirit, quando se non 
 uidet promouisse, quod siluit. agitis epistolari abstinentia, ne 
 ab inperitis ad uos scripta mittantur: ademptus tamen est 
 effectus. prouidentiae uestrae profutura tractate: crebrior factus 
 sum in scriptione contemptus. sed breuem sermonem decet 
 exhibere eum, qui magna doluerit. cultorem uestrum fratrem 
 meum Panfronium epistolaris apud culmen uestrum cura comitatur, 
 cui quicquid gratiae concessum fuerit me quoque inpensorum 
 uinculis obligabit, cui etiam aliqua de Vicariae dignitate 
 suggerenda conmisi. uos petitionem meam ad effectum perducite, 
 quia adsum partibus meis, quotiens apud emendatissimos hominum 
 cogor subire testimonium, dum certis exhibeo.

XVII. ENNODIVS DECORATO. 
 
 Recte creditur enuntiatrix esse lingua penetralium, quae 
 latentis secreta animae ad lucem uocat eloquio: nesciretur 
 amor pectorum, nisi illum sermo proditor indicaret: iure ueterum 
 sapientia epistolis usa quasi clauibus repositum per eas uulgauit 
 affectum. tracta est in testimonium scriptionis mens testata 
 diligentiam: mutari caritatem non licuit, quam desiderans 
 pagina interueniente promisisset. huic me ego consuetudini 
 uel legi potius mancipaui, adserens litterarum fide quid de 
 magnitudine tua sensibus inoleuit. uos si mecum pari cura in 
 deuinctionem conuenitis, si fida interpres amicitia se aestimans 
 uotum uidet alterius, responsum deferens tabella significet. ego 
 munera salutationis inpertiens deliberationem meam non tamquam 
 uerborum auarus occului.

XVIII. ENNODIVS FAVSTO. 
 
 In adserendis quibus suum non denegat honestas plena 
 suffragium multiplicibus non utor adloquiis, ne prolixus sermo 
 tamquam a negaturo uideatur inpetrasse beneficium: soletis enim 
 quae poscenda sunt precibus anteferre. ad sublimem et magnificum 
 uirum Opilionem parentes eius in Africa consistentes 
 direxerunt certam diligentia inspirante personam, qua ad patrium 
 solum remeante hoc mihi muneris praefatus iniunxit, ut ad 
 magnificum uirum Agnellum pro commendatione suorum a uobis

 

 
 
 
 scripta mereatur. quam rem, emendatissimi hominum, non 
 negabitis, non contenti benignitatem uestram solos in Italia 
 positos agnouisse. nunc obsequia mea litteris reddens causam 
 scriptionis uerborum conpendiis indicaui. uos dicenti pauca 
 praestate praecipua.

XVIIII. ENNODIVS APOLLINARI. 
 
 Producendo circa amantem uestri silentia ad absentiam 
 corporalem animum transmisistis: retinendo paginas in inmensum 
 creuit quae hactenus diuisio nil ualebat. res eo rediit 
 per abstinentiam tabellarum, ut ueteris aeui prouidentia conferat 
 nil amori. rancescit caritas, quam uerborum auarus 
 despicit uentilare: sine cultura est diligentia in usum non 
 reducta per paginas: stili frequentia uiuaci pabulo insitam pectoribus 
 nutrit amicitiam. facilius, frater, fuerat desideriis meis 
 te nullo tempore cupita tribuisse, quam saepe indulta subtrahere, 
 quia otium corda nesciunt, quae cibis dulcibus pastor 
 artifex inritasti. aliquanto enim tempore continuando scriptionem 
 inmemorem me sequestrationis effeceras, dum effigiem 
 uenerabilem placido inserebas adloquio: at nunc commeantium 
 uacuas manus nudus inquisitor inspicio. ego tamen nolo errore 
 meo alienas culpas adserere, ut quod factum doleo admisisse 
 conuincar. accipe ergo, emendatissime hominum, desideriorum 
 solacia per caelestem gratiam absentibus adtributa et perlatores, 
 si mei estis memores, subleuate, ut nesciant peregrinationis

 

 

 
 
 
 incommoda, dum nominatis patriam commendatio amica contulerit. 
 quibus remeantibus nuntio me uestrae ualitudinis 
 subleuate.

XX. ENNODIVS IVLIANO V. L 
 
 Exercetur bonum diligentiae scriptione multiplici: linguae 
 enim indicio animorum secreta panduntur. adsiduis curam 
 inpendit adloquiis qui otium amore commutat. haec sunt officia, 
 per quae tacitus innotescit affectus. familiaris perlator, nisi 
 reddendas culmini uestro paginas accepisset, me oblitum reuerentiae 
 debitae testaretur. nescio enim esse caritatis neglegens 
 nec partam labore gratiam quieti seruiens effugare. multa 
 debeo uerba foederi, sed ad breuitatem cogit epistola. uale, 
 mi domine, honorem salutati accipiens et circa me adultam 
 serua dignationem. sic bono in medium adscitus reipublicae 
 de felicitatis tuae diuturnitate gratuleris.

XXI. CONSTANTIO EPISCOPO ENNODIVS. 
 
 Vigilius subdiaconus uester experiri uoluit quanta mihi a 
 uobis caritas redderetur et ad occasionem profectus sui coniunctionem 
 nostram conatus adducere, statum inter nos amicitiae, 
 dum augetur honoribus, uult metiri, quatenus ad ipsum fructus 
 redeat, quem ex diligentiae messe condidimus. hunc, si mereor, 
 ad diaconii sacramenta perducite, ut dignitas praefati 
 ad spem mihi proficiat maiora poscendi. sed ne petitionem

 

 

 

 

 
 
 
 meam negatus frustretur effectus, sic concessum. meritis uestris 
 locum per longa temporum interualla teneatis.

XXII. SVMMACHO PAPAE ENNODIVS. 
 
 Quamuis sublimi uiro Laurentio adsistat pro pignorum commendatione 
 probitas sua. et patris prudentia causas subolis 
 exequatur, attamen sollicitudine genitali ad ampliora procedit et 
 uix credit pro filiis sufficere quod meretur. adiutricem in 
 adstipulatione germinis paginam quaerit et trepidante diligentia 
 patrium ardorem nititur cum uniuersitate partiri. cogitate si 
 uiro optimo negari effectus potuit et pia et iusta poscenti. 
 tribuat diuinitas effectum precibus eius et hunc beatitudinis 
 uestrae nominatis conciliare dignetur affectum, ut erigat paruulos 
 inplorata coronae uestrae miseratio, quatenus anxii circa ipsos 
 genitoris uota superentur. domine mi, spero ut promissa dudum 
 benignitas in ea parte testimonium ferat, si conprehensis superius 
 geminatam inpendi gratiam qui per me precatur intellegat.

XXIII. ENNODIVS DOMINATORI. 
 
 Oportuerat quidem desideria uestra, quae fratris Agnelli 
 patefecit allegatio, ut tabella reseraret et ad elicienda conloquia 
 formam sermo praeuius exhiberet, quia potuit tibi restitui 
 quod debebis nec ullo me colore defenderem te loquente a 
 paginis abstinendo. in tuo iure fuit linguae nostrae ferias

 

 

 
 
 
 exercitio commutare et rubiginem rusticantis eloquii fabrilibus 
 studiis amouere, quia sicut damnum caritatis est primum cupienti 
 non dedicare sermonem, ita promulgatae scriptioni silentium 
 reddere nec amicitiae suadet memoria nec pudoris. nunc tamen 
 accessit ad genium meum quod paginas imperasti, etsi subtrahitur 
 testimonio, quod numquam in amore uires interrogo. 
 facessat ab ingeniis liberalibus, ut credas fascem esse intolerabilem, 
 quem amicus inponit. tu tantum exacta conplectere 
 et censuram castigans rancida iudicantum depone fastidia. absit 
 a te eum non fouere qui paruit. in spem altioris meriti trahitur, 
 etiamsi ueniat a moneta triuiali, qui tibi inpositum oris 
 mancipauit obsequium. ergo uale, mi domine, quia nolo fieri 
 prolixa quae non sunt ad perpendiculum fabricata conloquia. 
 tu messem gratiae iuxta fiduciam meam tamquam uber solum 
 restitue, quia in tuo posthac erit arbitrio, si crebro epistolas 
 meas accipere uolueris, his me muniis inuitare.

XXIIII. ENNODIVS FAVSTO. 
 
 Aeger animus sicut silentia non patitur, ita processum narrationis 
 abiurat: contestationi maeroris nec taciturnitas nec 
 conloquia prolixa conueniunt: artatur pagina cui uix inter 
 gemitus uerba tribuuntur. sed quid adsero linguae ferias plus 
 loquendo et coactam necessariis epistulam terminis garrulitate 
 polliceor? deum quaeso, ut anxietati meae de manifesto pro-
 
 speritatis uestrae succurrat indicio. ille admittat lacrimas meas, 
 cui clausa ora fabulantur, cui ad plenam legationem sufficit 
 a conpunctione defluens imber oculorum. ego labefactatam non

 

 

 
 
 
 solum quietem meam sed et salutem inimicorum ualitudine et 
 rumorum procellis agnosco. potens est diuinitas inmensae 
 tempestatis incerta bono serenitatis amouere. uos, si de deo 
 mereor, saluete et amanti in uobis conscientiam con Rauennates 
 excubias tabellarum promulgatione consulite.

XXV. ENNODIVS BASSO. 
 
 Si uetus diligentia, quae a parentibus meis erga amplitudinem 
 tuam fructus uberes de gratiae messe condebat, circa personam 
 meam pro fidei memoria seruaretur, monstraret frequentia 
 litterarum et insepuitam caritatem testis pectoris sermo recluderet. 
 at nunc oblitum mei te sentio nec aliquam melioris saeculi 
 retinere concordiam, quando nulla quae sollicitudinem tuam 
 resignent scripta diriguntur. sed ego desiderii inpatientiam ad 
 uerba conuerti, qui scio tunc nouellam amicitiam habere dulcitudinem, 
 si annosa seruetur, et illud esse in affectione purius, 
 quod nostri examinauere maiores, sciens quia si Camillum mente 
 retines, Ennodium non omittes. qua de re salutationis munera 
 epistolari cura persoluens precor, ut baiulum praesentium clericum 
 meum, quem ad Gallias et suae utilitatis et meae iussionis 
 causa perduxit, susceptum habere digneris. quo remeante prospera 
 uestra scriptione signate, ut si quid in amore damni fecit 
 obliuio, epistolaris sollicitudo restituat.

XXVI. ENNODIVS EVGENETI V. I. 
 
 Faustum caelo omen adueniens auspicia uestra conroboret 
 et tirocinia canae dignitatis suis muniant diuina consiliis.

 

 

 
 
 
 per uos supernus fauor regat dominum libertatis, ut ex pec* 
 toris uestri fonte ad aures principis defluat quod in uobis 
 aetherius imber infuderit. ecce quae debui uota rudimentis 
 lieet coactis in artum sermonibus enarraui. uos mementote promissi 
 amoris et foederis, ut sine mutationis dispendio debitum 
 mihi quaestura dissoluat. tenete circa me animum decessoris: 
 dignitatis uestrae pollicitatio non frangatur uariata personis 
 domini mei. saluete pro desiderio supplicis et in magna bene. 
 ficiorum promulgatione suscipite parca conloquia. talis enim 
 est usus felicium et natura meliorum, ut linguae copias rebus 
 et praestitis antecellant.

XXVII. ENNODIVS SENARIO. 
 
 Festinatio perlatoris in artum coegit epistulam et dolentem 
 magna fecit pauca dictare. apud eum tamen ista non grauant, 
 qui inter sermonum angustias interpres est sensuum. super 
 tarditate enim domni Fausti et opinionum uarietate discrucior. 
 uos post deum anxietati meae celeri rescriptione succurrite, quia 
 deterius est incerta macerari spe quam manifestam desperationem 
 indicio amantis agnoscere. ualete, mi domini, et aduertentes 
 quid cupiam uotiua uel necessaria promulgate conloquia.

XXVIII. ENNODIVS AGAPITO. 
 
 Si mihi ex sententia dies fluerent, non negotiosis operam 
 paginis potius quam obsequentibus exhiberem nec munus

 

 
 
 
 caritatis ad officia peregrina transducerem. sed coactus rem 
 diligentiae necessariis commutaui. sublimis enim et magnificus 
 uir pro dolosis inimicorum laborat insidiis, qui per me aequitatis 
 uestrae inplorat patrocinium, ne praua concinnatio opinionem 
 eius permittatur incessere et fabricati rumoris ferat forte 
 conpendium. domine mi, salutationem largissimam dicens deprecor, 
 ut ille qui in uobis notus est uigor adsurgat et quod 
 a partibus uestris poscitur mei sermonis obsequio ad inpetrationem 
 congruam perducatur.

XXVIIII. PAPAE ENNODIVS. 
 
 Caelestis utilitatem sequacium cura disponit: inauspicata 
 bene de deo merentibus dona tribuuntur: ingerit superna dispensatio 
 etiam quod supplicare humanitas non praesumit 
 agnouerunt aduersarii sedis uestrae quo propugnante uincantur, 
 quod proxime de Aquileiensi redemptor noster persona reserauit. 
 et ideo inter excellentia munerum diuinorum peto, ut mei corona 
 uestra meminisse non abnuat. inuitat enim ad famulandum 
 plurimos qui quamuis longe positum diligit obsequentem. uale.

XXX. EVGENETI V. I. ENNODIVS. 
 
 Postquam prima spei meae effectum dedere conloquia, ad 
 usum sermonis ora diu feriata laxaui: animatur enim successibus 
 etiam cui per conscientiam non subpetit Latiaris eruditio. 
 cessantibus studiis saepe facundum gaudia reddiderunt:

 

 

 
 
 
 maeroris nubila si hilaritas depellit, mox rutilantia per sudum uerba 
 discurrunt. itaque aut perfectos nos laetitia monstrat aut infantes 
 facit aduersitas. haec, mi domine, nobis etiam adstipulantibus 
 confirmantur. ergo tempus prosperitatis amplexus 
 reddo debendae salutationis affectum, sperans ut circa me 
 nobilis promissio, quae a plenitudine gratiae sumpsit exordium, 
 quasi incrementis egena geminetur. uale.

XXXI. ENNODIVS AVITO. 
 
 Licet multam nobis per litteras magnitudinis tuae occasionem 
 gaudii lamenta pepererunt, cum ad hilaritatis obsequium index 
 funeris sermo militasset, non tamen par lacrimis iucunditas 
 contigit nec maeroris turbidum ex toto alloquii serena depulerunt. 
 retinet adflictionem mens de tanti decessione pontificis 
 etiam post desiderata conloquia, ob hoc quia natura rerum est, 
 ut quaelibet laetitia uel modici angoris conlatione superetur. 
 sed quid noua commemoratione facimus quae animum clandestina 
 hactenus iactatione domuerunt? uotis uestris cum dei 
 adiutorio comitem me promitto, dummodo salua domni papae 
 nostri incolumitate talem uos elegisse cognoscam, quem eum, 
 cui animae cura est, laudare non pudeat. nefas est enim credentem 
 ad obliqua prouocare et quem affectu obligastis per 
 incerta deducere. uale.

XXXII. ENNODIVS EVGENETI. 
 
 Non aestimo rem obsequii frequentia posse rancescere nec 
 culturam diligentiae uitio garrulitatis adscribi. suppetat forte

 

 

 
 
 
 de abstinentia tabellarum excusatio illis, qui publicae utilitatis 
 muniis occupantur: ueniam non meretur, si ab scriptionis 
 adsiduitate temperet absolutus. liquido confitetur amoris neglegentiam 
 qui cum possit epistulas, in quibus est affectionis 
 pabulum, non ministrat: error otiosi est, si bene conperta 
 mens per linguae ferias desideratis adtenuetur inpasta conloquiis. 
 sed sicut nos religionem gratiae fouere conuenit curis 
 saecularibus nil debentes, ita, nisi magnitudo uestra partibus 
 suis adfuerit promulgatione responsi, damnatis probe facta 
 reticendo, quia si tollantur uirtutibus praemia, quem laborasse 
 non pudeat ? ecce, quantum aestimo, breui elocutus utrorumque 
 propositum animo meo male esse confiteor, quod remeante 
 Montanario, cum dedissem paginas, non recepi, quod debitum 
 posco lege restitui, pudore geminari. nunc uale, mi domine, 
 et uestram quaerens, propriam nuntians sospitatem deum 
 precor, ut si mei memor est, prospera uestra multiplicet.

XXXIII. ENNODIVS SENARIO. 
 
 Si amor pudori adquiesceret, si caritatis inpatientia uerecundiae 
 lege teneretur, a paginalibus officiis temperarem et 
 silentii formam uestri imitator adsumerem, non inprouidus 
 aestimator coniciens illa, quibus remuneratio a uobis subtrahitur, 
 non amari nec suaderi facilius tabellarum abstinentiam 
 quam tacendo, uiros comitatensis exercitii per linguae 
 ferias clamare quid respuant. sed non ita est magnitudo

 

 
 
 
 tua lineis quadrata fabrilibus, ut quolibet tecta uelamine 
 amantis oculos possit effugere, quia sine obstaculo uestium 
 penetralia respicit mens amici. nemo aestimet quod latentis 
 interna consilii apud caros aulicis excocta fornacibus celet urbanitas. 
 sed credo, querelis meis illud ordinis uestri aptum 
 excusationibus genus opponas: non recte ab occupatis otiosorum 
 munia postulari, uix ad haec officia posse descendere 
 obsequiis principalibus adhaerentes. audiui quidem saepe talia, 
 sed confiteor non recepi, quia frequenter necessitates desideria 
 transcendunt et sine intermissione timor cedit affectui uoluntas 
 in culpa est, quae concinnata excusatione defenditur. ecce, 
 mi domine, quam magna doleam, cum officio salutationis adserui, 
 perlatorem utrimque earum pro fide sua et nobilitate 
 commendans, ut beneficio culminis uestri inimicorum eius insolentia 
 technis suis oppressa subiaceat. uale.

XXXIIII. ENNODIVS HORMISDAE. 
 
 Postquam uotiua mihi necessitas uestra beneficio proximitatis 
 desiderii spondere coepit effectum, animo ad longiora 
 transistis et cum Liguriam paene manu contingitis, linguam 
 feriis deputastis. minus licuit absentiae, dum sanctitatem 
 uestram prolixa uiarum interualla tenuerunt: pensabat confabulatio 
 dispendia uisionis et in remediis prouisa diligentiae 
 litterarum commercia praestabantur, per quae officia inter 
 habitatione discretos nil peribat affectui. sed credo eligitis

 

 
 
 
 amicis difficiliora tribuere, non putantes beneficium, si pascar 
 in tanta uicinitate conloquiis. at ego casum meum uersa 
 aestimatione suspiro, ne beatitudo tua retulerit ad iudicium 
 quod exhibuit blandimentis, dum quod praecessit adscribit 
 tempori non amori. facessat a nostro in amicitiis frons picta 
 proposito: nos ad hanc fabricam nulla praecedentium studiorum 
 lima conposuit: nudam scimus ad coniunctionem adferre conconcordiam 
 : urbanitatem inter caros ut uenena respuimus. 
 ergo, mi domine, salutationem accipiens amantem tui in hac 
 potius parte sectare, ut et culturam fidei per frequentiam sermonis 
 inpendas et ex secreto pectoris infucata expectanti uerba 
 concedas. uale.

XXXV. ENNODIVS APRONIANO V. I. 
 
 In usu est uiris morum claritate fulgentibus religionem amicitiae 
 per culturam nutrire conloquii, ut dum gratiae germina 
 fotu confabulationis animantur, ad messem coniunctio foederata 
 perueniat. per haec enim munia uoluit senior prouidentia absentiae 
 nil licere. merito de uobis emendatissimus hominum 
 domnus Faustus praedicat singulare testimonium. sine nube 
 datur agnosci nihil de eo dubitandum quem probatus attollit. 
 sed nunc ad epistulae angustias me reducens secretis debitam 
 laudem claudo penetralibus, ne quod apud externos faciendum 
 est apud uos inportunitate rancescat. uale, mi domine, salutationem 
 obsequentissimam accipiens: deum precor, ut prospera 
 uestra in longum producens mihi quoque secundis amicorum 
 successibus spondeat auctionem. uale.

I. ENNODIVS LIBERIO PATRICIO. 
 
 Dum pro uenerandae religione conscientiae uerba dirigitis 
 in Aquileiensis electione pontificis et diuinis initiata cultibus 
 lingua militat consecrando, in ignoti nos diligentia sermonum 
 uincla tenuerunt, quia nihil superat iudiciis, quotiens aliquid 
 probatus extulerit. quid enim sententiae sequacium derelinquat, 
 quando iustitiae obsequitur cuius in examen definitio non 
 uocatur? agitis bono conscientiae quod uestro uix negaretur 
 imperio. exhibuit inter arbitros Marcellini uenerabilis collegam 
 maximus hominum humilitate sublimior, et ne potestati fauor 
 per obliquos adscriberetur interpretes, quod de proprio decerpsit 
 genio laudati iunxit ad pretium. egistis mediocrem, ne praecelsi 
 esset suspecta praedicatio. clarissimorum testimonia ut 
 uires accipiant, culmina castigantur. felix sacerdotium, cui 
 facem praetulit plena mens luminis. beata conuersatio, quae 
 â€¢ idcirco in discussionem deducta est, ut tanto uiro adstipulante

 
 
 
 superaret, quae non didicisset saporem uict-oriae, nisi subiacuisset 
 incertis. semper innocentibus gloriam aduersa pepererunt: 
 prouidet defensores fortissimos mediocris inpugnatio. 
 sed quid epistulae terminos loquacitate produxi, coactas lege 
 paginas in humana concinnatione transgressus ? iungo et ego, 
 amplissimi, partibus uestris pro modulo exiguitatis propriae 
 caelo uobis obsequente consensum et, quod mirabile inter homines 
 habetur, consideratione uestri adtrahor ad amorem. 
 inspirata mihi per alterum placet affectio, dum manet caritas 
 imis inserta uisceribus peregrinante persona. comitem se tamen 
 caelestis gratia desideriis iungat et dum cupitis datur effectus, 
 aut inueniat bonum pontificatus aut faciat. ualete, mi domini, 
 et amantem uestri crebris releuate conloquiis, ut si non 
 exigat negotiosas frequentia paginas, praestentur affectui.

II. ENNODIVS MARCIANO. 
 
 Dum inter spem et metum animus meus anxio de te iactaretur 
 incerto., solida profectus tui indicia conloquii melle reserasti, 
 quia domesticam origini tuae facundiam fidelis doctrinae 
 heres insequeris. non degenerat, ut uideo, uena. linguarum et 
 peritiae successio illo quo patrimonia iure discurrit... putabam

 

 
 
 
 scientiae dotes rem tantum ingeniorum esse non familiae nec 
 duci per stemmata quod labor continuus et indefessus sudor 
 adipiscitur. sed, quantum apparet, ordines suos seruat eloquentia 
 et oris pompa, quae exundauit in ueteribus, migrat 
 ad posteros: concordat scientiae cursus et fluminum, per consuetos 
 alueos et dicendi unda praelabitur. uenit ad te cum 
 censu patris eruditio et bono subolis Asterium sepulcra restituunt. 
 inuidi fateor hactenus annis senioribus et aetatem, cui 
 ille concessus fuerat, suspiraui, beneficiorum caelestium neglegens 
 aestimator, quando potui desperare de togae fructibus 
 radicis manente substantia. sed superna dispensatio ut det 
 genium beneficiis, inprouisum facit esse quod tribuit et dum 
 nota. transgreditur, potentiam suam liberalitate manifestat. 
 non est bonis partubus infecunda Liguria: nutrit foro germina, 
 quae libenter amplectatur et curia. nota proximitate 
 sociantur causidicus et senator: his qui bene toga usi fuerint 
 reseratis susceptura sinibus palmata blanditur. uale, dulcissime, 
 et ad haec decora multus incumbe: totum te studia 
 honesta suscipiant: festina, ut ad messem patriam uenias, linguam 
 lectionis sarculo, mores bonorum imitatione purgando.

III. ENNODIVS OPILIONI V. I. 
 
 Debeo equidem prioribus responsa conloquiis et in obsequio 
 propositi uel pudoris, nisi pagina rusticante displiceam, accepta 
 geminare, ne potioris dignatio ad paenitentiam redeat

 

 
 
 
 de abiuratione fastidii. nostro enim uitio in culmine constituti 
 supercilii memoriam non amittunt, si illud mali genus sectari 
 et humiles suspicentur. cum enim eminentissimos adtollat 
 castigatio sua et honorum plenitudo saecularium hoc solo artificio 
 patiatur augmenta, considerandum est quid abiectis detrimenti 
 pariat status angustia non metiti. ergo sufficiat magnitudini 
 uestrae, quod post duplicem scriptionem sentio quid per 
 silentium erroris incurrerim. sed timui confiteor, ne ad uitium 
 me duceret fuga culparum et [sermo deputatus ad gratiam, 
 dum nulla peritiae lima comeretur, inueniret offensam. refugi 
 horrorem, qui ignaris de parendi occasione generatur. ecce 
 asserui habuisse me et animam depositum confitentis et bene 
 de uiribus conscii in restitutione uerecundiam. restat autem, 
 emendatissimi hominum, et illud placere uobis allegationis 
 meae inspectione cognoscam, quod hactenus accepta non reddidi. 
 fida enim index est possibilitatis nostrae consideratio et 
 sicut in omnibus praecipua, ita famam muniens circa linguae 
 maciem custodita, quia, si crescit eloquentium dos pudore, facile 
 prudentiae nomen adipiscitur, cum per ipsum conticescat, 
 infantia. causae tamen, quam iniunxistis, iacturam frontis exhibeo 
 et dum imperata exsequor, opinionem ad incerta transmitto. 
 Agnellus de casis per uarias promissionum mihi inludit 
 effigies, uolens a nobis summam pretii designari. sed mali

 

 
 
 
 hominis ardorem insatiabilem esse didicistis, qui nisi contemptu 
 pecuniae non sanetur. domine mi, saluto et rogo, ut religio 
 circa. me pii amoris seruetur et foederis.

IIII. ENNODIVS HELISEAE. 
 
 Diu quaesitus desideriis meis euenit effectus: ut detur genius 
 beneficiis, transmissa in longum expectatione tribuuntur. uiuit 
 in quacumque terrarum parte proximitas: sequestratione corporum 
 sanguinis catena non rumpitur: per discreta regionum 
 caritas damna non sentit, quando inter eos qui habitatione 
 separantur praesentiae uice tenetur affectio. deo omnipotenti 
 gratias refero, quia uos memores fecit esse pietatis et prosapiae 
 sub religiosa occasione reminisci. teste deo postquam 
 mihi domna Cynegia meritum uestrae conuersationis exposuit, 
 uisionem uestram speciali ardore requisiui, si uotis copiam 
 optata dedisset occasio. domina, salutationis reuerentiam dicens 
 in designato litteris uestris negotio ministerium deuotionis 
 spondeo, quia tantum praestatur animae, quantum sanetis 
 exhibetur studiis. uere dico me numquam dilexisse quem detestamini 
 et ueritum, ne ad diri hominis profectum uester 
 quoque inclinaretur adsensus. adsit deus, ne ad ecclesiasticam 
 dignitatem ueniat nulla bonae institutionis incude formatus.

V. ENNODIVS AVITO. 
 
 Vellem produci causam, si propositum non grauarem, per 
 quam frequentia amantis scripta promerui. dum enim

 
 
 
 negotiosas paginas destinatis, ministerium praebetis affectui. sed 
 apud prudentes et animorum conscios sufficiunt parca conloquia. 
 urbanus in promissionibus esse non sapio nec eis, quibus animam 
 debeo, fucata fronte blandiri. uos tantum coeptis insistite et 
 mandatis caelestibus obsequentes malum hominem, quem dicitis, 
 a desideriis deducatis. me conuenit plus rebus ostendere 
 quam sermone polliceri, quia quod tribuo hoc mihi restitui 
 incunctanter expecto. domine mi, salutationem plenissimam 
 dicens rogo, ut domnae Heliseae communi matri pro me gratias 
 agas, quae dignata est litteris suis uincula proximitatis ostendere

VI. LEONTIO ABBATI ENNODIVS. 
 
 Supra meritum meum summa circa me beneficii caelestis 
 adoleuit, dum qui poena dignus sum iustorum praemia consecutus 
 exulto. frustra delinquentes periculi mater desperatio 
 ad extrema praecipitat. in errore maximo constituti meo ad 
 spem solidam reparentur exemplo. nescio de quo opere mihi, 
 de qua innocentia epistolarum uestrarum fructus accesserit 
 et animam peccati ubertate locupletem caelestis boni melle 
 satiarit, nisi quia ille qui uulnera nostra suscepit et pro nobis 
 doluit mutata meritorum condicione quos flagellis dignos uiderit 
 castigat muneribus et uersa uice noxiorum animas dum 
 secundis replet, pudore meliorat. superni ergo secreti dignatione 
 confabulationis uestrae fruges elicui. uos de corporis mei 
 sanitate sollicitos ille reddidit, qui animae meae curam per

 

 
 
 
 spiritales medicos ad statum indultae ualitudinis redire conpellit. 
 quae sit in me substantia membrorum, religiosae sollicitudinis 
 inuestigatione perquiritis, quorum status animae partem 
 neglegens toto mundi istius grauatur imperio. agite oratione 
 me talem fieri, qualem adseritis blandimentis, quia fuci 
 nescia propositi uestri claritudo quem bonum esse praedicat 
 ante tempus innocentiae adnuntiat mox futurum. fratribus meis 
 et conseruis, quos direxistis, quantum exhibere solacii potui 
 uoto potius quam re idoneus non negaui. superest ut accipientes 
 obsequia mea cum uniuerso cui praeestis concilio per dei omnipotentis 
 misericordiam coniurati deo pro paruitate mea precibus 
 insistatis, ut cui deest per actiones suas fiducia bonorum per 
 suffragia uestra contingat.

VII. EVPREPIAE ENNODIVS. 
 
 Quamuis saepe ingenii mei maciem cognouisses, periclitari 
 tamen ieiunia oris olim probati iussionis celeritate uoluisti. 
 sed ego non abnuo oboedire diligenti, ut si facundiae deest 
 meritum, gratia subueniat obsequendi. uariae sunt donorum 
 caelestium, licet ab uno auctore progrediantur, species: alium 
 commendat perfectio, alterum insinuat quod sine tarditate 
 aliqua uult parere. domnae meae Cynegiae epitaphium uix una 
 hora habens tractandi spatium inelimata uelocitate conposui.

 

 

 

 
 
 
 uide necessitatem, ut illam tantorum meritorum feminam uerborum 
 saltibus explicarem. parca.t sterilitati meae uenerabilis 
 anima, suscipiens pro schemate dictionis studium sine nube 
 dictoris. tu, mi domina, epistolam praesentiae meae uice conplectens 
 ora, ut spiritus illius scabridis nequaquam laedatur 
 officiis. 
 
 
 EPITAPHIVM. 
 
 Nil sexus nec busta nocent, nil fila sororum 
 Vltima, fallaci pollice quae tenuant: 
 Mixta deo mulier uiuit post funera factis, 
 Mascula femineo tramite gesta ferens. 
 Sanguis honor genius probitas constantia uultus 
 Vicerunt tantis exitium pretiis. 
 Moribus adseruit magnorum stemma parentum 
 Indicium generis mens cui clara fuit. 
 Instituit natos uitam seruare serenam, 
 Dum docet exemplis semper amare deum.

VIII. ENNODIVS PETRO. 
 
 Postquam uenerabilis iustitia principis periclitatis moribus 
 magnitudinis tuae donauit te honorum germine pro messe uirtutum, 
 per linguae ferias fouens inreligiosa silentia et in eloquentia 
 tua et in meo amore peccasti, quia naturalibus adolescit 
 elocutio munita superciliis, quotiens prosperorum

 

 
 
 
 famulatur indicio. copiosior facundia honorum militat incrementis: 
 profectus BUOS non inparibus significant peritorum ora successibus. 
 ecce inamabilis taciturnitas et uobis dicendi abstulit 
 genium et mihi laetitiae inuidit effectum. referatis forsitan: 
 posses me, amice, de ignoratione culpare, si quid tibi de apice 
 meo promiscuis dedicata nuntiis fama suppressit. sed ego 
 agnoscere carorum culmina rumore non patior et manifesta 
 gaudii colligere de opinionis inconstantia. noueram quam mihi 
 deuinctionis spem simplex eruditi dudum fecisset allegatio: 
 credebam frustra me in illa parte serenis animum auris committere, 
 unde tu me esse hilarem non iubebas: illam ipsam 
 mille alarum fabricatam remigiis scriptionis tuae aestimabam 
 pedibus potuisse superari, ne amanti expectata bona tibi fructum 
 praeripiens alter ingereret. ecce, mi domine, honorem salutati 
 accipiens agnitis dolorum causis remedia properata non deneges, 
 quia, quantum praesumo, nec fides in diligentia nec ad unguem 
 ductus sermo uos deserit in loquela. non contentus tamen uno 
 dicendi genere displicere carmen adieci, ut post epulas Antenorei 
 gurgitis, quas lauacra Aponi. coacta in artum carnis lege 
 castigant, dum illud, quod aquarum fetibus distenditur, aqua 
 desecat, ego quoque, qui Heliconis fluenta non tetigi, poeta

 

 

 

 

 
 
 
 nouus admiscear. accipe ergo risum motura poemata et Glouidenum 
 tuum te solum agnouisse contentus, a publico rigore 
 me subtrahe, quia, si est quod forte placeat, sententia mihi 
 uestra sufficit, si quod morsu dignum sit, secretum puto quod 
 de amici culpis agnoueris. dabis etiam ueniam, quia oculorum 
 pressus angore poemata fortasse clauda conposui: non enim 
 possunt esse uersuum solidata uestigia luminis officio destituta. 
 lege ergo aquas calidas, quas inuises. 
 
 
 
 Tollitur adclini tellus subnixa tumore, 
 Leniter elato fulta supercilio. 
 Verticibus nullis caput admouet illa superbum 
 Nec similis pressis uallibus ima petit. 
 Fumifer hic patulis Aponus fluit undique uenis, 
 Pacificus mixtis ignis anhelat aquis. 
 Vnda focos seruat, non sorbit flamma liquorem: 
 Infuso crepitat fons sacer inde rogo. 
 Ebrius hic cunctis medicinam suggerit ardor, 
 Corpora desiccans rore uaporifero. 
 Hic pyra gurgitibus, scintillis fluctuat umor: 
 Viuitur alternae mortis amicitia. 
 Ne pereat, nymphis Vulcanus mergitur illis, 
 Foedera naturae rupit concordia pugnax.

VIIII. ENNODIVS FAVSTO. 
 
 Secundet desideria honesta diuinitas: felix auspicium bonis 
 non negetur studiis: ingenuae intentiones prosperorum fructibus

 

 
 
 
 conualescant. uotorum obsidem tradidit honestati qui ad liberales 
 adspirat superis fauentibus disciplinas: bonarum affectus 
 artium dirum dedignatur ingenium: ad eloquentiae ornamenta 
 non tendunt nisi moribus instituti. his Partenius noster germanae 
 filius incitatus stimulis Romam, in qua est naturalis 
 eruditio, festinat inuisere, cui magnitudinis uestrae suffragia 
 sum paterna pollicitus. datur culmini uestro per supplicantem 
 genius, dum, quod usus exigit, precibus inploramus, ceu si 
 quis credat se ortum solis, cursum fluminis oratione promereri. 
 non est beneficium, ubi ordo seruatur: mori obsequitur quod 
 obligat uniuersos. ego tamen supra cursum, a quo nequaquam 
 disceditis, aliquid accepturus occurro. direxi personam, in qua 
 meritorum meorum status aestimetur. alios forsitan commendatio 
 iuuet indebita: parentibus minus est quicquid superare 
 non possumus. domine mi, seruitia salutationis repraesentans, 
 portitorem paucis eiusque negotium elocutus, restat ut agnoscam 
 quid mereatur persona causa proximitas.

X. SVMMACHO PAPAE ENNODIVS. 
 
 Dum sedem apostolicam coronae uestrae cura moderatur et 
 caelestis imperii apicem regitis, blanditur profectibus parentum 
 quod meis promissum tenetur officiis. spem sine labe obtinet 
 apud constantem uirum fideliter obsecutus. grandis est pompa 
 praestantis, quotiens quod unus meruit plurimis repensatur.

 

 
 
 
 superorum instituta sectantur per quos generatio recipit quod 
 persona condiderit. sic Israelitici delicta populi propter Dauid 
 poena non tetigit, dum genti opitulata est praecessoris integritas, 
 et fides hominis aut eripuit de errore populum aut 
 iuuit in gratia. Partenius igitur praesentium portitor germanae 
 filius hac ad coronam uestram fiducia animante directus est, 
 quem sollicitudo liberalis Romam coegit expetere. sancta sunt 
 \'studia litterarum, in quibus ante incrementa peritiae uitia 
 dediscuntur. hoc itinere cana ad annos pueriles solent uenire 
 consilia, dum quod aetas refugit norunt instituta praestare. 
 fouete ergo cuius ueniendi causas patefacta [consanguinitate 
 didicistis. habetis obsidem, in quo dilucide meritorum apud 
 uos meorum qualitas innotescat. domine, ut supra salutationis 
 reuerentiam obsequiorum deuotione restituens precor, ut perlator 
 praesentium famulus uester felici sorte peregrini apud 
 uos nomen excipiat, quia quod adtributum fuerit precibus 
 meis uestrum supra dotes suas ornat officium.

XI. ENNODIVS LVMINOSO. 
 
 Videro apud quos plurimis adserendus est quem instituti 
 liberalis cura sollicitat: uos patronos meruit causa communis. 
 non ignari peregrinos suscipitis nec erudiendos animatis: expertis 
 manus necessitatibus frequenter adhibetur, dum ad eloquentiae 
 palmam feriato ore eos qui titubant inuitatis. exemplis 
 hortatur ex peregrino potens, ex incipiente perfectus. utraque 
 Partenio germanae meae filio pars conuenit, cui ad

 

 
 
 
 uenerabiles disciplinas Romam petenti pro ferratis calcaribus sufficit 
 uos uidere. si ab humanitate non discrepat, sublimitatem tuam 
 gerens ante oculos rebus ad uirtutem potius quam monitis 
 excitatur. magistra laboris est laudis ambitio, praecipue quando 
 in illo exuberat, quem similis retineas fuisse fortunae. sed 
 nobis cordi sum, circa memoratum patrem reddite, ut amor 
 mutuus de uicaria inpensione gratuletur, ut quicquid in magnitudine 
 tua dudum laboris exhibui mihi per alterum reformetur. 
 domine, ut supra salutationis obsequia dependens satis esse ad 
 commendationem credidi, si qui esset portitor non lateret. 
 precum prolixitate utitur de inpetratione diffidens: argumentum 
 est nil merentis diu rogare. facessat a moribus tuis, ut perdas 
 beneficiorum genium, dum longa supplicatione producitur de 
 effectu celeri subleuandus.

XII. ENNODIVS FAVSTO IVNIORI. 
 
 Deo gratias praefatus, qui oculorum meorum quas inexplicabilis 
 dolor pepererat nubes abstersit, iure ad ipsum beneficia 
 sua referens, qui lumen dedit et reddidit. uix enim post innumeros 
 dies sanitatis fiducia animante respiro. et hoc ad 
 absentiam culminis uestri prolixiorem respicit, ut quem genius 
 suus de uicinitate deseruit nil uideret: sed potens est ille, qui 
 corporis tulit nebulas, rerum serenitate mutare tristitiam. 
 post elocutionem necessitatis ad negotium redeo, quod coactum 
 inpetrauit adloquium. amabitis, ut spero, baiulum, quem adserit 
 causa ueniendi. Partenius sororis meae filius per liberalis 
 studii disciplinas ingenuus uult uideri: optat, ni fallor, 
 peculii uestri habere testimonium. magnitudo igitur uestra

 

 
 
 
 praeteritorum tenax, memor praesentium, prudens futuri, perlatorem 
 pro mea commendatione suscipiat, et qui erit per 
 uisionem uestram scribente felicior peregrinationis non patiatur 
 aduersa sentire. domine mi, debitum seruitium reddens precor, 
 ut uel per hanc occasionem, qua illinc Partenius susceptas 
 poterit paginas destinare, desiderati multiplicetur forma conloquii.

XIII. ENNODIVS HORMISDAE. 
 
 Scimus religiosi sacramenta propositi ab obnoxia peccatis 
 multitudine innocentia et fide separari et titulos uenerabilis 
 officii mores potius insignire quam corpora. quis bonum conscientiae 
 inter homines quaerat, si mundi adhibenda est circa 
 pontificum statuta necessitas, si sacerdotum promissio circumspecta 
 cautione seruabitur? jnumquam habuit in affectu constantiam 
 cui facere aliud de pollicitatione non licuit. saeculi 
 conuersatio legum metu retinetur: dei famulos quod bonum 
 est exhibere conuenit non formidini sed amori. dudum dum 
 nobis metus instaret et de clementia pii regis dubio meritorum 
 aestimatione penderemus incerto, camelos nostros tot dandos 
 domno papae tali reuerentiae uestrae condicione tradidimus, 
 ut, si nobis animalia ipsa non essent necessaria, iustum pro 
 ipsis pretium mitteretur, et quia nouit optime sanctitas uestra, 
 nos dum potuimus per allegationem tuam utilitates sanctae 
 Romanae ecclesiae subleuasse, nunc uicissitudine facite de 
 ueritate beneficium. quaesumus etiam salutatione praefata, ut 
 quid super hac parte deliberatio uestra habeat indicetis, quia

 

 
 
 
 credimus nec praefatum sedis apostolicae praesulem nec uos, 
 qui mediatores existitis, aliud cogitare, nisi quod et proposito 
 et iustitiae sine dubitatione conueniat.

XIIII. ENNODIVS SERVILIONI. 
 
 De perfectione confidunt discipuli, quotiens magistrorum 
 praesentiam praestolantur: spes eruditionis manifesta est, ut 
 fruatur genio suo, inuitare doctorem: clara sunt ingenia, quae 
 instruentum agitantur desideriis: monitorem requirunt qui felici 
 sorte didicerunt. sic ego sanctitatis tuae adfectione possessus, 
 quamquam me de peritia iactare non audeam, uultum tamen 
 praeceptoris expecto, ne degeneri te credas ecclesiasticum germen 
 filio conmisisse, quia quamuis memoria mea ad centenos se 
 non ualeat fructus extollere, scit tamen semina multiplicata 
 redhibere cultori. ueni ergo, ut coram positus segetem tuam 
 boni agricolae uice respicias. deus procul auertat inuidiam. 
 ita uomeribus tuis ecclesiasticae fecunditatis planta conualuit, 
 ut nulla saeuientis procellae possit inpulsione subuerti. nolo 
 praiudicio laudis sanctitatis tuae grauare conscientiam: inspicies 
 quae litterarum testimonio declarantur. superest salutatione 
 praelata, ut ad gaudia tua iam properes, quia diuina 
 beneficia gradibus semper accedunt et quibus bona conferunt 
 meliora pollicentur.

XV. ENNODIVS SENARIO. 
 
 Numquam apud deum fusa deprecatio uotiuo nudatur effectu, 
 apud quem hilaritas lacrimis obtinetur et maeror transit in

 

 
 
 
 laetitiam. adfuit diuinitatis auxilium desideriis meis et te, 
 animae meae maior portio, de prolixis gentium finibus misericordia 
 duce reuocauit. uere non possum epistulam in multa 
 uerba diffundere inpeditus fletibus, quos gaudia in cumulum 
 adducta pepererunt. fac, mi domine, paruitati meae caelestis 
 doni plenitudinem non perire. unum uterque habeamus hospitium 
 nec de parietum angustia sollicitudo generetur, quando 
 unum pectus sufficiens animabus nostris praestat habitaculum.

XVI. ENNODIVS PAMFRONIO. 
 
 Magna sunt imperia gaudiorum: expers est continentiae 
 hilaritas et in uocem gestit erumpere. uenit optatus desideriis 
 dies et ille, quem numquam de meritis meis sed semper de 
 superna pietate postulaui, magnitudini tuae splendor accessit: 
 redditus est generi et moribus tuis apex, per quem conscientiae 
 fidelis in lucem prodire non formidet integritas. deus 
 bone, indulta custodi, auge successibus quod dedisti, fac circa 
 seruum tuum primum esse gradum qui summus est. praecipio 
 spe futura quae deprecor: nesciunt in foribus haerere quae 
 caelo auctore tribuuntur. semper incrementis ad culmen ascenditur, 
 ubi supernus fauor praestat exordium. quis hoc in uita 
 hominum uel eorum, qui conuersationem suam nulla custodiunt 
 nube sordentem, accessisse sibi die una gratuletur, te honorum 
 auspicia ingressum et dulce meum Senarium ab ultimis terrarum 
 partibus restitutum? breuis horarum cursus interfuit,

 

 
 
 
 ut et tu palatio natus et ille sit redditus. in ueritate dico et 
 de dei misericordia mihi securus spondeo, fragilitati meae praesidia 
 caelo obsequente concedi. spondetur mihi quod uobis est 
 praestitum. domine mi, salutationis obsequia suscipiens rogo, 
 ut, si quid amori meo tribuis, domnum animae meae Senarium, 
 ut apud me maneat, exorare pleniter non omittas. quod nisi 
 obtinueris, multum mihi de hilaritatis cumulo decerpsisti.

XVII. AVIENO ENNODIVS. 
 
 Bene magnitudo uestra, dum origini et moribus praestat 
 obsequium, emendationem sine interuallo coniungit errori et 
 quod peccatum sapienter intellegit, priusquam altero denuntietur, 
 auertit. quis credat deliquisse in correctione uelocissimum? 
 pene non uocandus est sectator excessuum qui obuiam 
 manum ponit in subreptione culparum. haec, mi domine, ad 
 ea, quae es dignatus scribere, gratia uestra duce respondeo. 
 ceterum humiliorem me proposito actuum meorum pondera 
 reddiderunt: uix miseria remansi idoneus reformare conloquia. 
 domine mi, salutationis obsequia praesentans deum rogo, qui 
 culminibus uestris fructum pro hac qua humilem non spernitis 
 consideratione restituat.

XVIII. FAVSTO ENNODIVS. 
 
 Vix est ut intentus rebus felicibus aduersa praenoscat: uelut 
 sinistrum enim omen repudiat, si quid de austeritate futurorum 
 intellectu praecedente respexerit: certe ne et alieno 
 tempore amarae se misceant, ipsa molestiarum horret agnitio. 
 nullo credebam interuallo nunc inamabilem Rauennam, dum 
 erat thesauris meis plena, distare: non me sic sitientem fons, 
 aestuantem aura, ut illa ad se non lassum requies inuitabat. 
 at nunc ipsa Roma puto ad longiora pro peccatorum meorum 
 fasce translata est. ubi est illa quae rara putabatur frequentia 
 litterarum ? ubi crebra uisio? ubi tot solacia diligentiae? uere 
 pro meis partibus loquor: detestor uitam, quae nec in aerumna 
 constitutis est odio. adleget forsitan culmen tuum, sibi pro 
 superna dispensatione cupita contigisse. non est plena felicitas, 
 quando uestrorum aliquis miseriis durae sequestrationis adfligitur. 
 deo credite, non sunt fucata quae defleo nec ad explicandam 
 cordis tragoediam aut epistularis concinnatio sufficit 
 aut sermonis angustia. Christe rerum arbiter, propriae succurre 
 necessitati, ne humana fragilitas ad inmensi fascem doloris 
 non sufficiens pressa subcumbat. domine mi, salutationis seruitia 
 dependens rogo, ut paginalis circa me cura seruetur, ut 
 uel hoc remedio inter aestus mens constituta respiret.

XVIIII. PARTENIO ENNODIVS. 
 
 Non in te admiror sermonis abstinentiam, quia qui exigua 
 condiderit nil producit. credis sub hac occasione profectus tui 
 latere substantiam? et taciturnitas inperitiam prodit et infabricata 
 confabulatio manifestat infantiam. interea ante inops 
 gratiae non fuisti, sciens quid diligentia, quid amantis sollicitudo 
 flagitaret: factus es bonarum rerum nescius, postquam 
 te ad obtinenda quae putantur summa trasmisimus. quod 
 restat, uale et accipiens monitoris uerba melioratum te scriptionis 
 adsiduitate diuulga.

XX. AVITO ENNODIVS. 
 
 Dum remedia sua quaerit affectio et aestum sollicitudinis 
 conloquio cupit medicante releuari, ardescit animus prouisionis 
 beneficio: unde extingui creditur, geminatum diligentiae surgit 
 incendium. saepe mihi baiulorum copiam perquirenti inde 
 aegrescere contigit, unde opinabar quod prodesset accidere. 
 ecce medetur desideriis meis qui suorum ad uos causa properauit: 
 fit adiumentum necessitatis alienae quod propriae 
 consideratione suscipitur. uidero quid conmendatione mea Bonifacius 
 promoueat: interim opitulatur studiis meis quod prolixis 
 a me precibus inpetrauit. hunc bonis ortum natalibus testis 
 sanguinis mens designat. germanum suum praefatus in uicinitate 
 Aquileiensis ciuitatis adserit esse captiuum, qui ut a uobis

 

 
 
 
 iuuetur exposcit. sanctae domus uestrae consuetudo uulgata est: 
 talem uitam bonorum actuum obsidem iam dedistis, a qua 
 uelut debitum poscat qui calamitate deprimitur. domine mi, 
 accipientes plenae salutationis obsequium facite exorati quod 
 sponte consuestis, ut qui uestris supplex est alteri eum esse 
 non liceat.

XXI. AVITO ENNODIVS. 
 
 Adstipulatorem me opinionis suae fieri magnitudo uestra ita 
 supplicatione postulat, quasi ad amicitias recenti adhuc sim 
 incude formatus aut non genio suo defrudet qui propositum 
 diligentiae sub quacumque occasione commutat. facessat a 
 Christianis moribus uaria de amante sententia: qui officium 
 oris sui dedicauerit laudibus liberum non habet inchoata deserere, 
 ne deuenustet praefati mella praeconii uilitate sequentium. 
 uidero qui ingenuum credat esse sectari nouitatem: ego ut tarde 
 amicos eligo, ita in his indemutabiliter perseuero. mihi adsum, 
 quotiens opinionem uestram astris aequauero, quia apud quos 
 ignoti sumus moribus nostris de sodalibus aestimamur. uere 
 fateor splendorem conscientiae uestrae famae uice copiosus 
 effudi: ante aduentum culminis tui obsequio sermonis mei in 
 Liguria quanti essetis innotuit. deo gratias, qui cum sententia 
 mea generalitatem fecit habere concordiam. utinam me non 
 humiliaret paupertas eloquii! plus habent uota de meritis tuis, 
 quam proferat lingua de laudibus: inops facundiae per

 

 
 
 
 quoscumque strepitus quae gloriae tuae potuerunt conuenire non 
 tacui. facta est lux genii uestri conscientiae meae demonstratio. 
 procul auertat diuinitas, ne umquam testimonio meo fragilitas 
 claris moribus inimica subripiat. nulla est quam opime texuistis 
 in uobis erroris causa, quam recolam, et si pro meis meritis 
 extitisset, bonorum ueterum recordatione sopiretur. quod restat, 
 ualete, mi domini, et iter meum uotorum benignitate prosecuti 
 caritatis recordatione absentiae meae damna pensate.

XXII. VENANTIO ENNODIVS. 
 
 Si proximitas sanguinis ad diligentiam mentes inuitat, pii 
 amoris obsecutus imperiis gestio me praeuium praestitisse sermonem 
 et orditum paginas amplectendis uiam reserasse conloquiis. 
 diu quidem cassa expectatione maceratus, dum operior 
 paginas non emisi, sed calcaribus suis animum meum fodit 
 affectio et ad tabellarum munia priorem fecit accedere. habeo 
 praerogatiuam, si bene conicio, plus amantis, qui et post productum 
 silentii uestri studium loquor, et debeo uerecundia 
 conmendare quod tacui. nunc tamen, ne epistularis concinnatio 
 transgressa terminum deuenustet auctorem, salutationis seruitia 
 dependo et, si mereor, dignationi uestrae conciliandus 
 occurro, quia potiorum sublimitas communione geminatur et 
 facem praefert eminentissimo gratia concessa subiectis.

XXIII. CONSTANTIO ENNODIVS. 
 
 Si liceret cum magnitudine uestra aequa sorte contendi, si 
 honores aetas meritum quod uobis facem praetulit nos non in

 

 

 
 
 
 umbram cogeret: ego potius culmen uestrum de tabellarum 
 abstinentia iure culparem, qui, postquam ad urbem Romam 
 profecti estis, nulla me recordationis fruge subleuauit. sed uide, 
 per rerum prouidentiam quam cauta est seniorum dispensatio 
 et fabricatis plena sermonibus: praeuenitur querelis innocentia 
 et, ne dolorem suum in lucem producat, arguitur: fit rea, ne 
 faciat. ergo haec mihi digrediens promissa contuleras? hac 
 deosculatum fiducia subleuasti, ut crederem mei inmemores 
 uos futuros? an ad aliud adtributae sunt paginae, nisi at 
 secreta pectorum oris claue manifestent ? sed abstineo prolixitate 
 paginali, ne grandiorem generet confabulatio producta rancorem. 
 ad salutationis obsequia me reduco rogans, at pro me 
 apud apostolos dei preces effundas, ut eorum beneficiis mortalis 
 angustiae superetur obscenitas et de puro mandatorum 
 caelestium tramite mens serena gratuletur.

XXIIII. LACONIO ENNODIVS. 
 
 Bene cupitis superna dispensatio dedit effectum et de negotiosi 
 occasione conloquii fraternam refouens diligentiam quod 
 putabatur necessarium fecit optabile. hinc caelestis cura nepti 
 meae procum non omnino a sanguine nostro peregrinantem 
 iussit accedere, ut, dum consulendi instat opportunitas, sancto 
 amori pabula praestarentur. uix sustinebam fateor procurati 
 studia longa silentii, sed interpres mitior putabam adplicandum 
 timori quod subducebatur affectui. deo gratias, qui ad usum 
 stili fraternitatem uestram reduxit et gratiae. diuinis tamen 
 legibus cognationem indiculo conprehensam in matrimonio licere 
 sociari sine dubitatione noueritis. sed continuo ad urbem Romam

 

 
 
 
 homines meos dirigo, exacturus a uenerabili papa super hac 
 parte responsum, ut animum uestrum potioris praecepti firmet 
 auctoritas. domine, ut supra salutationem plenissimam acci- â–  
 pientes sanctum quoque et communem patrem parilis noueritis 
 esse sententiae, cuius ad uos per hominem meum, si diuinus 
 fauor adnuerit, cum sedis apostolicae apicibus litteras destinabo.

XXV. AVITO ENNODIVS. 
 
 Quam saepe aliena peccata nos ingrauant et quod a nobis 
 non oritur iure nostro inputatur excessui! ex me didici fidem 
 ueterum non: perire, dum per negotia nouella cana poetarum 
 reparatur adnuntiatio. de me dictum aestimo: decidit infelix 
 alieno uulnere. super expectandae memoriae uiri 
 Sabini filio exhibetur praefata concinnatio, qui hactenus aegritudinis 
 tentus obstaculis sine uitio suo constituta uiolauit. 
 fateor paene animum meum reum fecerat magnitudinis uestrae 
 diues adsertio et credebam culpam esse propriam, quam conscientia 
 non habebat. ecce, ut primum in bonam ualitudinem 
 reductus est, Mediolanum cum summa properatione commeauit. 
 cetera apud uos alleganda esse non credidi, quia qui commendat 
 magnis uiris iustitiam obliuionem uidetur aequitatis opponere. 
 domine mi, salutationis plenissimae munus exhibeo et, quod

 

 

 

 

 
 
 
 superest, quaeso ut status circa me gratiae uestrae, quamuis 
 sit plenissimus, adhuc tamen recipere cogatur augmenta

XXVI. AGAPITO ENNODIVS. 
 
 Resistunt peccata desideriis et ut meritorum status delinquentibus 
 innotescat, a labiorum proximitate cupita subtrahuntur. 
 acrius adfligunt oblata, cum pereunt: potior sitis est, 
 quam undarum gustus exaggerat: non urunt memoriam prima 
 fronte negata beneficia: quis ferat ingestam oculis aequo animo 
 se perdidisse dulcedinem? sed recte ista ad supernam remittuntur 
 prouidentiam, qua caelestis dispensatio mysterii idcirco 
 humanis dispositionibus manus opponit, ut uotorum praestet 
 effectum. sanctus pater uester libenter se pariturum iussioni 
 magnitudinis uestrae fuerat de mea occursione pollicitus, sed 
 animum eius in diuersam partem pro utilitate, quantum dicit, 
 ecclesiae superuenientia rapuere consilia, sicut praefati pagina 
 ad uos directa declarauit. praestolatur tamen super negotio 
 designato magnitudinis uestrae secunda conloquia, quo manifestius 
 in fratris uestri Fausti patricii utilitate me esse necessarium 
 reseretur, cuius gratiae nihil sibi aestimat liberum 
 denegare. quod restat, obsequii mei humilitate suscepta precor, 
 ut caeli opifex, qui culmini uestro paruitatis meae curam est 
 dignatus infundere, ipse per uos sequenda disponat.

XXVII. EVGENETI ENNODIVS. 
 
 Supra modum me sollicitant procurati studia indefessa silentii 
 et licet animus in statione sit positus, contristat sermonis

 

 

 
 
 
 abstinentia, qui uiuis imaginibus secretum pectoris oris claue 
 manifestat. patior quidem interdum caritatem sub paginarum 
 promulgatione simulari, numquam tamen credo his muniis abstinere 
 qui diligunt. referat forte magnitudo uestra publicae 
 occupationis curam locum scriptis familiaribus non dedisse. 
 sed idem status erat, cum praecedente tempore conloquia culmen 
 uestrum crebra praestabat nec ita aulicis deputatus premebatur 
 excubiis, ut promissi amoris memoriam non haberet. quis fauis 
 toxica, quis caenum fontibus clandestinus susurrator admiscuit? 
 aut forte quod fuerat de affectione subreptum ad iudicium 
 rettulistis ? sed ego occupare uos paginarum promulgatione non 
 differo, ut ad usum ueterem cessantibus promissae dignationis 
 stimulis uel garrulitatis meae prouocati fruge redeatis. domine 
 mi, obsequium salutationis plena humilitate persoluens indico 
 me uestris cupidum esse aspectibus praesentari, si tamen faciendum 
 perpensis quae uobis cordi esse non dubito rescribatis.

I. ENNODIVS PARTENIO. 
 
 Nisi te efflictim diligerem et pii amoris soliditas indemutabili 
 radice constaret, possem iuiuriarum dolore prouocatus, uel cum pueriliter irasceris uel cum adroganter supplicas, con- a 
 moneri : nihil enim inuenio, quod sit fabricata humilitate superbius. 
 praefero contumelias fucatae frontis obsequiis: transit 
 amaritudinem dulcedo simulata. non opus est deprecationibus, 
 si quae te catena nectat intellegis. poscant pro excessibus ueniam 
 quibus est liberum non parere. ita famulos nobis iudicii cae 
 lestis claritudo deputauit, ut in quacumque mens parte deflexerit 
 illorum necessitas inclinetur. ille expectat clemens, 
 qui destrictum, si uelit, refutare possit imperium. haud procul 
 ab hoc ordine euagari potestas mihi a deo adtributa patietur. 
 optare te conuenit, ne mansuetudinem, quam in me praedicas, is 
 meritorum tuorum consideratio iusta deuenustet et pietatis 
 tramitem culparum multitudo depretiet. licet, ni fallor, misericorditer 
 uindicta comitatur errantem nec ulla est potior patientia 
 nisi quae uitiis aditum non recludit, a te tamen facessat indignatio 
 nostra, quia quod deliqueris non inclusus dolor et 
 gratia fallente seruatus sed uerbera castigabunt. nunc uno 
 modo in cicatricem cogere uulnera intemperatis sermonibus

 
 
 
 ingesta praeualebis, si te per culmina liberalis studii ingenuum 
 doctrina monstrauerit. ueniam nisi peritia suffragante non 
 exiges: mutata qua notus sam lege parcendi circa desidem 
 saeuitiam sub perennitate seruabo. quod restat, deum precor, 
 ut ualeas et de uersibus tuis caelesti fauore comitatus spem 
 angeas, quam dedisti.

II. ENNODIVS FAVSTO. 
 
 Summa gaudiorum est opportunitas perlatoris, qui minister 
 diligentiae per necessitates suas desideriis obsequiam praestat 
 alienis. hunc quidem honestas commendat et peregrinus ab 
 officio mercatoris pudor insinuat. iungitur quod notitia culminis 
 uestri ad fidem probitatis accessit. nam scriptionis 
 uenerandae frugibus ipso commeante satiatus sum. refundo 
 ergo depositum officii lege constrictus et quem in Liguria 
 positum pro uirium mediocritate suscepi ad potissima patrocinia 
 tabella prosequente trasmitto. quod superest, reuerentiae 
 uestrae quicquid habet humilitas deuotionis offerimus, supplicans, 
 ut litteras uestras uel pro mearum adsiduitate iam merear.

III. EVPREPIAE ENNODIVB. 
 
 Rerum omnium cursus obsequiis corporis, animarum constat 
 imperio: aliud nobilitat caelestis adfinitas, aliud abiectio terrena 
 summittit. nec liberum est, ut quo mens parente deo

 

 
 
 
 conlata deflexerit quod de ultimis adsumptum est non sequatur, 
 nec licet militem obuiam manum decretis imperatoris adferre. 
 hinc Crispus adseruit aliud nobis cum dis, aliud cum beluis 
 esse commune. huius secreti ratione cum absentibus peregrinamur 
 et salua membrorum ualitudine amantum febribus 
 aestuamus: per haec uincula nulla itinerum interiectione diuidimur 
 et segregati habitaculis in unum studiis conuenimus. 
 nosti, soror uenerabilis et omnem apud me transgressa dulcedinem, 
 quae praefationem exegisset occasio. nunc aperta 
 tecum et prodiga pudoris fronte congrediar. uix quae ante 
 direxeras blandimenta sustinui: post admonitionem meam duplicia 
 in litteris mella fudisti, quae tota pectoris secreta concuterent 
 et ad desiderium tui captiuam animam relicta corporis 
 sede. transferrent. quam timeo ne rursus ad incertum 
 remittatur affectio et cum tota mens diligentiae uela laxauerit, 
 subducta periculum statione patiatur! animus meus quia fuci 
 sit nescius. cognouisti nec destabilem inter amantes urbanitatem 
 possit adsumere. tua rursus diuersum sexus et natura 
 . pollicetur, ut dicit sapientissimus Salomon: anima, quae in 
 saturitate est,. fauis inludit. scit uerborum meorum 
 testis et iudex disposuisse me, nisi forte subdolo gratiae sapore 
 decipiar et degustatae caritatis sitienti pocula oblata submoueris, 
 spiritalis coniugii non simulacrum sed ipsam implere 
 ueritatem et dum inter nos unum uelle et unum nolle constiterit, 
 uel quod bonos ad imitationem stimulet uel quod

 

 
 
 
 malos adficiat omnium oculis et mentibus exhibere. tu tantum 
 deo medio aduersus omnem quae ex inuidia nascitur inpugnationem 
 firmam promitte et indemutabilem seruandam esse 
 constantiam. quocirca uale, mi domina, at breui pro maximis 
 admonitione contenta, quia nec epistolaris concinnatio plura 
 patitur nec ratio penetralium paginis debere committi, si ad 
 haec quae indicata sunt uoto et fide respondes, propriae scriptionis 
 testimonio pollicere.

IIII. FAVSTO ENNODIVS. 
 
 Non scripsi, ut amaro incommoditatis meae indicio uos 
 grauarem, sed ut sollicitudinem uestram, quatenus insistat 
 orationibus, conuenirem. male oculos meos ante receptae ualitudinis 
 substantiam inpositus labor accepit: omne a me uobiscum 
 lumen abscessit. sat est significasse quod patior. 
 uestrum est prosperitatem meam a deo, quem precibus placatis, 
 exigere et reseranti litterarum fores crebris opem ferre 
 conloquiis. domine mi, deum quaeso, ut illud a uobis indicari 
 faciat quod me delectet agnoscere.

V. AVRELIANO ENNODIVS. 
 
 Non est fiducia mea praecognitis nudata successibus. ualidus 
 in affectione est quem animo meo diligentiae memorem iusta 
 sum aestimatione pollicitus. gratias tibi, superna dispensatio, 
 quae humanis rebus prosperorum fructum de aduersitatis occasione 
 largiris nec pateris in ordine suo tristia permanere.

 

 

 
 
 
 nescio quid magnitudini uestrae hostilis malitia de patrimonii 
 ubertate decerpserit : tamen sub hoc titulo inuictissimi domini 
 multum locupletem gratiam conparauit. bona est iactura substantiae, 
 si incliti notitia principis dispendiis inuenitur : non 
 est facultatum formidanda decessio, si per eam, qui omnes 
 uincat diuitias, summi domini amor adquiritur. huc accedit 
 quod nec illa inminutio, dum facta est lucri Â«ater et honorum 
 uia, inpactae humilitatis potuit tenere substantiam. sic reparata 
 sunt quae inimicus eripuit, ut adhuc gaudiorum cumulum 
 praestoleris. supersunt quae in spe habeantur, cum culmini 
 tuo contigerit maxima iam tenere. his beneficiis caelo auctore 
 conlatis notitiae et communionis nostrae bona iungamus. quando 
 mihi tantum uirum nisi per illa quae praefatus sum contigisset 
 agnoscere? sed augeant superna quae tribuunt et ad 
 quae desideria porriguntur diuina nos cura perducat. quod 
 restat, uale, mi domine, et amantem tui crebris foue conloquiis, 
 quia nisi epistularis concinnatio teneret terminum lege praescriptum, 
 gaudia me in multa uerba diffunderent.

VI. BOETIO ENNODIVS. 
 
 Par quidem fuerat unis litteris magnitudinis tuae respondisse 
 simpliciter nec geminare debere conloquia semel obnoxium: 
 sed cautione ad hoc, non inscitia deuolutus sum. de utrisque 
 enim epistulis una obsequitur debito, altera praestatur affectui. 
 credite, nefas putaui non cum faenore suo restituere quod 
 mens uenerabilis prima contulerat. dulciora sunt ante exemplum 
 bona diligentiae, nec tantum habet uirium aut genii

 

 
 
 
 qui amicitiarum callem secundus ingreditur: summatim sibi 
 gratiam non potest uindicare cui in amore forma praestatur: 
 inpudentiae est non respondere caritati, cum manifestet res 
 bene orta uirtutem. haec in festinatione perlatoris celer scripsi: 
 latius posthac uerba diffundam nec maciem ingenii mei, dum 
 merita uestra respiciuntur, aspiciam, si tamen desideriis meis 
 tabellarum frequentiam commodetis. domine mi, salutationis 
 uberrimae seruitia dependens quaeso, ut memoriam proximitatis 
 uos habere resignent promulgata sine intermissione conloquia.

VII. ENNODIVS AVIENO. 
 
 Diu est quod desideriis ueracibus suspensus solo litterarum 
 pascor officio: dum enim magnitudinem uestram alloquor, 
 uotiuo me aestimo non deesse conspectui. sed remediis suis 
 animus aegrescit adflicti, et quod diligentiae pabulum inuenitur, 
 hoc magis macerat de amoris fruge ieiunum. uere, domne, 
 sic uos, lumina mea, deus seruet incolumes, quia si aut uires 
 corporis mei siuissent aut festinatio domni, Rauennam totis 
 intentionis meae uiribus expetissem. sed si deus uoluerit, salua 
 uita domni mei patris uestri et domnae matris post pascha 
 cum adiutorio superno ueniam, ut uobis uisis ad spem uitae 
 reualescam. domine mi, salutationem uberrimam dicens precor, 
 ut omnes sanctos orare pro me instantissime procuretis.

VIII. ENNODIVS SENARIO. 
 
 Quamuis pro peccatis meis etiam litterarum uestrarum 
 solacia subducantur, ego tamen memor debiti, quo me per 
 gratiam uestram ut dei memores obligastis, scribere non omitto, 
 sperans, domne Senari, ut deum, quem in me cogitasti, semper 
 attendas et frequenter mihi litterarum uestrarum munus inpertias. 
 domine mi, saluto plurimum reuerentia consueta et 
 inploro, ut per omnes sanctorum basilicas pro adflictione mea 
 deum rogare non desinas.

VIIII. ENNODIVS FAVSTO. 
 
 Quamuis ad tutelam pontificis innocentia officii eius comes 
 adsistat nec opus sit humanis solaciis ei, qui humanitatem 
 professione superauit, scit tamen omnipotens deus me sancti 
 episcopi portitoris praesentium iussioni exactum inpendisse conloquium. 
 diu enim renisus sum, ne arrogans uideretur, si 
 minister antistitem et apud sanctissimam conscientiam potissimum 
 uix mediocris adsereret. sed perfecta oboedientia est 
 quicquid summus exigit non negari. et ideo praelato debitae 
 
 
 . salutationis obsequio precor, ut ad consolationem multis inpugnationibus 
 praegrauati subsidium conferatis, quatenus singularis 
 boni rem facientes non patiamini inmeritum sacerdotem 
 diuturnae subiacere maestitiae.

X. ENNODIVS FAVSTO. 
 
 Deus, qui bonorum operum animo uestro inseruit affectum, 
 ipse obsequentem sibi longa felicissimum aetate tueatur, quia

 

 

 
 
 
 quamuis innocentia quam fouetis indesinentes pro uobis ducat 
 excubias, obligati tamen beneficiis uestris non possunt quae 
 pro uobis deo debent uota conprimere, quia pro inpensis gratias 
 non referre et deus in carne constitutus exhorruit. utinam 
 tantum ualerem pro rebus uerborum tribuere, quantum sentio 
 me debere! his tamen, quod ad aliam mercedem uestram pertineat, 
 suggerere non omitto, ut cartam, quam in causa Laurenti 
 tabularii Comensis fecistis, inpletam mihi transmitti iubeatis et 
 pro illa caeca muliere, quam Martinus conductor de Modicia 
 obprimit, comitis patrimonii litteras tollatis, quibus iubeatur 
 quod ei abstulit mancipium sine dilatione reformare, quia quod 
 in praesenti in mandatis accepit facere pro rustica temeritate 
 contemnit.

XI. ENNODIVS AVIENO. 
 
 Digresso. de Mediolanensi urbe communi domino sola in 
 consolatione remanserunt solacia litterarum, quia dum sermo 
 ad uos dirigitur, aliqua praesentiae uestrae desideriis meis 
 imago blanditur. quod et a uobis domnis meis, ut crebro 
 faciatis, exposco, cogitantes absentiam uestram hac sola posse 
 adsiduitate sustineri. habeant felicissimi uotiuam praesentiam, 
 mihi delieta mea cogitanti epistularis cura sufficiet. domine 
 mi, salutem uberrimam dicens precor, ut et per sanctos 
 dei pro me preces fundere minime desistatis, et domino 
 gratias referre, cuius circa me beneficia etiam insperata tribuuntur.

XII. LIBERIO, EVGENETI, AGAPITO, SENARIO, ALBINO. 
 
 Vberioribus opus est paginis, ubi fides claudicat perlatoris: 
 per amantem mei cultorem uestrum Stephanum diaconum sufficit 
 parca conlocutio, qui transgrediens epistulas in multa uerba diffusas praefert affluentibus necessaria, dum conpendio 
 fidelis arcani alleganda non subprimit. quod restat, ualere me 
 deo auspice nuntians prosperitatis uestrae bona disquiro et 
 plenum reddo salutationis obsequium deprecatus, ut fiduciam 
 meam incorrupta dignationis uestrae non denudet integritas.

XIII. AVITO ENNODIVS. 
 
 Inportunum me \'facit aliena necessitas, quia debeo pro deprecante 
 sermonem. lex propositi intercessionis refutat auaritiam. 
 nam ad conscientiae meae sarcinam iungitur, si respuam 
 supplicantem. expectandae memoriae Sabini filius ad diem 
 constitutum sententiam praestolaturus occurrit: sed agellum 
 suum utilitatis consideratione est coactus expetere, quia et 
 fideiussor et exsecutor definita die defuerunt. abiurantem me 
 de praefati negotio ultra uilescere baiulus inpulit, ut ad eum nuntios, quatenus rursus occurreret, destinarem, quod me 
 fecisse significo. nunc salutationis meae dicens obsequia in 
 potestate est culminis uestri, in pradicti causa quid iustitia 
 quam fouetis, quid fiducia quam dedistis mereatur, ostendere.

XIIII. AVITO ENNODIVS. 
 
 Scio mea apud uos clamare silentia nec quicquam fieri quod 
 non secreta interpretatione teneatur, ego tamen ab scriptione 
 non destiti nec sublimis memoriae uiri Sabini- filium fabricato 
 ingenio a iudicatione subtraxi, qui uiolentias in agello suo 
 perpessus hactenus operam. dicitur nauasse. cum barbaris. credite 
 mihi, aderit securus examini et disceptationem uestram 
 sine aliqua formidine ueniet ingressurus. domine mi salutati 
 reuerentiam dicens precor, ut personam meam tanti habeatis 
 insitae dudum affectionis recordatione fulcire.

XV. FAVSTO ENNODIVS. 
 
 Bene prouidentia superna disponit, ut dum a me beneficia 
 postulantur, sic sollicitudo mea uotiuos inueniat perlatores. 
 facessat negare aliis quod mihi tribuo et illud auaritia sordente 
 continere quod subleuat largientem. Simplicianus praesentium 
 baiulus adulescens nobilissimus natalem scientiae sedem 
 Romam conatus expetere hoc sibi credidit pro singulari euenire 
 conpendio, si ad notitiam culminis uestri duce pagina perueniret. 
 cui ego nequaquam uolui cupita subtrahere, sciens 
 consuetudinis uestrae esse quod reliqui faciunt exorati. nunc, 
 mi domine, seruitia salutationis accipientes facite, ut praefatum 
 peregrinationis dura non onerent meque crebra scriptionis 
 uestrae per hanc inpetratam frequentiam releuare munia non 
 desistant.

XVI. ENNODIVS LVMINOSO. 
 
 Non deberent esse negotiosa conloquia, quae pro remedio sibi 
 amor inuenit, nec religionis stipendium ad necessaria nos 
 oporteret euocare commercia, quia dulce esset epistularum 
 munia soli militare concordiae nec rem diligentiae in aucupia 
 transferre conpendii! sed res ad hoc rediit, ut nisi senior 
 caritas, quae inter nos ab ipso uitae limine sumpsit exordium 
 et per uarias profectuum uires messem gratiae perduxit ad 
 aream, conpulsa pro meis partibus stimulo scriptionis adsurgat, 
 grandi ingratitudinis et detrimentorum sterilitate percutiar. 
 meminit amplitudo uestra quae. de expensis, quae apud Rauennam 
 episcopus meus fecerat, me ei redhibitionem promittente, 
 pro sedis apostolicae utilitate, uobiscum fuerit conlocutus: de 
 qua restituenda celerem promiseratis effectum. sed pro peccatis 
 meis nescio qui casus manus opposuit. de qua ad me praedicti 
 antistitis se conuertit intentio, ut uix indutias ad sacratissimam 
 urbem tribuerit destinandi. nunc post deum in uobis causa est, 
 qui potestis et personam meam offensione pontificis et detrimentis 
 eripere, ne officium fidei mihi uni peperisse uideatur 
 aduersa. domine mi, salutationis munera persoluens deum 
 precor, ut animum uestrum ad utilitatis meae considerationem 
 incunctanter inuitet. ego quid amplius facerem inuenire non 
 potui, nisi ut cum allegatione manifesta fidum mihi dirigerem 
 perlatorem.

XVII. ENNODIVS MARCELLINO EPISCOPO. 
 
 Magnifici uiri domni Stephanioni filii uestri facit dignatio, 
 ut beatitudini uestrae legendus occurram, cuius beneficio itineris 
 caritas detrimenta. non patitur et quod praesentia non ualet 
 sermone conpensat. his ergo seruitia apostolatui uestro debita 
 repraesentans quaero, ut me orationum suffragio subleuetis, 
 quatenus insertus uenerabili conscientiae de omni merear dignationis 
 uestrae fruge gratulari, quia fiduciae meae coronam 
 uestram non ambigo responsuram.

XVIII. ENNODIVS DOMINICAE. 
 
 Fecit magnitudo uestra quod et sanctis moribus suis debet 
 et sanguini, ut propinquitatis memoriam silentii non patiatur 
 torpore languescere. in quacumque terrarum parte uiuit adfinitas, 
 nec separantur regionibus parentelae catena sociati 
 credite mihi, dilectio sancta non deperit nec ullum patitur 
 per diuisiones itinerum natura dispendium. nam generum 
 uestrum tantum mihi noueritis caritatis inpendere, quantum 
 ad uicissitudinem nulla satisfactio existat idonea. quod superest, 
 domina mi, accipientes debitae salutationis affectum, deum 
 precor, ut in bono mutuae felicitatis uidendi uos occasionem 
 conferre dignetur, quatenus sub confabulatione uotiua pia 
 desideria subleuentur.

XVIIII. ENNODIVS FAVSTO. 
 
 Postquam desideriis meis uidendi uos facultas elapsa est, iterum 
 ad litteras mens reuertit: cogitur abiuratum poscere 
 paginale subsidium et institutam melioribus copiis animam 
 quasi uilioris cibi alere aut sustentare conmercio.s o quam 
 graue est, quotiens uariis necessitatibus obsequentom fugitiua 
 libertas ad noua instituta transducit! quae dura sunt continuatione 
 franguntur: multum de grauitate oneris usus incidit: 
 flebilis condicio ad optata quae non sunt mansura perducit: 
 leuior sors est curis iugibus occupati. hoc sum infelicior peccatorum 
 fasce, quod de bonarum rerum sapore gustaui. sed hinc 
 alias. deo relinquenda sunt quae humano remedium nesciunt 
 habere consilio. uobis interim reuerentiam salutationis inpendens 
 reditus mei facere indicia non omisi, cupiens pari scrip- 
 . tionis uestrae hilaritate releuari.

XX. ENNODIVS FAVSTO. 
 
 Ignoratur bonorum sapor in prosperis: uix dinoscitur superni 
 qualitas bonorum, dum tenetur: post migrationem capita dulcescunt: 
 desiderii pretia in manibus constituta nescimus. uere 
 fateor, quamdiu Rauenna uos habuit, sinistrum omen credidi 
 cogitare quae patior nec inter res secundas quasi malignus 
 propriae felicitatis interpres quae per absentiam uestram euenire 
 poterant suspiraui. non debui merita mea, si ab homine non. 
 separarer, agnoscere nec intellegere fugitiuum esse quod sectanti 
 peccata blanditur. sed quid epistolaris concinnatio castigatae 
 terminum dictionis excedit? ferat his rebus medelam cuius

 

 
 
 
 imperio uniuersa famulantur. ego tamen, propter quod adtributae 
 sunt paginae, ualeo substantia corporali et per haec 
 munia sub dei ope, ut prosperitas uestra nuntietur, expecto. 
 accipite ergo obsequia mea, et si quid inter haec, quae mecum 
 geri didicistis, euentus dexter adtulerit, sine dissimulationis 
 obstaculo nuntiate.

XXI. ENNODIVS FAVSTO. 
 
 In occasione rapui soluendae humilitatis personam domestici 
 perlatoris. desideriis meis militabit quod in aliorum negotiorum 
 efficacia prouidistis. fateor, durum credidi uicinior litteras 
 denegare, qui numquam potui in longinquo constitutus abstinere 
 conloquiis. uisus enim mihi sum Rauennatibus occupatus excubiis 
 magnitudinem uestram quadam mentis dextera contigisse. 
 idcirco ad leuamen desiderii scripta prorogaui, ut quod uiuis 
 subtrahebatur affatibus lectione pensarem. ergo honorem salutati 
 exhibens rogo, ut me huiusmodi, quotiens opportunitas 
 ingesta fuerit, remediis subleuetis, in quibus absentia unicum 
 habet diuina prouisione subsidium. agnouistis quae sit curatio 
 affectione languenti: uestrum est medelam aegris animis non 
 negare.

XXII. ENNODIVS EVGENETI. 
 
 Diligentia est multiplicium causa paginarum. reuerentiae 
 uestrae debetur quod ab scriptione non tempero. testis gaudii

 

 

 

 

 
 
 
 
 
 non patitur uox defectum, quia statum ualitudinis uestrae 
 laetus excepi. ualete.

XXIII. ENNODIVS PARTENIO. 
 
 Deo auspice dilectionis tuae primordia conualescant: adsit 
 desideriis communibus per quem uires studia sortiuntur. declarasti 
 te scriptionis luce urbem amicam liberalibus studiis 
 iam tenere: praemisisti in foribus quod auara parentum uota 
 superaret. non sum dictionis tuae rigidus aestimator nec respuo 
 tenuitatem praesentium, cui secutura blandiuntur. quotiens 
 uomeribus terram scribimus, animus de spe uenturae frugis 
 eleuatur: semper de herbis aristarum diuitias amicus arationis 
 intellegit: diligens rusticandi adhuc in cano frugis pomorum 
 populos iam metitur. facessat aduersitas et quicquid pariunt 
 peccata discedat, ductus mihi oratiunculae tuae etsi eloquentiae 
 nitore non subsistit, Latiaris tamen uenae sapore radiauit: 
 fluxit sermo non absonus, lectionis tamen opibus ampliandus. 
 sed quid ego post tantum iudicem, cuius auribus operis tui 
 concinnationem placere signasti, quasi post olores anser strepui? 
 illi quicumque placuit examen securus ingreditur: facundia 
 ab illo praedicata praeualet fauorem etiam ab inimicis exigere. 
 labora ergo, ut felix bene coepta euentus extollat, honestorum 
 te obsequiis indesinenter inpende: eos qui consortio te suo 
 polluunt debens monitis nostris reuerentiam uelut ueneni 
 poculum fuge: profectum tuum paginis scire cupido semper

 

 
 
 
 adnuntia. quod superest, uale et omnibus superni fauoris iutus 
 auxiliis familiae tuae de peritiae messe responde.

XXIIII. ENNODIVS ARCHOTAMIAE. 
 
 Quamuis ius affectionis consanguinitatis lege constrictum 
 regionum prolixitate non pereat nec catena generis, quae animas 
 nectit, terrarum separatione diuidatur, attamen pabulum caritatis 
 est aut uidere aut officio sermonis appellare quem diligas: 
 nescirentur secreta mentium nisi proditione linguarum. haec 
 in usu uocauit antiquitas, ut illa, quae pectoribus clausa sunt, 
 non laterent. ego Gallias, quae totum me propter uos sibi 
 uindicant, si oculis non inspicio, affectione non desero. gratias 
 tamen praesentium perlatori, qui necessitatis suae occasione 
 desideriis meis praestitit, ut inter aestus animorum, quibus 
 baiulus deerat, optatum praeberet officium. salutans ergo seruitio 
 debito precor, ut portitor beneficii sui uicem recipiat et 
 qui in gaudio meo opitulatus est suis uotis restitutum per 
 me credat effectum.

XXV. ENNODIVS FAVSTO. 
 
 Scit magnitudo uestra quo me honorent praeiudicio studiorum 
 liberalium sectatores tamquam rem sibi debitam commendationis 
 meae scripta poscentes. in usu est uos beneficia, me 
 uerba conferre et magnitudinem rerum desiderium uincere 
 postulantis. si ab his muniis temperem, saluo munerum uestrorum 
 genio, ego uotum beniuoli non habebo. perlator praesentium

 

 

 

 
 
 
 Pertinax teste apud uos natalium suorum pudore uulgabitur, 
 qui in adstipulatione stemmatis usurus est bono uerecundiae, 
 per quem indiciis ualitudinis meae pro uestro desiderio factis 
 precor, ut fiduciae suae fructum capiat ex dignationis uestrae 
 messe locupletem, et quotiens uotiuus conmeantum cursus accesserit, 
 ad subleuandum me quas in amoris solacio accipitis 
 paginas destinate.

XXVI. ENNODIVS EVPREPIAE. 
 
 Debentur quidem necessitati silentia, sed scripta diligentiae: 
 exigit metus abstinentiam tabellarum, sed interdum cedit 
 affectui. uix aliquibus adquiescit obstaculis mens amantis: feruet 
 ad redhibenda gratiae stipendia potius cum uetatur. ecce praelocutus 
 quae me causa ab his muniis suspenderet relinquo 
 conscientiae uestrae quae faciat obsequentem. deum tamen 
 precatus in bona me ualitudine uel Lupicinum nostrum esse 
 significo, hoc de uobis cupiens quae a me sunt prorogata 
 cognoscere. nolo tamen curam uestram sequestrati pignoris 
 fasce deprimatis. credite conscientiae meae, plus illi per 
 studium debeo quam ipsa exhibere poteras per naturam. utinam. 
 ingenium illius beneficia superna meliorent. uere dico, uobis 
 ad longiora digredientibus utriusque parentis sollicitudo me 
 respicit, quam potuimus in unum positi cum ambitione partiri. 
 domina mi, salutationem plenissimam dicens precor, ut tantum 
 mihi caritatis et orationis suffragium concedatis, quantum me 
 ad desiderii uestri effectum effectum conprobastis.

XXVII. ENNODIVS SENARIO. 
 
 Vber conscientiam uestram pro superna dispensatione 
 uicissitudo comitetur: reddat pro paruitate mea altissimus 
 quod agnoscit a uobis, qui semper amantibus fideles extitistis, 
 fuisse conlatum. certus portus est pectoris uestri inuenisse 
 diligentiam: estis hac conuersatione praediti, ut amicorum 
 spem beneficii conlatione uincatis. secundam admonitionem 
 desidero, ut iniunctum iter adripiam: date felicem dexteram 
 humilitati meae et prospera mecum uestra diuidite. domine 
 mi, salutationis obsequia praesentans quaeso, ut si rerum 
 dominus apud Rauennam feliciter commorabitur indicetis, 
 quatenus sine ambiguo praecepta uestra perficiam.

XXVIII. ENNODIVS GVDILEVO. 
 
 Solent quibus felicitas et potentia deo ordinante conceditur 
 humiles consolari officio litterarum et prospera sua paginarum 
 promulgatione partiri. ego multo tempore ut his subleuarer 
 muniis expectaui, sed cessantibus uobis necessarium credidi 
 non tacere, ut quod amor non exigit iuxta euangelicam lectionem 
 mereatur inportunitas. domine mi, salutationem plenissimam 
 dicens quaeso, ut me antiquum cultorem uestrum illo foueatis 
 quo olim promisistis affectu et prospera uestra paginarum me 
 faciatis directione cognoscere.

XXIX. ENNODIVS FAVSTO. 
 
 Quamuis sublimi uiro et omni integritate praedito Sabino 
 Romam properante tute paginarum officia commisissem, ut 
 resignanda per litteras fidelis relator adsereret, attamen sollicitudini 
 meae debui duplicibus magnitudinem uestram indiciis 
 informare, ut perlator ex litteris securus principium narrationis 
 adsumat. haec scripto degustata sufficiant: ad illud reuertor, 
 propter quod epistolae destinantur. ualere me corpore nuntio 
 deo supplicans, ut statum animae de uestra faciat prosperitate 
 reparari.

XXX. ENNODIVS FAVSTO. 
 
 Non potest doloris magnitudinem eloqui oris infantia, qui 
 mihi de illa re contigit, quod harum perlatoribus ad Liguriam 
 destinatis ab scriptione temperastis, quorum commeationem uos 
 ignorasse non credidi, et praesentiam magnitudinis uestrae a 
 petitionis qualitate deprehendi: datur enim inueniri - a dispositis 
 tractatorem. me tamen urunt epistolarum feriae, quas 
 ad leuamen maeroris mei etiam occupatissimi reppulistis. nunc 
 ad uota redeo. ualete, mi domini, et caelestem circa uos gratiam 
 multiplici resignate conloquio. partum est enim actibus uestris 
 quietis tempore de ea quae in laboribus sata est innocentiae 
 messe gaudere.

XXXI. DOMNO PAPAE ENNODIVS. 
 
 Peruigil beatitudinis uestrae cura quasi coram positos in 
 quocumque loci sint obsequentes adtendit et sine ullis feriis,

 

 

 
 
 
 dum gratiae suffragium praestat expertis, inuitat extraneos. 
 etenim plures ex spectaculo fructus capiuntur laboris alieni, 
 quia discit operam nauare in cuius oculis redduntur praemia 
 sudoris et fidei. atque utinam par uotis esset effectus et quod 
 didici pro religione cupere daretur implere! domine mi, famulatus 
 mei humilitatem exhibens parca in maximis elocutione 
 contentus quid domnus episcopus frater uester super directa 
 legatione senserit patefaciendum praefati litteris derelinquo.

XXXII. ENNODIVS AVIENO. 
 
 Cum semper sint litterarum inter amantes iucunda commercia 
 et ex his muniis, etiam si Spartana adhibeatur breuitas, gaudia 
 prolixa nascantur sintque huiusmodi officia remedio absentibus, 
 uotiua sollicitis, attamen aeger animus super eorum de quibus 
 pendet prosperitate iactatur et hac tantum curatione respirat, 
 quam cum negat anxiis is, qui nullo labascit incerto, resignat 
 se diligentia non teneri. pauerunt diu animum meum a magnitudine 
 uestra destinata colloquia et hilaritati congrua pabula 
 praestiterunt. quorum nunc abstinentia non adfert tristitiam, 
 sed cogit ad exitium. potuit enim saluti opem tribuere quod 
 ante militauit affectui: abiurata est caritatis religio, quando 
 profutura meae ualitudini uerba denegantur. agnouistis quid 
 fecerunt silentia uestra, quibus emendatione succurrite: nam 
 apud uos si mei non dominatur obliuio, scriptione mutantur. 
 domine mi, salutem largissimam referens deum deprecor, ut 
 aestibus meis superni dispensatio fauoris occurrat et in solacio 
 maerorum meorum illa a uobis indicari faciat, quae delectet 
 agnosci.

XXXIII. ENNODIVS HORMISDAE ET DIOSCORO. 
 
 Scio conscientiam religiosam grande aestimare compendium, 
 si praestandi nascatur occasio, his maxime quos deuotos extitisse 
 meminerunt. ergo quamuis prima reuerentiae uestrae 
 causa sit scripta mittendi et utilitatis adlegatio sit subicienda 
 diligentiae, attamen anxius animus saepe necessaria praeponit 
 affectui. retinet fraternitas uestra domnum papam de expensa, 
 quam episcopus meus apud Rauennam pro eius utilitate me 
 spondente fecerat, restitutionem fuisse pollicitum. sed actum 
 est, ut uix ad uos dirigendi praestaret indutias, et de mea 
 sibi satisfaciendum esse substantia protestatur. nunc quia 
 grandis summa non est quae reposcitur et summum est beneficium 
 me ab ingratitudine eius, quae uidetur iusta, subtrahere, 
 ordinate quod uobis retributio superna compenset. domini mi, 
 salutem abundantissimam reddens deum quaeso, qui animis 
 uestris quod me subleuare possit inspiret. ego autem adfui 
 partibus meis, qui cum contestatione maeroris per paginas indicati 
 direxi fidelissimum perlatorem, qui nobis perferenda sine 
 inminutione suscipiat.

XXXIIII. ENNODIVS FAVSTO ALBO. 
 
 Quamuis magnitudo uestra per longum silentium obliuionem 
 mei fuerit contestata et dum ab epistolaribus munus

 

 
 
 
 temperat, memoriam obsequentis abiecerit, attamen prouidentia 
 caelestis desideriis meis prospera uestra non patitur occultari 
 et uariis indiciis successum circa nos resignat optatum. nunc 
 tamen animus meus usque ad hoc deuinctione productus est, 
 Ut proprium ad nos dirigerem perlatorem, qui uiuis pastus 
 aspectibus bona ad me manifesta perducat. credite, domini, 
 magna me uobis esse obligatione constrictum nec ullas pectori 
 meo ferias dari, quibus uisionem uestram non plena intentione 
 disquiram. superest, ut reducta in ecclesia Romana concordia 
 occurrendi uobis contingat occasio. domine mi, salutationem reuerentiae 
 uestrae plenissimam dicens deprecor, ut suggestionem 
 portitoris hominis mei grato suscipiatis auditu et do felicitate 
 uestra uel totius domus statu recurrenti nos instruatis alloquio.

XXXV. ENNODIVS DOMNINAE. 
 
 Inter curas et molestias, quibus pro peccatorum fasce subicior, 
 elegi singulare subsidium, ut ad uos domnas meas litteras 
 destinarem, quarum precibus omnia mihi secunda contingerent 
 et ad serena laetitiae depositis angustiarum nubibus reformarer. 
 prima enim maeroris causa est, quod prospera uestra, 
 dum in longinquo degitis, uix datur agnosci, ex qua nascitur 
 circa personam meam omnis aduersitas. adeste ergo supplici 
 precibus uestris, ut per sanctorum dei suffragia aegro animo 
 medela tribuatur. domina mi, seruitium salutationis inpendens 
 deprecor et per deum uos, quem colitis, obtestor, ut continuis 
 me postulationibus et lacrimis, quibus regnum caeleste uim 
 patitur, domino commendetis, quia hoc munus speciale conputo 
 et omnibus commodis antepono.

XXXVI. ENNODIVS ADEODATO PRESBVTERO. 
 
 Caelestis dispensatio religiosis desideriis numquam negat 
 effectum: nam quod pie cupimus maturo praestat studio. 
 desideranti enim mihi per litteras orationum uestrarum postulare 
 suffragia perlatorem domesticum uota pepererunt, ut stimulo 
 scriptionis admoniti pro suscepti anima supplicetis, quia 
 doctor gentium clamat: orate pro inuicem. nihil enim est 
 quod deum diligens etiam pro delinquentibus optinere non 
 possit. laborate ergo promissis dudum patrociniis et gaudia 
 mihi per lacrimas conparate: ueniat ad me fructus innocentiae 
 meritis ignoratus. haec sunt, de quibus sanctum dei admonere 
 praesumpsi. timeo enim facere prolixa conloquia, quia res 
 necessaria strictis est postulanda sermonibus. nunc in Christo 
 ualete, mi domini, et sentire me deprecationis uestrae munera 
 prosperis indicate.

XXXVII. ENNODIVS IOHANNI. 
 
 Ergo falso creditur amorem reddi diligentiae et tacitis animas 
 se interrogare colloquiis, fidem mentium sensus adserere, 
 ut quod inpendimus uicaria nobis relatione debeatur? uocem 
 montium secreta restituunt et in obsequio humanitatis muta 
 fabulantur: sed magnitudinem tuam in contemptu mei contigit 
 silentium pro scriptione redhibere et in astipulatione 
 artificis genii temperando a paginis pertinaciam garrulitatis obprimere naturae lege calcata. facessat a moribus meis sequi 
 quod admissum doleo et subleuare culpas imitando. ecce iterum

 

 

 
 
 
 appello linguae ferias fouentem et in longioribus persequor, 
 habens promissae caritatis memoriam. domine, ut supra salutationem 
 largissimam offerens quaeso, ut debitum gratiae uel 
 nunc exigat inportunitas, dum prouidetur, quatenus ardorem 
 desiderii prolixis satietis alloquiis.

XXXVIII. ENNODIVS FIRMINAE. 
 
 Quotiens uotiua res repente contigerit, pretium de ipsa temporis 
 breuitate sortitur. caelestis enim ut crescat beneficii 
 genius, subitum facit esse quod tribuit, ne deuenustet sperantum 
 prolixitas misericordiam largitoris. quis enim affectum 
 desiderii repente suscipiens non auidius impetrata ueneretur P 
 sic litteras magnitudinis uestrae sitiens tempore profectionis 
 accepi. dolebam fateor et uehementer angebar, dum nec obsequiorum 
 meorum perlator existeret nec sospitatis uestrae 
 digressurus bona cognoscerem. ecce utrumque frons bona concessit 
 : accepi pariter indicia optata quae refero et uno eodemque 
 tempore regressum me de Alpibus Cottiis et Rauennate significo 
 iter adrepturum. orate ut uariis laborum iactato incommodis 
 patientiam supernae benedictionis munus infundat. me autem 
 quod ad custodiam gratiae culminis uestri splendor hortatur, 
 facilius credo cursus fluminum in diuersa reuocari et relictis 
 fluentorum alimoniis aether uacuum pisces expetere, quam tantorum 
 me inmemorem delicta restituant. quod superest, ualete, 
 mi domina, et redemptori nostro pro persona suscepti incessabiliter 
 supplicate.

I. ENNODIVS IVLIANO. 
 
 Praeceptis magnitudinis uestrae ministerium debitionis exsoluimus, 
 quia fit aequitati proximus qui iusti uiri monitis 
 obsecundat. negotiorum qualitas, quae ab amico ueritatis agnoscenda 
 committitur, cautione instruit animum cognitoris integri. 
 adfectionem infudisset nobis magnitudinis uestrae consideratio, 
 si studia non dedissent. in negotio igitur, quod inter 
 Bautonem regiae domus conductorem et Epiphanium cartarium 
 uertitur, dum anceps in disceptatione nostra euentus nutaret 
 et alterna se partes intentione conliderent, adserente Bautone 
 se sexaginta et quatuor solidos publicos, quos de reliqua indictionis 
 illius emisso chirographo fuerat debere confessus. 
 idcirco non posse restituere, quia per manus sublimis uiri 
 Proiecti quadraginta solidos Epiphanio suffragii nomine contulisset, 
 pro quibus nullum beneficium secutum fuisse doceretur, 
 et replicaret ipse Epiphanius, se si quid accepisset, 
 labore meruisse nec frustra sibi a Bautone quicquam fuisse 
 conlatum uel prolati testis fidem laudibus incessanter adtolleret: 
 statuimus ut sub iureiurando mihi nominatus superius 
 uir nobilis Proiectus et sperati genus declararet beneficii et 
 effectum, si ita esset, adsereret non secutum: quod cum fuisset

 
 
 
 
 inpletum, Epiphanius acceptem pecuniae refunderet quanti. 
 tatem. nunc in potestate est culminis uestri decisionem nostram, 
 si placet, auctoritate fulcire.

II. ENNODIVS FAVSTO. 
 
 Quantum ad fascem maeroris adiungit interrupta tribulatio, 
 quando ut acrius urat aduersitas, prosperorum mutatione blanditur! 
 ad acrius umquam onus accessit, quod continuatae sarcinam 
 calamitatis abiecit? quam bene me ad patientiam 
 absentiae uestrae longus temporum usus aptauerat, dam hoc, 
 quod felicitas non habebat, didicerant nec uota praesumere! 
 ecce iterum de inueteratis doloribus passio nouella me lacerat, 
 et obductam cicatricem rescindit ictus acutior. inploraueram 
 a discedente misericordiam, ut quod de praesenti confabulatione 
 perdebam, litteris pensaretur, nec hanc frugem omnibus 
 desideriis ieiunus emerui. ego consuetudinis meae non neglegens 
 inter lacrimas scripta concinno, quibus de adflictione 
 mea credidi nil potius indicandum, inlustris uiri domni Pamfroni 
 relatione contentus. nunc, mi domine, obsequia famuli 
 uestri dignanter accipite et animae in angustiis constitutae 
 remedia consueta praestate.

III. ENNODIVS AVIENO. 
 
 Quibus magnitudinem tuam discedentem precibus inploraui, 
 merito retexerem, nisi memoriae uestrae inrogare contumelias 
 euitarem. nam qui amantem de his, quae recens sunt acta,

 

 

 
 
 
 
 conuenerit, fugiendam bonis obliuionem inportunus opponit, 
 cum hoc sit peculiare coniunctis, ut sub quadam praescientia 
 mutuo sibi cupita sufficiant et ad substantiam caritatis efficaci 
 dispensatione quod uotis poscendum est effectu seniore 
 concilient. caelestis dispensatio facienda suggerit, si quid 
 amor optat inquiras. his iungitur quod aestuanti animae, dum 
 iter adriperes, multus in promissionibus subuenisti dicendo 
 sustentandum me esse paginis, qui propriae lucis priuarer 
 absentia. ecce et pollicitatio fide claudicat et spe inritatus 
 ardesco. egit ueniens de remedii praesumptione fiducia, ut 
 difficilius dura tolerentur. sed nunc, mi domine, honorem salutationis 
 accipiens, postquam apud uos quod male est animo 
 declaraui, curatio properata subcurrat, ut qui salutis uestrae 
 status est uel gratiae principalis expectatis reseretur alloquiis.

IIII. ENNODIVS AGNELLO. 
 
 Semper famulantes diligentiae paginas nunc in proditione 
 sui dolor exigit et gaudiorum ministras in uocem reserandae 
 traxit iniuriae nec contenta fuco dissimulationis urbanae secreta 
 pectoris aut taciturnitate uestiuit aut in partem aliam transtulit 
 blandimento. noui quidem fabricata, sed fugio et simplicitate 
 contentus cum amantibus serena animi fronte congredior. 
 ubi gentium fuit sub obtestatione dei inter nos 
 promissa deuinctio, ut proficiscentes insalutatum me uelut 
 incognitum linqueretis nec potestatem remanens sortirer necessaria 
 suggerendi? credo prouidistis, ut inbecillus oculis

 

 
 
 
 
 totum uobiscum lumen amitteret nec diem meum sub amici 
 praesentia clausis orbibus intuerer. haec si per neglegentiam 
 contigerunt, aestimationi relinquetis quem apud uos locum 
 obtineam: ferenda sunt acerbius, si intelleguntur accessisse 
 per studium. nunc uale, mi domine, et animum meum quem 
 in statione consistere suadet innocentia origo propositum, 
 ad potiorem gratiae partem, quia uobis sinceritate patuit, 
 inuitate.

V. ENNODIVS SENARIO 
 
 Quamuis te dominum meum per intemeratae documenta 
 fidei principalis sibi cura coniungat et morum claritudo ita 
 publicis rebus misceat, ut amabilis a te saporem quietis excludat, 
 non credo tamen ita religionem amicitiae posthaberi, 
 ut non satisfaciens deo adiuuante regnantis imperiis debita 
 sua refundas affectui. nostis quid poscat aula, quid gratia et 
 uno eodemque tempore nec rerum deestis domino nec amori, 
 quando Christianae mentis integritas per has partes diuisa 
 solidatur. his ergo sollicitudinem meam credo releuari, quibus 
 uenerabilis consuetudo seruatur studiis. tantum est, ut dei 
 nostri solaciis magnitudo uestra adiuta gratuletur. domine mi, 
 salutationis obsequia praesentans spero, ut de uestro uel amici 
 uestri domni Fausti statu hilarem me fieri uotiuo litterarum 
 contingat indicio.

VI. FLORO ET DECORATO ENNODIVS. 
 
 Permisi hactenus magnitudinem uestram mobilitatem Ligurum 
 urbanae fuco disputationis incessere, quia et me origo 
 reddebat alienum et uos ab eorum culpis constantia promissa 
 seiunxerat. sed cum una sorte ab oculis uestris et mente 
 discessi, praeconis uoce contestor neminem damnare posse quod 
 sequitur nec saluo pudore sententiam excessibus dictare peccantem. 
 fas est liberos a reatu uitia detestari: quis aequo 
 animo ferat monitorem quod uerbis destruit actibus non uitare? 
 euangelii sententia est qui fecerit et docuerit sic 
 dignum dei gratia posse iudicari. uobis copiosus sermo est, 
 quotiens error arguitur, et sub conuersationis neglegentia puritas 
 amplectenda uerborum. perdidistis lacrimarum mearum 
 memoriam, quam discedentibus gemini doloris ictus effudit. 
 ecce quanti dies sunt, in quibus sub tanta frequentia commeantum 
 nulla neque domni mei amici uestri neque uestra, 
 quae de illo rem uoti indicent, scripta suscipio. absoluistis 
 imitatione culpabiles, non quod Liguribus euenerit propositum, 
 quantum uos dicitis, infidelitatis amittere, sed quod eos contigerit 
 inuenisse in his quae sunt uitanda consortes. rogo tamen 
 seruitio salutationis exhibito, ut tandem aliquando tamquam 
 boni domini precum mearum memores prosperitatem uestram 
 uel domni mei amatoris uestri reseretis muniis litterarum.

VII. ENNODIVS HELPIDIO DIACONO. 
 
 Perfecta caritas corporalis absentiae damna non patitur nec 
 animorum serena coniunctio itinerum sequestratione mulcatur: 
 quorum animae Christo in caritatem sociante conueniunt nulla 
 possunt separari interiectione terrarum. hac ego spe uel securitate 
 de conscientia uestra securus amantem mei adloquor tamquam 
 in amplexibus constitutum. foue, domne Helpidi, quem deo medio 
 suscepisti. habeat suas mundus astutias et urbanitatem fallendi 
 prudentiam damnandus appellet: tu illi dulcedini quam probaui 
 nihil admisceas, nisi quod gradibus ad perfectae caritatis 
 nos bona perducat. domine, ut supra salutationem plenissimam 
 reddens quaeso, ut prosperitatem uestram uel eorum, qui nos 
 diligunt, frequentibus mihi indicetis alloquiis.

VIII. ENNODIVS EVPREPIAE. 
 
 Quam bene animum meum ad patientiam sequestrationis 
 absentiae uestrae usus aptauerat, dum prolixa silentia contemptum 
 dulcedinis rerum suarum necessitate pariebant! rescissa 
 . est cicatrix, quae ad medicinam pii amoris accesserat. 
 confiteor, soror uenerabilis, ad antiquum me desiderium litterae 
 tuae nimis noto conditae sapore reuocarunt. ecce uide qua 
 mecum arte contendis, cui nec satietatem de praesentia tua 
 nec obliuionem de silentio pateris subuenire. scit mentium

 

 

 

 
 
 
 discussor altissimus lectione apicum tuorum animam meam 
 inter penetralia sua non potuisse consistere et ad praesentiam 
 tuam diligentiae euolasse melle conpulsam. habuit Arelatensis 
 habitatio, cum Mediolanensibus muris includerer, et dum ad 
 dulcem sedem libertas mentis excurreret, intra Italiam me 
 corporis captiuitas includebat. o si suppeteret sermonis abundantia 
 ad ea quae cupit animus exponenda aut illa, ad quae 
 lingua sufficit, non pudor eriperet ! paruus amor est qui oris 
 testimonio sufficienter aperitur: confessio est tepidae caritatis, 
 quotiens in ea non cedit eloquium. quod restat, deum 
 precor, ut ualeas et ad subleuandum maerorem meum, quem 
 scriptione tua nimis daedala arte geminasti, bono prosperitatis 
 mutuae reserueris.

VIIII. AVIENO ENNODIVS. 
 
 Pompam quam in litteris fugitis optinetis, nec aliud est 
 loqui uestrum nisi declamationum insignia custodire: hoc in 
 uobis natura, hoc peritiae mater indeficiens lectionis cura congessit. 
 sed miseriis meis euenire nulla consolatio potest, quando 
 ante oculos sunt locata quae merui, et quantum praelatus 
 indignior extiterit, tantum in aperto fiunt peccata superati. 
 quid animum meum, inlustrissime hominum, conaris adtollere ? 
 quid in uita, quae plena maeroris est, reseruare liceat tribulationibus 
 meis? pro bono dispensationis caelestis finem uel 
 cum uita constitui. uobis tamen insufficientes refero gratias,

 

 
 
 
 qui illam circa me seruatis diligentiam, qua potiorem nec dignissimis 
 praestaretis. domine mi, salutationis reuerentiam soluens 
 spero, ut orare pro me minime desistatis et ad calamitatum 
 solacia ferentia opem scripta mittantur.

X. ENNODIVS FLORO ET DECORATO. 
 
 Conpulsoris functus officio ad redhibitionem promissionis suae 
 uix aduocatum coegi, ut quod aduocatis debebat exsolueret. 
 genus durae professionis, ut a nobis dicenda praeueniam: ad 
 uerecundiam clericus inclinaui. quale sit quo molliuntur obstinatissimi 
 et quid sibi uelit qui raptores spoliat aestimate. argenti 
 libram, quam frater Epiphanius dedit, fratri Gaiano ad 
 uos perferendam tradidi, pactis tamen adhuc apud me quae 
 suscepi constitutis. restat ut, si tradere debeam, designetis. 
 domini mi, salutationem plenissimam dicens rogo, ut primum 
 per sanctos pro me orare dignemini, deinde domnis amatoribus 
 uestris obsequia mea sub illa qua me cupere scitis humilitate 
 reddatis.

XI. ENNODIVS AGNELLO. 
 
 Male est animo meo, quod de facundiae suae dotibus mihi 
 abundantia uestra nil tribuit et ita eloquentiae opibus incubat, 
 ut partem ex eis facere sacrilegium computetur. turpis est

 

 

 

 
 
 
 - equidem uniuersarum rerum auaritia: contigit tamen, si uerba 
 deneges, plus pudenda. saepe etiam euenit ut frequenter scribentes 
 minus diligant: numquam tamen accessit, ut aliquid 
 caritati reseruet qui in perpetua taciturnitate perdurat. potest 
 nasci de epistolaribus blandimentis ambiguitas: certa fides 
 est ab eo, qui seruat silentium, non amari. haec sunt, quae 
 in festinatione perlatoris celer scripsi, geminis stimulis incitatus 
 uel properationis baiuli uel doloris. ergo taedio animi 
 mei remedia incunctanter adhibete, ut quamuis defuerint hactenus 
 affectioni pabula sua, in statione esse tamen promissa 
 caritas innotescat. domine mi, salutem plenissimam dicens 
 quaeso, ut expectationi meae quod sufficit loquendi peritissimo 
 non negetur.

XII. ENNODIVS HORMISDAE DIACONO. 
 
 Nullus remaneret imperitis locus ueniae, si plura loquerentur: 
 sola breuitas commendat indoctos. supra errorem est 
 prolixa narratio rusticantis: quando ab ignaro extortum fuerit 
 quod diu legatur, sibi rancorem suum debet exactor. quisquamne 
 hominum in longum uult fastidienda procedere et 
 nullo sapore condita breues terminos non habere? Romana hoc, 
 frater, et nimium artifici subtilitate flagitasti: sed nos contra 
 fabricatos munit simplicitas nullis colorata praestigiis. etenim 
 quamuis me delenifica epistolae tuae oratione produxeris, mei 
 immemorem non fecisti. scio artare paginam, cuius pretium 
 promulgator intellego. noueris me tamen meis partibus non 
 deesse, quamuis uocet in medium et urbanus et clericus. 
 sed quid produco paginam, cuius superius angustiam pollicebar? 
 haec mihi cum amante concertatio: talis fructus est litterarum.

 

 
 
 
 domine mi, salutem uberrimam dicens precor, ut Christi nostri 
 tribuente misericordia crebro salutem uestram uotiuis mihi, 
 dum meam quaeritis, nuntietis affatibus.

XIII. ENNODIVS BOETIO. 
 
 Si liberum esset imperata differri, concederetur mihi adhuc 
 ornamenta silentii non perire: nam taciturnitatis munus est 
 quod non inhumanum loqui me posse credidistis. uidete quantum 
 linguae genium uox pressa contulerit. sed res est uacui pectoris 
 periclitata remedia non tenere. agit sermonis cura, ne promulgantis 
 celetur inscitia, quando otii labor gloriam intercipit. 
 ecce ego ille ante probationem laudatus subdor examini et 
 ferias meas, ne uidear praedicatione dignus, inrumpo. nam 
 dum humilitas reddit obsequium, impetrata per silentium non 
 habemus. tu in me, emendatissime hominum, dignaris praedicare 
 uirtutes, quem in annis puerilibus sine aetatis praeiudicio 
 industria fecit antiquum, qui per diligentiam imples omne 
 quod cogitur, cui inter uitae exordia ludus est lectionis assiduitas 
 et deliciae sudor alienus, in cuius manibus duplicato
 
 igne rutilat qua ueteres face fulserunt. nam quod uix maioribus 
 circa extremitatem uitae contigit, hoc tibi abundat in limine. 
 uere dedisti pretium loquacitati meae, dum desiderantem conloquia 
 primus aggrederis. contigit noua res garrulo, ut usque 
 adeo produceretur, donee exigerent scripta responsum. deo gratias, 
 qui occultis itineribus de propinqui uos necessaria affectione 
 commonuit. ecce geminae causas iniuriae iam tenetis: nam 
 postquam agrestis innotui, praesumo dicere me parentem. domine 
 mi, salutis officium dicens spero, ut circa litterarum

 

 
 
 
 munia frequentiam commodetis, in quo opere adsiduitatem et 
 amans exhibet et facundus.

XIIII. ENNODIVS ARCHOTAMIAE. 
 
 Ita supra claritatem generis morum luce profecistis, ut quos 
 etiam uobis non nectit propinquitas acteum uestrorum bona 
 subiciant. quia enim non perfectam reuerentiam sit paratus 
 inpendere animae in dei cultura sublimi? quia peregrinum se 
 facit a redemptoris gratia qui deo non non obsequentes. 
 indicium enim est conuersationis praecipuae Christi nostri 
 amare cultores: proximus est emendatissimis qui diligit iam 
 probatos: testimonium dat bonorum sine dubitatione meritorum, 
 si studeas laudibus prosequi sub debita continuatione perfectos: 
 fit sanctis proximus qui in illis sine fuco praedicat sanctitatem: 
 quemcumque diligentia hortante praetuleris, dispendium. pudoris 
 est, ni sequaris. quis salua uerecundia per spinosa gradiens 
 purgatum iter adtollat et uiam salutis aspiciens calles eligat 
 noxiorum? professio caecitatis est bona ante oculos in exemplum 
 locata respuere et unde imitatione proficias non tenere. 
 haec, mi domina, de te non incertis fama nuntiauit indiciis, 
 non loquax uulgus per ignara iudicii ora iactauit, cui mos est 
 de humanis actibus, dum scintillas in rogos animat, amplificatas 
 fidelium flammas extinguere. hoc nostrorum relatione 
 propinquorum, praecipue tamen domina et sorore Euprepia

 

 
 
 
 referente, percrebuit, non solum uos dignas esse praeconiis, sed 
 instituisse celebrandum et uenerabili filio cum prosapiae radiis 
 facem conuersationis ingerere. habet, quantum conperi, Lirinensis 
 habitator quod de sancta matre discat, etiam quae 
 urbana domicilia non reliquit. si mihi credit pietas tua, plus 
 est in acie uicisse saeculum quam uitasse: resignat timorem 
 fuga certaminis, nec spes est ulla uirtutis, quando ante congressionem 
 declinatur aduersarius: conscientia roboris paucis 
 adquiescit ad latebram: hoc est secretum eligere quod ostendisse 
 formidinem. haec ego non dominum meum et familiae 
 nostrae iubar presbyterum arguens scribo, cui nec ibi credo 
 inpugnationes deesse, quas superet, in quo loci uisus est declinasse 
 conflictum. tunc enim uniuersa saeculi blandimenta 
 calcauit, quando aetatis opum natalium profectionem eius 
 retinere catena non ualuit. sed uobis quantum sexus infirmior, 
 tantum debetur potissima de palmae adeptione laudatio. prope 
 est ut etiam illius tu sis tutela propositi, quae mala uiduitatis 
 et orbitatis patiens de uenerabilis filii meritis solacii tui 
 occasione pateris nil perire. ecce ubi femina fragilitatis oblita 
 castelli uice et uirum et iuuenem ab hostili inpugnatione subducit. 
 huius facti dux gloriosa perdures et usque ad illud in 
 saeculo perseueres, quo illum, si ita res poposcerit, iam maturum 
 mundi istius campus accipiat. uellem, confiteor, si epistolaris 
 pateretur concinnatio, in longum uerba producere et de 
 actuum uestrorum ornamentis pauca sub loquendi ubertate 
 narrare. sed haec ad alios scribenda reseruentur. sufficit uos

 
 
 
 scire, quia, quamuis a me numquam sis uisa, cognosceris et 
 adorandis inserta monumentis radice animi iam teneris. scriptum 
 est, meministi: laudent te proximi tui. uere sola mihi 
 uellem causa existeret Gallias expetendi, ut cum domno meo 
 presbytero, utrique osculantes manus et oculos tuos, beatam 
 te in quauis adflictione temporis redderemus. domina mi, 
 propter quod mittuntur epistolae, corpore me ualere significans 
 prosperitatis uestrae statum requiro, deprecans et per deum 
 coniurans, ne umquam mihi orationum uestrarum adiumenta 
 denegetis.

XV. ENNODIVS AGNELLO. 
 
 Deo gratias, qui circa magnitudinem uestram licet protulerit 
 cupita, non reppulit. etenim ne fides claudicet supplicantis, 
 desideria differuntur, quia deuenustat secuturae hilaritatis genium 
 uelox impetratio. et uos quidem honores meruisse, non 
 optasse manifestum est. sed praecedens concinnatio eloquitur 
 uota diligentum. nouit omnipotens et generis uestri luce permotus 
 et gratiae quam polliciti estis inuitatus fiducia: praecessit 
 in prosperis uestris quicquid uos disciplina aut ratione 
 cohibetis. sufficiant in foribus stricta conloquia: respondete 
 de prosperitate uestra sollicito, quamuis de amore non dubio. 
 domine mi, salutationis plenissimae obsequia dependens litterarum 
 portitorem commendo, quia mihi fide et honestate conpertus 
 est, uolens uniuersis quid dignationis uestrae habeam 
 non taceri, ut sperantes de communis gratiae messe pascantur.

XVI. ENNODIVS AGNELLO. 
 
 Solet prosperorum indicia dispergere sermonis iucunda festiuitas, 
 dum quicquid boni facundis accesserit germana gaudiorum 
 per populos uoce discurrit. facilius est ignem in pyras 
 animatum lingua conprimere, quam silentium inter optata 
 seruare. humanitatis lex est et naturae imperium hilaritatem 
 mentis opibus scriptionis effluere: emanant enim uel si artentur 
 secunda conclauibus. sed in magnitudine uestra, sicut aetas 
 cana est pudoris et scientiae dote maturescens, ita laetitiam 
 frenis moderationis adstringitis. sed numquid in damnum gratiae 
 disciplina debet excurrere et hoc minui amicorum diligentiae, 
 quod ad morum ornamenta sociatur? quamuis monetam Latiaris 
 eloquentiae teneas, non potes tamen inuenire quemadmodum 
 iure factum adseras, quod expectanti mihi uerba non 
 tribuis. decet ergo beneficia superna sola amantibus opinione 
 nuntiari et de solida gratulatione trepidare gaudiis iam potitum ? 
 hac ego necessitate puerum direxi, qui non reposcat scripta, 
 sed exigat. nostis quae sit fiducia simpliciter amantum, eorum 
 praecipue, quorum spem retinetis gratiae promissione firmatam. 
 domine mi, salutationem plenissimam dicens quaeso, ut et 
 frequentes et non in artum coactas epistolas destinetis. uidete 
 animi mei securitatem: prolixas posco paginas, qui adhuc 
 nullas accepi.

XVII. ENNODIVS AVIENO. 
 
 Si uobis de paruitate mea fuisset ulla curatio, tanti temporis 
 silentium non maneret, maxime cum inaequalitas domnae 
 meae matris uestrae per uarios rumores sine remedio adfligat 
 absentem. scio enim hoc solo sanctam feminam fasce praegrauari, 
 quia inmodicam pietatem exhibet non merenti. sed 
 quid produco uerba catenis obligata tristitiae? si bonam ualitudinem 
 eius caelestis fauor refudit, properato litteris nuntiate. 
 expecto enim ut tunc mecum prospera concilientur, quando 
 cum illa esse comperero. didicistis causam maeroris, indifferenter 
 post deum date remedii. domine mi, salutationis obsequia 
 praesentans domno pro me supplice uestro obsequia 
 digna porrigite.

XVIII. ENNODIVS AVIENO. 
 
 Si iudex uilium personarum laboret iniuriis, nescio utrum 
 possit ab hoc onere alios subleuare, cui ipse subcumbit. grauibus 
 medica manus est adhibenda uulneribus, ne inpunitate 
 morbus adolescat. sublimis uir Vicarius haec a me, quamuis 
 pro iustitiae consideratione deberentur, tamen extorsit alloquia: 
 quid pertulerit, ipse manifestet. unum scio, quia, nisi 
 succurritis, generale futurum est malum, cui ipse est disciplinae 
 tutor expositus. hoc non est alienum a christianitate, 
 cum defero, quia impium est rerum ordinem sub hac permixtione 
 confundi. domine mi, salutationis honore praelato

 

 
 
 
 nos uocem supplicis gratanter accipite, ut qui tanti fascem 
 laboris adripuit conualescat effectu.

XVIIII. SIMPLICIANO ENNODIVS. 
 
 Diuini fauoris adiumento adulescentiae tuae rudimenta solidentur: 
 ipse det successum frugibus qui contulit ornamenta 
 principiis, ut quod in cano flore praemisisti in pomorum maturitate 
 non subtrahas. est propositi nostri prima curatio, ut de 
 incipientis laude solliciti ad deum uota mittamus, quatenus 
 quod in bonae indolis eruditione praesumptum est de superna 
 ope maturescat. ille ingenii segetem perducat ad horrea, qui 
 altricem hominum herbam exegit e cespite: ipse de terreno 
 lacte expressam in triticum formet effigiem, cuius imbre soli 
 facies maritata fecundatur. tibi autem, erudite puer, habeo 
 gratias, quod quamuis dicendi splendore nituisses et in illa 
 urbe litterarum scientia adstipulante lauderis, mei quoque desideras 
 adiumenta praeconii. accessit tibi fructus diligentiae 
 meae, etsi nulla tribuuntur rusticantis ornamenta testimonii. 
 libens dicta tua cum facundissimis praedico, cum quibus sententiam 
 meam, ut bonorum ditescam societate, coniungo. proximum 
 est, ut non diuidantur meritis qui in qualibet iudicatione 
 consentiunt: unus est, nec enim procul euagatur ab arce sublimium, 
 qui ad hoc, quod illi pronuntiant, non dispari admiratione 
 concordat. ad epistolae tuae tamen dictionisque
 
 mella me refero: cui sic est blanda de praesenti et tenera 
 aetate praefatio, ut non subtrahatur uirtus et genius de futura. 
 constitit concauatis Latiaris elocutio, dum per alueum suum

 

 
 
 Romanae eloquentiae unda praelabitur: ad quae se porrigat, 
 uix conprehendit aestimatio, qui maximus adparescit in foribus. 
 in matutina luce meridiano fulgore rutilasti. tueatur circa te 
 caelestis gratia munus suum et ut frequentibus amantem 
 epistolarum colas muniis, salus nostra Christus inspiret.

XX. MAXIMO ENNODIVS. 
 
 Dum prelorum famuli autumni dotem conplerent et teneras 
 uuarum tunicas properata calce disrumperent, ego ad summatem 
 uirum parentem fratremque meum et oculos et uerba 
 reuocaui, iustum esse coniciens, dum uineta uberem tribuunt 
 liquorem, me sobriam alloqui cum iucunda hilaritate personam. 
 solue ergo Pythagoricam taciturnitatem et mecum peritiae et 
 facundiae tuae bona partire: sit inter nos felicium uindemiarum 
 uice colloquium: currant dulcia musta sermonum. habes quae 
 cum diacono, sanctissime, de institutis morum nota dicendi 
 ubertate communices. nam qui ecclesiastica, ut uos, probitate 
 subsistunt, silentii apud illos iusta uitatio est. scribite qua 
 aurea castitas districtione teneatur, per quem callem obscena 
 fugiatur auaritia, quibus modis turpis fallendi declinetur obscuritas: 
 in summa, sine dissimulatione docete quae geritis: 
 illud praecipue scire cupidum dignanter instruite qua sponsae 
 uel blandimenta saeculi religionis districtione respuantur. domine, 
 ut supra, salutationis munera praesentans precor, ut 
 gratanter accipias quod inter curarum moles exigit fieri iocorum 
 non respuenda subreptio.

XXI. MAXIMO ENNODIVS, 
 
 Vbi est fides splendentis periclitata conscientiae, quam et 
 in annis puerilibus cana reuerentia non relinquit, quam per 
 seni praeiudicium obseruantia honestatis inradiat, quae in tempore 
 iuuentutis actibus maturescens infantiam ingressa praelabitur? 
 numquid aequum fuit amantis paginis tantum mandata 
 restitui, aut par fides est liberae scriptioni et famuli? 
 numquid dignum probatis moribus censuistis prouocantem ad 
 officia religiosa non subsequi, uel nefas putastis epistolas reddere, 
 quas uobis inter excessus contigit non cepisse? haec 
 igitur est tua disciplina? non talem te probitas olim manifestata 
 disseminat. ego tamen loquacitate qua notus sum indurata 
 nitor mutare silentia. numquid tibi inpar est lingua natalibus 
 ? aut non testimonium generis adnuntias flore sermonis? 
 . numquid ostrum loquendi deserit pectoris fecunda dictatio? 
 nihil nisi malitiam resignat qui cum possit desideranti uerba 
 non tribuit. ecce inter ructationes Lyaeo debitas qualia Silenus 
 alter uerba conpono. scribendum sciatis nomen uestrum ad 
 genii mei purpuram et libellis propriis inserendum, ut, etiamsi 
 nihil tribues de responso, ego tamen arcem teneam, quod 
 ad doctos uiros dirigo sine trepidatione aliqua quod legatur. 
 domine mi, accipe nostrae salutationis obsequia reddens debita 
 litterarum. 
 
 
 Sic tibi uirginitas mansuro constet in aeuo, 
 
 Nec pereat quicquid uita beata dedit, 


 
 
 
 Sic tua non maculent nigrantes membra puellae, 
 Nec iaceas propter Tartaream faciem: 
 Vt cupidum sanctis releues per scripta loquelis, 
 Deque tuis fratri fontibus unda fluat.

XXII. MAXIMO ENNODIVS. 
 
 Fidelius a sublimitate tua uocem suscipiunt aut interrupta 
 montium aut secreta siluarum: praebent hominibus 
 naturae institutione et muta responsum : redit ad mortales 
 uicissitudo clamosae solitudinis: non perit quod linguae acceperint 
 uel lustra beneficium. quare istud in magnitudine tua 
 laudis et philosophiae genus est nihil dicere et silentii tenere 
 inter declamantium incerta cautionem? homo, quem nec infecundum 
 natura protulit, nec infabricatum doctrina dereliquit 
 sed, credo, me dedignaris affatu, opicis nolens pretiosa dare 
 uerba iudicio. quid quod signum est diuitis eloquentia uiri nec 
 indoctis sermonum cupita subtrahere? mendicus fluminum 
 cursus est, qui tantum nobilissimorum satiare putatur ardorem: 
 ubertas imbrium et nihil paritura saxa perfundit. liquidae 
 rationis ordo est, ut paupertatem resignet qui damna formidat: 
 quicquid non procurrit exile est. de uolucribus tamen munus 
 singulare destinaui, quod cepit accipiter. nam progressi ad 
 Bromium et Bacchi orgia, inter aues bella commisimus: profuit 
 quaestui nostro certamen sociale pennarum. memento quod 
 solam anatem direximus, scientes quia numero deus

 

 

 
 
 
 inpare gaudet. dona nostra institutio est: sume, si diligis, 
 pro dogmate quod iocamur. fac meam frugiferam esse laetitiam. 
 si tibi perpetuae diligentiam castitatis indixerit, laborabit 
 in laudibus tuis lingua, quae modo exercetur in monitis. 
 uale, domine, et amanti ut doctus, si mereor, sequestrata 
 dissimulatione responde.

XXIII. ENNODIVS MAXIMO. 
 
 Producit magnitudo tua nuptiarum festa temporibus: dum 
 rem, ad quam coactus es, sub diuturnitate prosequeris, subito 
 necessitas tua facta est desiderium. aliquis negotio illi perenniter 
 incumbat, ad quod descendit inuitus P sic recessisti a 
 custoditae beatitudinis diligentia, quasi prolixis temporibus 
 didicisses, qualiter institueretur uxorius. triginta feliciter dies 
 abierunt, et te ciuitati adhuc (et) meis oculis longa me macerans 
 expectatione subducis. uere quicquid uis facias: si uixero, quae 
 tibi dicenda texui, non tacebo. tamen honore salutationis 
 accepto gustum de guttulis, ut fratrem decet a fratre, directa 
 suscipite. erubesce tu, quia nec aegrum requiris nec de nuptialibus 
 deliciis quae possent fastidium releuare transmittis.

XXIIII. ENNODIVS STEPHANO. 
 
 .Exigit a me filii communis Marcelli adhortatio, quem natura 
 uobis, mihi dedit affectus, ut ad scriptionis munia praeuius 
 adspirarem et solacium litterarum, per quod uetustas uoluit 
 absentiae nil licere, amore uictus inpenderem. iam debes mihi 
 duplicem gratiam, etsi responsa restitueris, ob hoc quod primus

 

 

 
 
 
 
 incepi. ille dilectionis ianuam pandit, qui in conloquiis praestat 
 exemplum:. propositam custodiunt formulam qui scripta restituunt. 
 ergo auctore deo nuntiam prosperitatis nostrae epistolam 
 destinamus. illud ad gaudium uestrum, quo uestrum paterna 
 mens exultet, adiungimus, filium uestrum in studiis liberalibus 
 ingenuitatis testimonium iam tenere et talem se in hac cura 
 praestare, ut auara suorum uota transcendat. spes perfectionis 
 est honesta in adulescente inchoatio, nec ab erudito distat qui 
 inter exordia boni gloriam occupat instituti. salutans ergo 
 adfectione qua debeo spero, ut reparata opportunitate de bono 
 me faciat uestrae prosperitatis adtolli.

XXV. ENNODIVS SVMMACHO. 
 
 Lex desideriis scripta uix creditur: inpatiens rigidioris praecepti 
 diligentia non iugiter dignum facit, reprehensione quod 
 libera est. redditur saepe amabilior de reatu, cum per effrenationem 
 sortitur genium plus placendi: nam delictum suum 
 quodam ipsius praesumptionis melle commendat. ego a praefatione 
 me tueor, quia ad epistolas primus adspiro. restat in 
 potestate celsitudinis uestrae, si sustinere eligetis garrulum, 
 non tacere et de originario Symmachiani fontis lacte me 
 pascere. uale in Christo nostro, Romanae gentis nobilitas, et 
 me iam ut clientem et famulum pro morum et naturae luce 
 dignare.

XXVI. ENNODIVS AGNELLO. 
 
 Pro uoto meo produxistis epistolam, dum res nulla fuscatas 
 nube purgatis. felicissima defensionis sorte adsumus innocentiae

 

 

 
 
 
 et dextro semper omine per se splendentibus usuram uocis inpendimus. 
 facile eius lucem qui nitet adfirmas, nec deest 
 sermo qui commodetur absolutis. sic de caballo promisso processistis 
 adfatibus, quasi uobis aliquando obscena mentiendi 
 fuisset adfectio. uere per animam meam facilius sacros crederem 
 labi in hanc foueam posse pontifices. uitia maturos 
 nesciunt, nisi quos primaeuos inbuerint: infitiatio in hominibus 
 noua non germinat: quicquid in moribus nostris est, et sequitur 
 et praecessit. proinde ualete, ostrum Latiaris eloquii, 
 et mihi uicissitudinem amando restituite, illud prouidentes, 
 ut pro conpensatione tarditatis dignus mihi munere uestro 
 equus succurrat.

XXVII. ENNODIVS PROBO. 
 
 Eligo iacturam pudoris, ne subeam dedecus non amantis, 
 sciens facilius sarciri posse frontis damna quam fidei. indoctum 
 esse infelicitatis est, uirtutes familiae uestrae odisse res criminis. 
 potuimus disciplinis liberalibus defuisse non delinquentes: 
 nulli sufficit, unde mores excussit. ego in amplitudine uestra 
 coaceruata epistolari sermone bona non uenerer? ego non illud 
 generis lumen amplificatum studiis et probitate suspiciam? 
 uidetur mihi non longe ab honestate desciscere qui colit emendatos, 
 dum creditur quicumque sectari posse quod diligit. proinde 
 uale per gratiam dei et studium meum adprobans amantem 
 tui amplifica munus litterarum.

XXVIII. ENNODIVS ADEODATO PRESBVTERO. 
 
 Voto meo obsequitur quae ministra ad uos scriptionis existit 
 occasio. nam et praesentiae uice blanditur adloquium et

 

 

 

 

 
 
 
 promittit sibi de paginarum promulgatione quod exhibet, quia 
 emendatissimi homines sicut derogari uirtutibus suis aestimant, 
 aliquos in diligentiae testimonio praeuios extitisse, ita igno- 
 miniam reputant exempla neglegere. uixit inter sanctos uiros 
 ista communio, ut per intimi hominis prouidentiam nil noceret 
 terrena sequestratio. par est, domine, ut et uotum meam sequaris 
 et formam. ergo salutans principe loco, ut mei memor 
 sis, deprecor, ut quod mihi per neglegentiam meam subtrahitur 
 diuinae gratiae per uos suffragio conferatur. indico ergo 
 non mentiens, nocte tertia a profectione mea ingratam mihi 
 sanctam dominam meam Cynegiam apparuisse in ipso lucis 
 exordio et multum ab ea me de itineris properatione culpatum: 
 non sub uerborum lenitate conquesta est, quare etiam nullis uersibus 
 sepulcrum eius esset honoratum. haec quidem ego non 
 ad imaginem propheticae ueritatis accepi, nec nocturnis forte 
 inlusionibus operis mei sudore litaui. sed quia facile suadetur 
 amantibus, debitum opus non laborauit exigere quae monebat. 
 salua est dominae reuerentia. uersus quos direxi per diem iudicii 
 te coniuro ut in pariete supra ad pedes scribi mox facias. 
 gratum noueris et filio tuo futurum: uult enim merita illius 
 multorum ore celebrari, sed in eo modo quo illos hic inuenis. 
 domnam meam Stephaniam et domnam Sabianam, sed et domnam 
 Fadillam pro me saluta. si scripti fuerint, mox rescribe. 
 domno papae dignare dicere, ut aliquid per sanctum diaconum 
 Dioscorum de mea causa ordinet. quantum in festinatione ueredarii 
 potui, scripsi. domnum et fratrem Hormisdam satis pro 
 me saluta, cui dicite ut clauem illam mittat.

XXVIIII. ENNODIVS BEATO. 
 
 Non ego epistolam meam intra breues terminos Spartanae 
 memor concinnationis includo nec formam tuam studio coacti 
 sermonis inrideo: abest a me loqui pauca cum modicis. urbanorum 
 eat exiguis producta subtrahere et sine aliqua necessitate 
 paginas, quales poscit hominum mensura, formare. quod 
 in me de his, quae praefatus sum, subtile putaueris, festinatio 
 non semper amica artis et casus exhibuit. magnum mihi est, 
 si dederunt fortuita quod mireris. ergo causam scriptionis insinuo, 
 quam tibi praelata salutatione commendo. digresso mihi 
 urbe procul domnae meae Cynegiae occurrit admonitio, quare 
 sepulcrum eius non honorassem laude ducti in carmen eloquii: 
 quod quamuis reuerentia uiri ipsius facerem, tractaui, quia 
 quod radiat luce meritorum stili ubertate celebrandum est. 
 nam nec deus officium respuit imperiti et contentus ipse quod 
 tribuit a rusticantibus uerborum diademata non requirit. his 
 ergo uersibus scribendum epitaphium destinaui. de quo quid 
 sentiatur, sic pater tuus uiuat et Roma te, quantum ad illa 
 quae in ipsa reprehenduntur, non suum faciat, ut simpliciter 
 et pure indices, nec auribus meis aut sensui fuco mentitae 
 gratiae blandiaris. non erubescas, etiam aliquibus, praecipue 
 tamen et merito domnae Barbarae paginam meam recensere, 
 quia tecum locatur. opto tamen ut tantum tabella mea 
 quantum spes tua sapiat, quae in cano flore et mea et parentum 
 suorum, quamuis sint auara, uota transgreditur. 
 domnum Cethegum et domnam Blesillam sororem eius pro 
 me saluta. Fidelem, Marcellum, Georgium, Solatium,

 

 
 
 
 Simplicianum pro me saluta. quibus dic: si uobis cordi est disciplina 
 domnae Barbarae, domnum uel patres aut fratres eius frequentate, 
 quia est casta luxuque carens: qui aliud fecerit, ad me 
 non speret se esse rediturum. 
 
 
 
 Optimi pretium uotorum munere Christi: 
 Quae mihi uita fuit, crux dedit hanc tumulis, 
 Dissoluens carni subolem sine uulnere mentis, 
 Quod Fausto felix coniuge praemorior. 
 Disiecit lacrimas medela cordis. 
 Quae seruat meritis torum fidelem, 
 Exoptet similem matrona sortem.

XXX. ENNODIVS FAVSTO. 
 
 Solida est spes adulescentium, quam magnorum cultura prosequitur: 
 si cessat curatio, ubertas tritici transit in lolium. 
 Partenium sororis meae filium diu circa diligentiam litterarum, 
 quantum patris ipsius reserauit allegatio, culminis uestri 
 metus adtraxerat. sed nunc per absentiam uestram uenerandae 
 solutus lege formidinis molitur obscena: aetas illa peccatis 
 amicior multos reperit ad errata ductores. inplorat fidem propositi 
 mei pater et incolumem filium loco deflet extincti. sic 
 faciunt quibus de profectu suorum fiducia nulla responderit.

 

 
 
 

 nihil mihi residuum fuit, quod remedii loco precibus uictus 
 ingererem, nisi ut eminentiae uestrae conscientiam de excessibus 
 ante dicit iuuenis festinus instruerem. uos medicam manum, 
 uos opem praestate consuetam, ne uitiorum profectus uniuersa 
 in eo, quae boni aliquid potuerunt ferre, succidat. commendate 
 amicis quae agantur: insinuate doctori et quicquid potest 
 subuenire concedite, quia haec sunt, quae praefatis salutati 
 obsequiis consanguineo possim professionis meae memori sine 
 dissimulatione praestare.

XXXI. PARTENIO ENNODIVS. 
 
 Par quidem fuerat silentio degeneri uicem taciturnitatis 
 opponi et per ipsum callem uindictam, per quem uenerat error, 
 exire. numquid aequum est, ut in excessibus tuis uo-x, quid 
 deliqueris, et non mutus dolor ostendat? crede mihi, manifestatae 
 indignationi uicina curatio est. te per longum ferire 
 debuit inclusa commotio, si tamen non ex toto ab humanitate 
 discessisti. quid deliqueram, postquam primoribus litteris 
 ueniam fabricata humilitate poposceras ? haec est correctionis 
 fida promissio, ut, postquam delenifica oratione conceptam 
 iram extorseris, erubescas te minora peccasse? quantum uideo, 
 post contestatam uerecundiam solas errorum uitas angustias, 
 nefas aestimans, (si) circa parentem et nutritorem tuum non it 
 tantum extollis supercilium, quanta debuisti pro tot beneficiis 
 communione summitti. aut forte putas quod me puerilis ira

 

 
 
 
 Sollicitet aut ulla necessitas maturum expugnare possit affectum? 
 numquid genitori natorum non grata sunt uerbera? aut 
 creatores reptantium paruulorum non et mulcentur iniuriis ? 
 nihil amarum putant quibus inter desideria quod uotis pro 
 parte aduersetur efferbuit. inuenimus inter triticeas segetes 
 spinas et lolium, et dum frugiferam herbam carpimus, infecunda 
 suggeruntur. numquid ideo culturae respuenda diligentia 
 est aut cessandum est a uomeribus, si non in toto 
 satisfecerit terra cultori ? deum precor, ut a te quod detestor 
 excludat: ego tamen numquam, si credis, deseram monitoris 
 officium. audiui te patris tui relatione circa studia iam remissum 
 et, quasi arcem scientiae adeptus sis, ita nullatenus 
 esse de lectionis instructione sollicitum. nosti, fili, istius rei 
 summam nisi adsiduitate nimia non teneri. non profuit in hoc 
 opere laborasse aliquando hominem, qui a laboris intentione 
 destiterit: pernicibus alis neglegentes fugit scientia, et quicquid 
 mora et sudore partum est sub celeritate transfertur. te 
 salutatum et uigilem uolo, ut profectus tui messem cotidianae 
 catenis lectionis adstringas. ad me uel nunc, si quid te deceat 
 cogitas, rescribe, quia, si credis, numquam similem dictionum 
 tuarum inuenies in qualibet orbis parte fautorem.

I. BOETIO ENNODIVS. 
 
 Optimae spei plenus cui faustum cupio ad curam officii 
 epistularis adspiro. decet enim uestris fascibus hac praefatione 
 delibari et inter purpuras possessoris luce crescentes qualicumque 
 non abstinere conloquio. numquid solius doctrinae 
 beneficiis amor agnoscitur nec fas esse credendum est prodire 
 in medium desideria rusticantis? simplicius innotescunt uota 
 nullo peritiae uelata praestigio. ergo nos hoc sumus ore quod 
 pectore: non amara praecordiorum delenificis possumus mutare 
 sermonibus: pudens laudator est cui in concinnatione blandimenti 
 dicenda mens suggerit. deo ergo omnipotenti gratias, 
 qui in uobis, dum uetera familiae uestrae bona custodit, noua 
 multiplicat et, quod plus est apice dignitatis, dignos facit esse 
 culminibus. redditur quidem uestrae gloria ista origini, sed, 
 quod est clarius , merito inpetrante personae. fuerit in more 
 ueteribus curulium celsitudinem campi sudore mercari et contemptu 
 lucis honorum sole fulgere: sed aliud genus uirtutis 
 quaeritur, postquam praemium facta est Roma uictorum. 
 noster candidatus post manifestam decertationem debitum 
 triumphum, dum numquam uiderit bella, sortitur. iudicio 
 exigit laureas et congredi non necessarium duxit armatis. inter

 
 
 
 
 Ciceronis gladios et Demosthenis enituit et utriusque propositi 
 acumina quasi natus in ipsa artium pace collegit. nemo 
 dissonantiam Atticae perfectionis metuat et Romanae nec 
 praecipua gentium bona in societatem dubitet conuenire. unus 
 es qui utrumque conplecteris et quicquid uiritim distributum 
 poterat satis esse auidus maximarum rerum possessor includis. 
 eloquentiam ueterum, dum imitaris exsuperas: dicendi formam 
 doctissimis tribuis, dum requiris. est apud me epistulae uestrae, 
 quae huius rei fidem faciat, ueneranda conpositio. utinam 
 quae a uobis diriguntur tam essent crebra quam suauia! dicatis 
 forsitan: par fuit propinquum laudare in commune augmentum 
 laborantem, quia non est proprium quod quasi singulariter 
 uidetur palmata conferre: uenit ad me equidem portio 
 de curuli. sed, si mihi creditis, plus erigor de genio et studiis 
 sublimati. interdum accesserunt ista de casibus: soli contigerunt 
 illa uirtuti. prope inops ad scipionem adducitur suffragii consularis 
 qui tantum de parentibus gloriatur. tibi utrumque in 
 peculio est, Latiaris scientia et uena purpurarum. o si mihi 
 non stili epistularis consideratio in longum equidem producta 
 manus opponeret! quod alii relatione ditant ego crudum etsi 
 confusis ordinibus explicarem. redeo ad tabellarum fidem. 
 ualere me nuntio et utrum ualeatis inploro, ad summam beneficii 
 postulans, ut dignatio me reciproci sermonis adtollat, hoc 
 quoque deprecans, ut domum, quam in Mediolanensi ciuitate 
 et abundantia uestra et neglectus propemodum iam reliquit, 
 mihi quo uultis genere concedatis. iustum est enim ut parentes

 
 
 
 uestri habeant quod de patrimonii mole descendit. credite 
 mihi deo teste, quia, si inpetrare sine detrimento census 
 uestri meruero, quasi dono obligatus obsequiis potioribus respondebo. 
 de qua parte, sic nobis feliciter uniuersa contingant, 
 si securus esse debeo , plenarii mihi documenti dirigite firmitatem.

II. ENNODIVS AVIENO. 
 
 Par erat magnitudinem uestram ingenii sui opulentiam, dum 
 sancti patris sectatur instituta, depromere et multo adquisitam 
 sudore doctrinam pro diligentiae testimonio uentilare. gemina 
 uobis contingeret ex antefata concinnatione laudatio, quando 
 crescente susceptorum deuotione ferretur in medium palma 
 sermonis: res, quae nobis amorem uestrum reserat, uos extollit. 
 uno eodemque usu et oris pompa multiplicaretur et fidei. in 
 apice constituti illam subiectis adfectionem putantur inpendere, 
 quam locuntur. haec, mi domine, ille occupatissimus 
 pater et in humana locatus arce custodit. nam contemptum 
 manifestat qui in otio degens uerba non tribuit. legisse me 
 memini: sermonis auari nullus honor. nunc ergo seruitiis 
 salutationis exhibitis indico me ualere. superest, ut suggestio 
 mea eliciti gaudeat ubertate conloquii.

III. ENNODIVS MESSALAE. 
 
 Post unam epistolam, quam uictus crebris scriptionibus 
 emisisti, in continua taciturnitate perduras, et credo necessitate,

 

 

 
 
 
 non studio seruas philosophiam nil dicendi, non respiciens 
 ueteres, ut loquerentur melius, in praesentia nil locutos, et 
 illam silentii curam nutricem fuisse sermonis. tu uideris mihi 
 disciplinas Atticas in muta fideliter parte sectari, nolens silentio 
 adquisita uulgare. ostende post oris ferias quae tibi per aurium 
 callem diuitiae commearunt. destinasti mihi dictiones tuas, in 
 quibus etsi non fuit optanda sublimitas, non tamen deprehensa 
 est quae sorderet abiectio. egi deo gratias, quia iam te de 
 uinculo, in quo neglegentia constringebaris, exemeras. promisi 
 sequentibus potiorem successum aestimatione principii. sed 
 nos inchoationem, quantum ad me, cui nihil dirigitis, cum 
 extremitate iunxistis. domne Messala, cotidie cuius sis filius 
 habere ante oculos cordis dei nostri dispensatione contingat. 
 sed nolo prolixa esse quae aspera sunt. uale officio salutationis 
 accepto et correptum te suggestionibus meis frequentibus resigna 
 muniis litterarum.

IIII. ENNODIVS ARATORI. 
 
 Ad longinqua digrediens caritatis inmemor extitisti. non 
 licuit tecum piam diligentiam muros exire. dum urbis habitator 
 es, fabricatas blanditias non sine daedala arte custodis: at 
 ubi rus petendum esse decreueris, quasi graues sarcinas amicorum 
 memoriam derelinquis. tu uillares delicias expetisti, et 
 nos apud te inter moenium mala remansimus. non habuit 
 radicem affectio, quam uelut curarum tormenta separasti. dicas, 
 unde tam uelox exprobratio? nec aequum esse parari ante

 

 
 
 
 delicta tortorem. scripturum te, mox fuisses ad optata peruectus, 
 sine cunctatione promisisti: quantum pater tuus semper 
 culparum tuarum uulgator exposuit, iam a te pueri paginis 
 uacui commearunt. timeo, ne ista taciturnitas diuturnitate 
 conualescat et in usum silentii turpis crescat incuria. domine 
 mi, saluto ergo et promissi te memorem debere esse conuenio, 
 quatenus inter cana nemora redimitus hederis efferaris.

V. FAVSTO ENNODIVS. 
 
 Directos a sancto episcopo artifices prosequi commendatione 
 non opus est. res enim plus suo placitura genio de deuotione 
 laudatoris abiurat iniuriam. familia est, quam cum uideritis, 
 non possitis ambigere ab ecclesia destinatam et de eius thesauris 
 et gremio sub hoc studio processisse, ut tractata liberaliter 
 pariat uobis in illa melioris saeculi commutatione mercedem. 
 in quibus mancipiis iuxta adnuntiationem beatissimi Laurenti 
 martyris opes esse maximas quis negabit ? sunt enim feminae, 
 quae quamuis exterioris hominis lumina perdidissent, mentium 
 splendore radiabunt: quicquid enim corporibus de prosperitate 
 subducitur, ad frugem crescit animarum. nolite male accipere, 
 quod nec uidere poterunt nec uideri procul a maturitate uestra 
 inliciens decore formositas. qui uitam suam sicut uos in hoc 
 innocentiae calle disposuit, si tales pascat, in caelis est: crede 
 . mihi, quamuis uobis gaudia pariat fusa ad deum ubertas illa 
 lacrimarum, contenti eritis possidere sub continuatione plangentes. 
 inter ista bona, quae praefatus sum, licet magno uobis

 

 
 
 
 labore et pretio constitissent, adicio quae secuntur. una inter 
 ipsas et ingenua et sine filiis est et puto, quod fit sanctis uicinum 
 desideriis, nec habebit... enim in christia?is hominibus 
 fecunda sterilitas et maximum solacium saeouli adiutoria non 
 habere. sed ne forte animus uester in occupationes publicas 
 debeat de anagnostici prolixitate fastidium, quamuis bona in 
 principiis locate uos animent et quemlibet rancorem detergeat 
 in exordio iuxta oratoriam disciplinam locata dulcedo, tamen 
 ne desideria uestra fabricata dissimulatione suspendam, nulla 
 et. illis documenta promerui quia commemorationem mularum 
 facerem, episcopo durum uidetur et quamuis famuli uestri 
 fratris Gaiani institisset efficacia et supra modum nos pressisset 
 inportunitas, nihil communi actione profecimus. hoc 
 tantum uolunt inseri, multis sanctum patrem uestrum beneficiis 
 uestris et gratia inuitatum muneris uobis uicissitudine 
 prospexisse: quod genus documenti si placet, sine cunctatione 
 rescribite aut quae eius forma esse debeat intimate. nunc ego 
 ille periclitatae utilitatis et in obsequiis uestris annis pluribus 
 iam probatus, quantum egerim, quod uix alter per infinita 
 cartae damna narrasset, pernicibus sum. uerborum saltibuselocutus.

VI. AVIENO ENNODIVS. 
 
 Credo ad iustitiam pertinere, ut quod a uobis expecto primus 
 exhibeam. decet enim, ut qui bona opera praestolatur inuitet

 

 
 
 
 exemple. expugnat ealcaribus tarditatem qui formam ministrat 
 officii. his. ergo salutationis munus inpertiens sanum me esse 
 post inaequalitatem, quam pro peccatis sum passus, enuntio et 
 statum uestrae prosperitatis inquiro, sperans ut in huius rei 
 solutione multus incumbas.

VII. SENARIO ENNODIVS. 
 
 Apud sanctas conscientias non negat cariteti debita. sua 
 gratiae principalis occupatio nec eliminat pii amoris aula feruorem. 
 testimonium dat solidae adfectioni qui eam inter 
 inpedimenta obliuione non obruit. commendate mihi scriptione 
 culmina uestra, quae uoto inportunus emerui: custodia communionis 
 honor est dignitatum. his ergo obsequentissime salutans 
 epistolas breuitate constringo, sciens posse productas horreri, 
 faciens ut pro me domino gratias referatis, qui molestiam 
 quam perteli, antequam eam discere potuissetis, abstersit.

VIII. HELPIDIO DIACONO ENNODIVS. 
 
 Quibus modis fraternitatom tuam ad scribendum quaue arte 
 sollicitem, quando homo uerborum locuples in me silentia 
 peregrina custodis? elegi, ut loqui te loquendo faciam etillam 
 Atticam eruditionem ad epistolas alia garrulitate producam. 
 iustum fuit ut tot diebus a promissione desisteres et qualiter

 

 

 
 
 
 peruenisses nulla paginae directione signares? an forte circa 
 me illam tuam cautelitatem aestimas esse seruandam? dedignaris 
 conloquio quorum gratiam multo sudore quaesisti. crede 
 mihi, nisi ab hoc te uitio sub ea qua ambulare soles uelocitate 
 suspenderis , necesse est, ut ad alios nostra patrocinia transferamus, 
 qui memores constituti amorem munerentur obsequiis. 
 his ergo salutans amico et medico indico me graui corporis 
 inaequalitate laborare, quam nisi te dictante pagina iocos 
 exhibitura curauerit, distensam per tormenta ranulam longis 
 hominibus coaequabo.

VIIII. MESSALAE ENNODIVS. 
 
 Si iam te fauor diuinus a proposito neglegentiae ad uotiua 
 ducit studia, si quo te uena, quo domnus Faustus uocat adtendis, 
 optata scriptione non taceas. sed timeo, ne dum officiosum 
 desidero, sustineam rusticantem et incipiat hoc desideriis meis 
 resistere quod cupiui. caelestes diuitiae illam inertiam stimulo 
 pietatis exsuscitent et mendicitatem oris tui superna ope locupletent. 
 ecce uel iniuriis prouocatus scribe. salutem ergo dicens 
 rogo, ut quid circa te agitur tabellarum promulgatione cognoscam.

X. MAXIMO V. S. ENNODIVS. 
 
 Bene disponantur superno uota uestra iudicio: ipse ad nuptias 
 tuas ueniat qui primo parenti, dum adhuc natiua inmortalitate 
 gauderet, benedictionis munus indulsit. faciat tibi 
 Christus noster nec custoditae integritatis fructum perire nec 
 munera nuptiarum. sic uirginitas prosit ad subolem, ut castitati 
 tuae fecunditas nil decerpat et miro dispensationis arcano 
 nec saeculo, dum pater es, pereas nec dei gratiae, dum pudicus. 
 ueniat super te quod Isaac iuniori filio pie inductus optauit. 
 illis domum socrus auspiciis uxor introeat, quibus Tobiae 
 penetralia nurus accessit. sit tibi perfectae causa dilectionis 
 in coniuge, in te uirginitas custodita. solam illam tibi deputatam 
 noueris, cui te, quasi non esses ex Mundi faece, seruasti. 
 ecce quia uenire non potui, oratione non desum. domine mi, 
 spero, ut honore salutationis accepto quae a me directa sunt 
 dignanter accipias.

XI. ARATORI ENNODIVS. 
 
 Miror cur deuenustes turpi silentio ad Romanum decorem 
 politi in te bona conloquii et coactas multo sudore diuitias 
 fugiens dispensationem taciturnitate consumas. quicquid dignis

 

 

 
 
 
 
 conlatum fuerit dum in usu eat, ornat auctorem: ingeniorum 
 elegantiam qui concludit extenuat: unus error est prodire rusticantem 
 et dignum laudis honore delitescere. numquid non 
 habuisti digna memoratu aut ego tibi uisus sum non colendus 
 eloquio? fuit Ä…liquando materia, quae sic omnium linguis et 
 litteris celebranda. sit, quando ad nuptialem copulam perductus 
 homo est, cui cum magna sit lux natalium, abundantia facultatum, 
 disciplina et pudor utrumque transgreditur, qui uitia 
 carnis abiurans pro blandimento turpi respuebat quicquid leges 
 dedere pro remedio et nolens uxoriis corpus deputare seruitiis 
 putauit se addicere, si quicquam mundo inpenderet liberam 
 castitatem? haec etsi non diligis, debes tamen pro ingenii tui 
 ostentatione laudare. possumus te credere bonum fieri, si 
 audiamus quae honesta sunt praedicantem. nunc salutem largissimam 
 dicens ut rescribas admoneo-, et non me de epistola 
 mea aestimes, quam, deus testis est, dum de basilica remearem, 
 transcursione dictaui.

XII. ENNODIVS FLORO. 
 
 Qua te deuinctione teneam, qua diligentia conplectar, ex 
 animi tui potes qualitate colligere. uix enim amari continget 
 nisi quos sinceriter amare constiterit. congreditur inter se 
 constiterit uigor animarum et studia sua. mutis sibi pandit 
 affatibus, et ideo si uicissitudinem mihi reddere disponis, 
 insiste domno, ut suburbanum illud, dato si dignatur a me 
 pretio, comparari iubeat, quod. dum in Liguria fuero, feliciter

 

 
 
 
 habeam et post obitum meum ipse suique possideant. mihi 
 tamen post deum libertatem substantiam uidetur ipse conferre, 
 si hoc beneficii per ipsum fuero consecutus. sed sic filia tua 
 uiuat, sic de illa quales optas filios teneas, sic deus animam 
 tuam sanctos suos faciat coaequari et frater tuus uiuat, ut 
 insistas suppliciter inportune, quatenus ad effectum petitionem 
 meam perducas. cogitet deum, cogitet necessitates meas, quia 
 nihil est quod potentia ipsius, quod affectus circa me maius 
 possit praestare.

XIII. ENNODIVS AVRELIANO PRESBVTERO. 
 
 Affectionem mentior, si uobiscum digrediens non remansi 
 et beatitudinem uestram mecum quamuis locatam in statione 
 non detuli. quia animus in me, ut in ceteris, imperator est 
 corporis, ipse circa diligentiam uestram est tota intentione 
 captiuus. ergo salutationis honorificentiam debita humilitate 
 persoluens nihil ualitudini meae de itineris confractione indico 
 decessisse. ecce qua sollicitudinem uestram benigni studii cura 
 remuneror: facite, quod scriptum est, accepta restituentes de 
 prosperitatis uestrae me significatione gratulari.

XIIII. ENNODIVS FAVSTO. 
 
 Tacerem molestias meas, nisi intellexissem, quod sollicitudo 
 uestra me subleuat. nondum agnoscitis, quam uariis

 

 

 

 

 

 
 
 
 morborum fatigor incommodis, pro peccatis meis febribus frequenter 
 addicor et uires, quae uidebantur restitutae, franguntur. ergo 
 uos remedia consueta praestate et usum illum sanctae conuersationis 
 inpendite, ut quicquid medicina mortalium non 
 ualet fusis ad deum nostrum precibus inpetretis.

XV. ENNODIVS EDASIO. 
 
 Ante experimentum amicorum fides occulta est: postquam 
 in lucem processerit, eorum qui aliquid saporis habuerint sibi 
 mentes obligat. est tamen nimis libera seruitus, quae caris 
 exhibetur. confiteor magnitudini tuae: latebat me ante relationem 
 hominis mei quid in sublimitate tua et saporis et 
 gratiae sub nobili humilitate delitesceret: didici hominem, qui 
 canam in fide beatitudinem, dum amicorum absentiam bene 
 tractat, exsuperat. plura quidem discedens promiseras, sed ad 
 genium conscientiae tuae maiora praestitisti. domine fili, salutationis 
 effusissimae munus inpertiens ago atque habeo insufficientes 
 gratias de his, quae mihi in prima notitiae fronte 
 conlata sunt. quod restat, deprecor, ut residua illa mancipia 
 teneri iam facias. ecce fiduciam de bonis praecedentibus descendentem: 
 qui ante ignoto preces metuebat offerre, iam non 
 dubitat imperare.

XVI. ENNODIVS BARBARAE. 
 
 Non ego debiti inmemor ab officiis temperaui nec constituta 
 despiciens garrulitatem meam ab obsequii exhibitione suspendi.

 

 

 
 
 
 sed postquam ab urbe regressus sum, continuo me uariae 
 aegritudines et quicquid ad mortem uocat artauit. uere, domna 
 mea, sic uobis uestrisque laeta contingant, quia ad testimonium 
 ueteris mysterii Christus noster iterum quamuis peccatorem 
 nec ut illum, qui amicus dici meruit, sed rursus uocauit 
 Lazarum de sepulcro. est facti unitas in distantia personarum, 
 eo nunc amplior magnitudo diuini operis, quia quod ille meruit 
 mihi cessit indebite. haec causa me ab officii promulgatione 
 reuocauit. postquam tamen ad uitam reductus sum, continuo 
 me ad seruitia uobis soluenda conuerti, rogans deum, ut uos 
 uestrosque superno tueatur auxilio. promitto mihi etiam et 
 desideriis meis, quod cum felicitate uestra et gaudio ad comitatenses 
 excubias, quae uotis meis satisfaciat, dignitas adepta 
 uos euocet. noli, domna, huic te labori, huic oneri submouere. 
 uideant bona Romanae ciuitatis prouinciae, et quae monitis 
 uix instituuntur per bona, quae uobis deus contulit, formentur 
 exemplis. rogo tamen reuerentia salutationis exhibita, ut expectatissimo 
 me releuetis alloquio, sed nec alterum dictare 
 patiamini quae ad me scribetis: sic numquam ab impetratione 
 oratio uestra pellatur.

XVII. ENNODIVS STEPHANIAE. 
 
 Credo uos et ignorantes meis periculis subuenisse: aut quare 
 confidam nescire quicquam quos per deum contingit uniuersa

 

 

 

 
 
 
 praenoscere ? postquam enim ab urbe redii, reparata sunt in 
 me diuina mysteria et quod senuerat temporibus nouellis 
 resurrexit exemplis. iterum uocatus est Lazarus de sepulcro, 
 non quidem illius par merito qui amici redemptoris nomen 
 emeruit: sed in diuersitate actuum unius conuenit forma mysterii. 
 deductus per aegritudines multiplices ad sepulcra, sed caelesti 
 uoce reuocatua, ad haec primum quae uobis soluuntur officia 
 me conuerti, credens placere deo, si cultoribus eius per linguam, 
 quam ipse reddidit, principe loco exhibeantur obsequia. ergo 
 reuerentia salutationis inpensa deprecor, ut pro me, sicut poposci, 
 orare adtentius procuretis, ut per meritum uestrum 
 diuina clementia dignetur confirmare quod tribuit, et frequenter 
 me pia litterarum uestrarum promulgatione subleuetis. rogo, 
 ut nullum alium dictare facias, per dommi Asteri animam et 
 professionem tuam: sic ei nitor quem optas usque ad consummationis 
 tempus adsistat.

XVIII. ENNODIVS FAVSTO. 
 
 Coegit me ad studia mea portitor praesentium litterarum 
 et quod uolebam prope inportunus exegit. sic contulit beneficium 
 qui poscebat. iste in negotio suo probatum mundo 
 iustitiae uestrae poscit examen, nec ab aliquo ueritatem causae 
 suae discerni aestimat, si cessetis. pro hoc precator accedo, ut 
 dum adestis mandatis caelestibus et ueritatem tota intentione 
 perquiritis, adflicti hominis necessitatibus subcurratis. spero 
 etiam seruitio salutationis inpenso, ut indicio me prosperitatis

 

 
 
 
 uestrae non neglectis quae frequenter se ingerunt occasionibus 
 salutationis.

XVIIII. ENNODIVS FAVSTO. 
 
 Quamuis omnis frequentia litterarum uideatur rara sollicitis 
 nec sufficiat prouidentia pro pietate suspenso, tamen pars ista, 
 cui inpenditur, nisi responderit, ab humanitate seiungitur. ergo 
 salutationis officia praefatus deo tribuente indico mecum sanctorum 
 suffrages et uestris precibus iam melius agi et illam 
 despsrationis et febrium intepuisse ualitudinem. nunc, quod 
 restat, spero, ut petitionem meam, quam per confamulum 
 meum fratrem Florum destinaui, suscipere solita. benignitate 
 dignemini, quia, etsi mihi ad praesens res uidetur esse conpendii, 
 uobis, quibus magis futura cordi sunt, utilitas ex hac 
 parte summa respondet.

XX. ENNODIVS AGNELLO. 
 
 Si ualerem uos corpore prosequi, uerbis abstinerem: at cum 
 illa res ualitudine deficit, ista subcurrit. scit secretorum discussor, 
 me et diuisum praesentia a uobis abesse non posse. 
 proinde sollicitudinem uestram nuntio prosperitatis meae releuo 
 et, propter quod concessum est epistolare commercium, uestram 
 requiro, indicans honore salutationis inpenso puerum me ad 
 suscipiendum caballum direxisse. tantum est ut talem mittatis, 
 quem et uos dedisse clareat et ego pro honoris summa me 
 gaudeam suscepisse.

XXI. ENNODIVS BEATO. 
 
 Si possem scribendo delere paginam meam, multiplici hoc 
 facere intentione procurarem. sed quia non est fas hominem 
 non errare, ego ille canus, sed pater tuus, ne umquam prioris 
 epistolae meae sis memor, exposco: sic te pater et patria talem, 
 qualem per singulos dies omnibus protestor, excipiat. alienis 
 scriptis credidi, ut stili mei inportuna festinatione morderem. 
 tu feceras quod sapiens, qui soli domno Probo arcem tenenti 
 inter doctos uersus meos relegeras, quod facere decuit. ego 
 inportunus, qui alteri credere non debuissem, quantum uideo, 
 frustra commotus sum. uade ergo ad domnum Probum (sic 
 pater tuus uiuat, sic me, quem semper amasti, uiuentem audias), 
 quia ista pene mortuus dictaui, et osculare illi genua pro me 
 et dic illi de illo extremo uersu: Terentianus me induxit in 
 illo exemplo, 
 Sic fatur lacrimans, classique immittit habenas. 
 omnia tamen, quae fuerunt digna correctione, praeuidit. saluto 
 amore quo debeo. si euasero, emendo uersus ipsos et sic dirigo. 
 nam litteras tuas, quas per infantem Rufinum direxisti, Iulio 
 mense suscepi: unde me contigit nescire quod actum fuerat, 
 ut taliter mouerer.

XXII. ENNODIVS FLORO. 
 
 Qui iustius prosperitatis meae cognoscit indicia, nisi qui 
 sinceriter et indesinenter optauit? nec conuenit prius alterum

 

 

 
 
 
 desideria aliena cognoscere. ergo seruitio salutationis exhibito 
 indico me caelesti beneficio, postquam cessauit humana curatio, 
 mox sanatum: reuocauit me ad spem prosperitatis res illa, 
 quia medici destiterunt. nunc gaudia uestra,, sicut de me 
 aestimo, cognoscentes mecum laudibus prosequimini tanti beneficii 
 largitorem et, si adhuc uos longior mora detinet, quam 
 bene ualeatis litteris intimate.

XXIII. ENNODIVS FLORO. 
 
 Spectabilis uir Eleutherius in negotio suo, quod a domno 
 praefecto audiendum Vicarius susceperat, ad amplitudinem 
 uestram a me commendaticias sperauit, credens salua iustitia 
 opem sibi integram posse subpetere, si meis apud uos iuuaretur 
 alloquiis. rogo ergo honore salutationis exhibito, ut ei, si uere 
 contra aequitatem laborat, manum medicam porrigatis, quia 
 nefas est, ut in praeiudicio bonae causae prodesse sibi calliditas 
 uideat quod molitur.

XXIIII. ENNODIVS FAVSTO. 
 
 Vsum suum benignitas uestra supra homines locata custodit. 
 uere medicina est cura sanctissimi: nam uenerabilis conscientia 
 deo semper insinuat quod requirit. digressis uobis acrior me 
 calor exussit et ad omnem desperationem praecipitante diabolo

 

 

 
 
 
 uela patuerunt. uenit ad me medicus et dixit se quod faceret 
 non habere. hinc mihi maior spes, quando homo cessauerit. 
 continuo me cum lacrimis ad caelestis medici auxilia conuerti 
 et domni Victoria oleo totum corpus, quod iam sepulcro parabatur, 
 contra febres armaui. scit deus meus, mox adfuit magni 
 militis imperator, et quod per testem eius idoneum poposci 
 incunctanter obtinui. mox feruor ille aeterni frigoris procurator 
 intepuit et hora nona, sicut legitur, Christo meo mandante 
 discessit. scio orationis uestrae tempora, scio lacrimarum copiam 
 in illo quoque momento iuuisse laborantem. ecce indicia uotiua 
 non tacui: sed portitorum raritas desiderium commune suspendit. 
 nam me multum iuuat releuatio uestra, quamuis a uobis minime, 
 qui laeta respuistis, optetur.

XXV. ENNODIVS FAVSTO. 
 
 Mox ubi me gratia superna respexit et animam de iudicii 
 caelestis uicinitate trepidantem concesso, ut melioraretur, 
 uiuendi laxauit spatio, magnitudini uestrae beneficia per litteras 
 diuina non tacui. uere cessantibus medicis illius, qui innocentia 
 et lacrimis emitur, medicina non defuit. credite, nisi mihi 
 subuenisset destitutio curantium, nil ualerem. nam quia 
 aegrescebam hominum studiis, coepi neglegentia iam sanari. 
 haec quidem prioribus intimata sunt: sed occasio praeteriretur, 
 adieci, sperans obsequio salutationis oblato, ut me de prosperitatis 
 uestrae, de qua pendeo, (statu) subleuetis alloquiis.

XXVI. ENNODIVS AVIBNO. 
 
 Necesse est, ut qui desiderat scripta uestra non taceat nec 
 silentii exemplum tribuat qui qui alloquium. iuxta orationum 
 uestrarum suffragia, quos innocentia et deuotio deo nostro facit 
 acceptos, meliorem me esse iam sentio, desiderans honorificentia 
 salutationis inpensa quam bene ualeatis agnoscere, quia post 
 receptam salutem unicum est solacium bono uestrae prosperitatis 
 adtolli.

XXVII. ENNODIVS BARBARAE. 
 
 Quamuis adhuc inter extrema sim positus et pro peccatorum 
 meorum mole domni mei beneficia, dum mereor in longum 
 conteri, non sequantur, reuerentiae tamen uestrae obsequiis 
 quod debet pendens anima non omisit. paene iam uocatur ad 
 iudicium et adhuc suspicit in hac luce quos coluit. quam uera 
 est illa sententia, quod sanctus affectus nec morte pereat! 
 ergo, domina mea, seruitiis uos debitae salutationis prosequens 
 rogo, ut agnitis quae circa me geruntur pro illo quo omnibus 
 eminetis et sanguinis nitore et conuersationis radiis, domno 
 meo apostolo et ceteris eius fratribus subplicetis, ut per eos 
 exorata dei potentia clementiae suae, quae tarda esse non solet, 
 beneficia non refrenet.

XXVIII. ENNODIVS BEATO. 
 
 Qua mihi uicissitudinis, qua obsequiorum cura pensabitur, 
 quod te et frequentibus paginis alloquor et officio sermonis

 

 

 
 
 
 tui in lucem exire publicam non detestor? non me aetas tua, 
 non ingenio meo potest reuocare par formula. eligo benignis 
 plus credere quam peritis, ut bona originis anteferant studiis: 
 quod fidelis es, diuini est muneris in natura: eruditio per 
 deum ueniet res secunda. necesse est, ut totum tibi amor 
 integritatis exhibeat primarum partium insignia iam tenenti. 
 ergo honore salutationis accepto noueris me iuxta petitionem 
 uestram epistolam ad uos admonitionis quamuis sub festinatione 
 dictasse, quam ad domnum patricium Symmachum idcirco 
 dirigere procuraui, ut quod in ea emendatione dignum est 
 corrigatur. sed propter subreptionem neglegentiae te quoque 
 eius exemplaribus informaui. qua de re tu apud te esto et 
 caue ne tibi ad te perlatam manifestes conprehenso superius 
 eminentissimo uiro ceu rem nouam postulans, quia si eius eam 
 magisterio placuisse cognoueris, ad notitiam perferre eorum 
 qui sapiunt non timebis.

XXVIIII. ENNODIVS BEATO. 
 
 Non mihi tuus error inlusit nec retrouersa decepit adfectio: 
 tu aetatis naturae propositi ordinem custodisti: ego deliqui 
 aliter de te quam poscebat ueritas iudicando. ad hoc redeunt 
 quos diligentia insulsa captiuat. proinde iam sine circuitione 
 loquendum est. quo te inmemorem tui duxit insana praesumptio, 
 ut sancto presbytero diceres in uersibus illis quamuis in temporis 
 momento conpositis aliquibus uideri affectum coniugalis 
 gratiae non expressum? aut ego diffamareuolui quod scripseram ? 
 aut epitaphia hoc poscebant aut ratio? quis hoc inperitus,

 

 

 
 
 
 quis tecum sanitate uacuus dixit, ut carmen, quod in summam 
 gratiam domnus Faustus excepit, te et participibus tuis rodentibus 
 laederetur? forte de tertio Phaleucio qui Terentianum 
 nesciunt habuerint, quod de una syllaba quaerentes occasionem 
 loquerentur. uere dignus fui ista quae pertuli, quia et scriptum 
 est margaritas ante inmunda animalia non esse mittendas. 
 quamuis dictionum et inperitiae meae bene sim conscius, te 
 tamen nec scire aliquid nec sciturum ante didiceram. uale et 
 ad alios te, de quibus debeas loqui, conuerte.

XXX. ENNODIVS ADEODATO PRESBVTERO. 
 
 Acerbo aegritudinis inpetu et ualida febrium nimietate contritus, 
 cum ut fidem ueteris testimonii Christus noster in me 
 quod in Lazaro fecerat ostendisset et euangelii fidem praesentibus 
 declararet exemplis, litteras uestras accepi. ordinauit ille qui 
 potuit, ut diebus quibus uitam restituerat amicorum quoque 
 suorum eam et confirmaret et fulciret alloquiis. de uersibus, 
 unde tibi portentum illud dixit, risum mihi stulta iudicia 
 fecerunt. scias illos in summo pretio apud domnum habitos, 
 quamuis in temporis angustia et ueredarii transcursione conscriptos. 
 sed si eos non scripsisti, nec facias. mihi sufficit, dum 
 feci, uota conplesse. nunc ad eam partem me confero, quae 
 specialiter a sanctis poscenda est, ut pro aegro et amante

 

 

 
 
 
 adtentius ores et, si mereor, crebra mihi et instructionis et 
 consolationis praestes alloquia.

XXXI. ENNODIVS BOETIO. 
 
 Consideratio magnitudinis uestrae exegit epistolare commercium, 
 sed festinatio portitoris epistolam breuitate conclusit. 
 non potui morari properantem, sed nec his uacuum muniis 
 propter res necessarias emisi. crebras super domo, quam 
 poposci, litteras destinaui. si possibile est cupita tribui, iam 
 referte, quia omnia aedificia sub neglegentia consenescunt. 
 domine mi, salutationis obsequia dependens rogo, ut iuuetis 
 sine uestro dispendio supplicantem.

XXXII. ENNODIVS SVMMACHO. 
 
 Rem necessariam prouidet qui parenti omnium orbatos et 
 peregrinos insinuat: unica uia est apostolatus uestri solacium, 
 quae medetur externis. absit adflictos dicere quos ad uos contigerit 
 peruenisse: creatores patriam opes alibi non requirunt 
 quos coronae uestrae cura susceperit. praesentium baiulus, ortus 
 nobiliter profutura ad testimonium ingenuitatis studia Romana 
 requirit. hunc beatitudini uestrae mea subplicis uestri commendat 
 adsertio, ut salutationis seruitiis dignanter acceptis quod 
 usu facitis pro mei consideratione geminetis.

XXXIII. ENNODIVS HORMISDAE DIACONO. 
 
 Et quod es miseratione ornatur et quod futurus es pietate 
 conquiritur, et diaconum his studiis extulisti, cuius rei promittit 
 cura pontificem. praesentium baiulus honestus moribus 
 natura sublimis genuini solacii orbatus praesidio Romam pro 
 honestis artibus, licet peregrinaturus, expetiit. uide si mereantur 
 a religioso bene nato locupleti iuuari ista quae praetuli. 
 nunc officio salutationis exhibito rogo, ut si me, si bonam 
 quam coemisti opinionem diligis, inpensis portitori adulescat 
 auxiliis.

XXXIIII. ENNODIVS PORCIANO ABBATI. 
 
 Diuinis declaratur exemplis, nisi per dei gratiam uisitationem 
 hominum caelestium non uenire. quae enim recordatio potest 
 esse peccantium, nisi occultis itineribus fauor caelestis operetur 
 et per uiam mentibus inspiratam quae propter peccata subrepere 
 poterat eliminetur obliuio? inpetratae iam diuinae misericordiae 
 fiducia est cultorum dei animis non deesse. ergo gratias refero 
 trinitati deo nostro, qui ut me reuerentia uestra alloquiis 
 uisitaret exegit. suscipio et oboedientiam uestram: nec enim 
 exiguus cultus debetur obsequentibus, cum Christi gloria maneat 
 imperantem. orate pro me, qui humanitatis imbecilla, dum 
 adhuc estis homines, euitastis, quos contigit necdum corpore

 

 
 
 
 sequestrato ponderibus carnis absolui, et seruitiis salutationis 
 acceptis frugem circa me gratiae, dum sermonis adulescit 
 cultura, concedite.

XXXV. ENNODIVS AVRELIANO PRESBVTERO. 
 
 Inamabilis quidem desideriis meis militauit occasio et uotis 
 aditum necessitas uix ferenda patefecit: amplexus paginam 
 praefatione blandientem sequenti eius elocutione confusus sum. 
 nam dulce principium et sereni mella conloquii relata calamitas 
 quasi ueste noctis obnubit. uere loquentibus uobis ingesta 
 sunt oculis quae legebam. nam dum absentiae felicitatem 
 pagina sapientis intercepit, coactus sum illam Aetheriam nimis 
 uidisse terrenam et a sublimitate uocabuli in tartarum duce 
 culpa depositam. taceo quid debuerit parentibus, quid pudori, 
 ex qua domo infelix processit ad scelus, quod secuta est relictis 
 dei cultoribus lupanaris uice coniugium. credite mihi: ultionem 
 criminis, dum admittit crimen, exsecuta est, et turpi mersa 
 contubernio et flagitium et poenam flagitii repperit in marito. 
 secum rei personam portauit et iudicis mulier, dum elegit 
 indignum. producerem litteras, nisi memoriam infaustae feminae 
 desiderarem obliuione sepeliri. uos, ut Galliae expulsione illorum 
 subleuentur, eligitis: nos, ne Italia coinquinetur optamus. 
 expetant potius Libycas Syrtes et ab humanitatis consortio 
 diuidantur: quia si inde domnum Aurelianum fugerint, hinc 
 Ennodium, ad quae loca declinabunt? domno praefecto quae

 
 
 
 iussistis pressius intimaui, qui praecepta regia mox exegit, per 
 quae credimus uiros bonos et amicos occasionem inuenisse 
 praestandi et uos tamen animum ab anxietate remouete, quia 
 caelestis sufficiet ad ultionem malorum uigor examinis. domini 
 mi, salutationis obsequia praesentans precor, ut crebro me 
 prosperitatis uestrae, quia commeantium opportunitas ingeritur, 
 releuetis alloquiis.

XXXVI. ENNODIVS BOETIO. 
 
 Perdiderat eruditionis pretium lingua, dum retices, quia, dum 
 uenustatem eloquentiae taciturnitas includebat, credebatur non 
 esse quod nuper efferbuit. produxisti in lucem nouum iubar 
 eloquii et dum diem in epistula facis, splendorem recens 
 adeptus crederis iam maturum. gratias ago, quod me ad amicitiae 
 custodiam paginae tuae flore conpellis. sed si fidei meae 
 esses conscius, dubitationem de rebus constantibus non haberes. 
 timeo, ne ambiguitatem quam credis exhibeas et dum amantis 
 teporem metuis, in adfectione frigescas. domine, ut supra 
 salutationis gratiam persoluens spero, ut crebro ad me epistolarum 
 commercia dirigas, quia in his muniis et diligentia 
 te admonet et perfectio ut multus incumbas.

XXXVII. ENNODIVS BOETIO. 
 
 Quamuis tenui effectu petitionis surgit eloquium, et conciliant 
 et dotant facundiam res secundae: in qualibet uerborum

 

 

 
 
 
 saturitate paginas, si repudientur ab inpetratione, ieiunant: 
 plus felicibus epistolis debetur laudatio quam peritis. iure 
 loquitur uerbis nitore sublimibus qui summates uiros dicendi 
 uenustate captiuat: quoduis oratorium schema sinistra fors 
 dissipat: ditescit enim lingua nutrita beneficiis. dudum ad 
 eminentiam uestram direxi qualicumque audacia producente 
 conloquium, quod ita responsi genio subleuastis, ut crederem 
 me perdidisse digni fauoris tempora per quietem, quando 
 modicus sudor iudicium arcem tenentis inlexerat. promiseratis 
 etiam domum, quam poposceram, non negandam. geminis 
 eleuatus successibus incedebam, si et opinio perfecti adstipulatione 
 et census locupletissimi creuisset inpendio. sed detestor 
 moram, quam sterilia quidem peccata pepererunt. nam et homo 
 culminis uestri quem praestolabar aduenit, et nihil sibi mandatum 
 esse, quod desideriis meis prodesse posset, adseruit. 
 uide meritorum meorum fusca commercia: quorum contra me 
 nitentia fidem frangere nequeunt, exigunt tarditatem. absit a 
 conscientia mea de uestrae claritate diffidere: obscenae mentis 
 est putare constituti memoriam non manere. sed rogo, ut dum 
 propositi uestri lucem adseritis, eorum quae mihi debenturm 
 obscura superetis. ergo praestationi uestrae genium dono 
 celeritatis infundite. domine mi, cultum salutationis inpertiens 
 preces adicio, ut consularem sportulam cum responso praefatae 
 petitionis accipiam.

XXXVIII. ENNODIVS SVMMACHO. 
 
 Non inefficaciter poseit qui parenti omnium peregrinos 
 insinuat: nobilibus generalis debetur adsertio, maxime apud 
 eos qui beneficia tribuunt non rogati. Beatum sublimem 
 adulescentem praesentium baiulum si corona uestra dignanter 
 excipiat, praeclarum iuxta morem pontificis ornat officium: 
 est enim qui gratiam uestram et natalibus mereatur et moribus. 
 sufficit dignis stricta laudatio. nunc seruitiis . salutationis 
 exhibitis rogo, ut me amantem uestri crebri releuetis promulgatione 
 conloquii.

XXXVIIII. ENNODIUS HORMISDAE DIACONO. 
 
 Si dignatio circa me promissa duraret, adsereretur frequentia 
 litterarum: uix respiciunt humiles quos ad arcem euentus 
 prosper euexerit: graue est, si spes secundarum rerum caritatis 
 nexus incidat: non debet praeiudicare diligentiae quae secundum 
 uota blanditur. si tamen aliquid circa me gratiae custoditis, 
 si uiuit amoris scintilla polliciti, Beatum commendo nobilissimum 
 adulescentem praesentium portitorem: cui iustum est ut consideratione 
 mei et parentem beatitudo uestra inpendat et patriam. 
 esto specialis tutor, omnium mox futurus. domine frater, 
 salutationis humilitate depensa rogo, ut sub celeritate quam 
 bene ualeatis scriptione signetis.

XXXX. ENNODIVS BOETIO. 
 
 Precum iteratio bonam conscientiam obliuionis accusat. sed 
 facessat stimulare currentem et constantem uirum ad memoriam 
 promissionis inpellere. haec de his, quae a me dudum culmini 
 uestro sunt scripta, perstrinxi, ut domum, de qua iam paginali 
 indicio uoluntas uestra est patefacta, percipiam. reliqua epistolae 
 salutationis nuntio mancipaui, ut, sicut apud nos ualitudo in 
 statione est, ita de culmine uestro caelestis faciat fauor 
 agnosci.

XXXXI. ENNODIVS AGAPITO. 
 
 Insolabiliter amantum ferretur absentia, nisi opem darent 
 remedia litterarum, quae ieiunas desiderantum animas pascunt 
 esca conloquii. bene enim per stilum dilectio amicam sibi 
 pingit effigiem, cum qua sine laboris patientia misceat mella 
 sermonum. ad hoc magnitudo tua artifex, ne inpastam gratiam 
 linqueres, scripsisti. debeo uicissitudinem, quia memorem mei 
 te esse cognoui. honore ergo salutationis exhibito rogo, ut 
 quod scis apud caros et adfectione praeditos esse pretiosum 
 sub continuatione facere non omittas.

XXXXII. ENNODIVS AVIENO. 
 
 Aegritudinis uestrae indicium in meae contigit incrementum. 
 nam talis semper est usus et pene natura solliciti, ut uix

 

 

 
 
 
 credat transisse quod metuit et quae fecit redemptor noster 
 caelesti benignitate praeterita, quasi sint in occulis locata, 
 suspirat. sunt, domne Auiene, iam in me nihil de usura lucis 
 istius nisi uestra tantum post timorem dei remansit affectio: 
 quando melius mecum agitur, talis sum, qualem me in desperatione 
 dimisistis. superest, ut precibus uestris et peccatorum 
 remissio concedatur et si ita deo uidetur, pro uice remedii 
 obitus celer eueniat, ne amarius sit morte quod nino. domine 
 mi, salutationem debitam tota humilitate persoluens rogo, ut 
 per uos, quid in causa nostra de Roma nuntiatur, agnoscam.

XXXXIII. ENNODIVS MESSALAE. 
 
 Numquid aliquando ab effectu destitit qui deo cum fiducia 
 subplicauit ? si animus in fide non claudicet, uota et uotorum 
 copia coniunguntur. ecce egit apud uos silentium meum, quod 
 tanti temporis non ualuit obtinere loquacitas. quantum uideo, 
 scripta uestra nisi taciturnitas non meretur: quos mutos putatis 
 alloquimini: . ab his, quibus lingua. esse creditur, abstinetis. 
 fecisti tamen quod decuit domnum et, ut ipsi dicitis, parentem, 
 ut me graui aegritudine depressum dignum putetis alloquio. 
 rogo, ut hoc sub continuatione faciatis. domine mi, resalutationis 
 reuerentiam soluens posco, ut pro me per omnes dei 
 sanctos supplicare non desinas, quatenus uitae redditus de 
 uisione uestra congaudeam.

I. ENNODIVS ARATORI. 
 
 Velim ita labori meo faueas, ut ieiuno ueniam praestes 
 ingenio, quia nefas est in deuotionibus despici amabilem discendi 
 cupiditatem, quando quod gratiosus optulerit durus rerum 
 interpres euacuat. laudandus est in studiis uel qui facundum 
 aequare non putatur eloquio. inter benignos et eruditos quid 
 eligatur incertum. eat, cum pars utraque det pretium. ergo 
 crede diligenti et amaritudinem temporibus legitimi amoris 
 amolire. nolo rem uoti facias necessitatem et desideria, quibus 
 humanum genus natura peperit, digeras in maerorem. non 
 habiturus continentiam, nisi nuptias optet, in culpa est: coniugalis 
 copulae uitans remedium electurus est ant uirtutes 
 aut crimina. tu te ut metiaris, inploro, ut nec supra hominem 
 plenum casibus iter adripias nec intra hominem quae sunt 
 plectenda mediteris. uix delinquit qui a natura et lege non 
 deuiat. ergo post Musarum castra et inanes aetate nostra cantilenas 
 ad curam te serendae subolis muta: uita quod uiluit, 
 quia inter imperitorum exercitus furor est nolle rusticari: 
 iuuat sapientem hoc esse quod plurimos. facessat philosophiae

 
 
 
 in nostrorum nota conuentibus: ego curis deesse cupio, quotiens 
 felicem inscitiam sequitur qui praecedit. ergo honorem salutati 
 accipiens rescribe mihi, quid cum animo tuo pagina mea 
 egerit. nam si quae mihi sit sententia flagites, ego ipsa 
 studiorum liberalium nomina iam detestor.

II. FAVSTO ENNODIVS. 
 
 stat apud conscientiam culminis uestri quid sublimis uiri 
 Faustini uoto debeamus et generi: et ideo quamuis apud uos 
 credat sufficere quod pro filio pater rogauit, per me tamen 
 quia parum putat eius sollicitudo quod egerit, preces frequentat, 
 sperans ut uestra adulescens ad maturos deo auspice mores 
 erigatur: uos detis praecepta, quid sequi debeat, quid cauere, 
 uos apud quos necessarium credideritis scriptione prosequamini. 
 haec sed culmen uestrum, etiam si taceam, esse facturum: 
 sed nec potui tanti uiri precibus deesse nec debui. qua de re 
 permotus lacrimis superius conprehensi et ego flens subplico 
 per illam quae nobis a deo concessa est conscientiam (sic 
 petitiones uestras pia martyrum saluatori nostro commendet 
 adsertio), ut efficaciter apud uos et creator pro filio et domnus 
 Faustinus pro Ambrosio supplicet: et ordinate praedictum 
 iuuenem et orate pro ipso, ut adulescentem Roma nec uitiis 
 possit nec morbis extinguers. scio uos plura apud homines, 
 sed maiora apud deum praeualere, et ideo securus iam effectum 
 illis polliceor quos commendo. ergo reuerentiam salutationis 
 exsoluens paucis multa contexui. sufficit deo placentis uiri

 

 
 
 
 instructam esse pietatem: et causa et persona cum dei solacio 
 uestro disponatur studio.

III. MERIBAVDO ENNODIVS. 
 
 Quasi solem facibus adiuuet et mare exiguo humore locupletet, 
 ita superfluis laborat inpendiis qui per se placitura commendat. 
 sed stultum est perire occasionem beneficii, quando auxilium 
 fortis inplorat: opum largus supra copias ditatus est, si credit 
 subsidium quod pauper obtulerit: regale munus fit, cui insigne 
 pretium praestat accipiens. domnus Faustinus de prolis suae 
 profectu supra quam poscit paterna cura sollicitus, Ambrosium 
 nostrum hac apud uos credidit prosecutione conmuniri, aestimans 
 quod sanguis eius, quod prudentia, quod census intra Liguriae 
 angusta delitesceret et artis fama nobilis artaretur obstaculis: 
 alieno praesidio claritatem suam in Romanam lucem puta 
 erumpere. facessat ab studiis meis negare testimonium quod 
 plus opitulatur auctori: qui enim bonos adserit adprobatur. 
 uidete quae de uobis fiducia sit, cui quicquid praecipuum habet 
 nobilis terra commisit. nolo putet apud nos quod hac sit 
 familia potius inueniri.. sufficit honorum cupidis sic plures uincere, ut potissimis conparentur. honestatem iuuenis uulgatus 
 natalium pudor ostendit: faciat diuinitatis dispensatio, ut per 
 uos principia eius hic bene locata solidentur. ergo honorem 
 salutationis accipite et petitioni meae paterna, sicut praeceptores 
 uocauit antiquitas, pietate respondete.

IIII. PROBINO ENNODIVS. 
 
 Si apud eminentiam uestram subplicatio mea recordatione 
 subsisteret, crebra scriptione patuisset, nec quos apud Liguriam 
 uestros dignatione uocabatis sepeliret obliuio. sed quia loco 
 et opibus diuisi nec diligentiae lege conparantur, ideo perfectam 
 subiectis caritatem, si digni sint, adlocutione praestatis, hac 
 in amicitiam discretione coeuntes, ut uos cogamini tantum 
 respicere, nos amare. erit uilium superba condicio, si plus a 
 potentibus quam uerba praestolentur. ad querelam descendi 
 caritatis imperio: debuistis me post periculum quod uideratis 
 dignum putare conloquio, uel quia recentis mysterii reuiuiscentem 
 conmendabat adsertio: puto quod digni sint honorum 
 gratia de sepulcris redemptoris nostri potentia redemptoris ego 
 tamen quamuis sim prodigus frontis et garrulus necdum de 
 me fiduciam gerens, propinquos insinuo. praesentium portitor 
 domni Faustini filius sufficienter bona pollicetur merita de 
 parente: hunc ut uos foueatis, imploro, quia bene nostis qua 
 sit creator eius morum luce conspicuus nec debet ad alios 
 festinare nisi ad uos quemcumque uitae auctoritas armat et 
 generis. ergo, domine mi, obsequio salutationis inpenso rogo, 
 ut prosperitatem uestram epistolaris cura manifestet.

V. HORMISDAE DIACONO ENNODIVS. 
 
 Caelestis dispensatio epistolaribus beneficiis iunctos caritate 
 consociat, dum quos discernit itinerum prolixitas in remedio

 

 
 
 
 sollicitudinis iungit affectio, si sit cura sermonis. silentium 
 tamen uestrum nimis admiror, quod post depositae sarcinas 
 aegritudinia nulla me adlocutione subleuastis. sed quia loquendo 
 opportune cogimus, ut loquaris, uel garruli, imitatione responde. 
 bene enim res desiderii et poscitur et inpetratur exemplis. 
 ergo honorem salutationis inpendens indico me deo propitio 
 iam ualere, subplicans, ut uicaria mihi stili promulgatione 
 benedicas.

VI. BEATO ENNODIVS. 
 
 Si proferenda temporibus de eruditionis messe pectoris 
 horreo condidisses, ieiunae ab epistolis tuis commeantium 
 dexterae non uenirent. sed quia neglegentiam et sterilitatem 
 tuam sermonis prodit abstinentia, nos necesse est iterum ad 
 culturam admonitionis adsurgere et terga iactis infecunda 
 seminibus recidiuis ad ubertatem sulcis urguere. ubi sunt 
 monita quae apud te adserebas esse uictura P ubi studium 
 conloquendi, per quod et scientia patescit et caritas ? clamant 
 silentia tua, te non adsecutum quod boni dignum possit esse 
 iudicio. nam sicut rara doctos, ita continua prodit taciturnitas 
 inperitos. ergo erubesce et tandem aliquando rumpe uincula 
 et impedimenta sermonum. ostende quam ualeas, ostende quid 
 promoueris, si tamen te iuxta uotum nostrum gratia superna 
 non deserit. nunc salutationis honorem accipe et breui contentus 
 epistula agnosce patri tuo quae longa conreptione 
 reserentur fuisse mandata.

VII. AVIENO ENNODIVS. 
 
 Benedico dei nostri triplicem in maiestatibus unitatem, quae 
 me inter angustias meas perfectae sanitatis loco de coniunctionis 
 uestrae munere Subleuauit. uenit ad me sera quidem relatio, 
 sed uotiua: adsit redemptor noster et inpleat quod inclinatus 
 supplicatione concessit. domine mi, salutationis reuerentiam 
 soluens rogo, ut actionis uestrae summam de suburbano illo 
 cum parente uestro domno Liberio Christo uobiscum adnitente 
 conpleatis, quatenus, si euenit commutatio, pretium dignetur 
 accipere, ne diutius sub promissionis nutemus ambiguo, quia 
 uos nostis nihil plus esse quod in hac supplici uestro mundi 
 conuersatione praestetis.

VIII. VICTORI ENNODIVS. 
 
 Dum inscitiam sublimitas tua praeloquitur, eruditionis secreta 
 patefecit: inpugnas perfectione quod adseris. nam dum te 
 saluo pudore inlitteratum esse confirmas, quid naturae uigor, 
 quid studiorum lima contulerit, declarasti. credat mihi subli* 
 mitas tua, inbuendum liberalibus disciplinis iam suis bonis 
 ditauit. si talis lingua prosequitur fratris Pauli filium, facunda 
 adstipulatio et commendat et edocet. nihil longe degentibus 
 magistris opus est, quando digna laude loquitur qui dirigit ad 
 docentem. erubesco insinuatum minus inuenisse quam detulit, 
 deum rogans, ut quod de me per adfectionem praesumitis 
 ingenii ualeam uirtute conplere. uos tamen honore salutationis 
 accepto quibus libet officium sermonis inpendite, dummodo 
 sollicitudini meae de prosperitate uestra multiplex scriptionis 
 cura respondeat.

VIIII. CAMILLAE ENNODIVS. 
 
 Intercepisti nostrum nescio quem secuta consilium. nam 
 paruulum tuum, quem studiorum liberalium debuit cura 
 suscepisse, ante iudicii conuenientis tempora religionis titulis 
 insignisti. ueneranda quidem ecclesiastici forma seruitii, sed 
 quae ad duas partes animum non relaxet: unum et difficile 
 iter est quo itur ad Christum nec occupatos multipliciter 
 aliquando uia arta suscepit. properantes ad se de disciplinis 
 saecularibus salutis opifex non refutat, sed ire ad illas quemquam 
 de suo nitore non patitur. iam si eum mundo subtraxeras, 
 mundi in eo schemata non requiras: erubesco ecclesiastica 
 profitentem ornamentis saecularibus expolire. adnueram quod 
 per Patricium diaconum, quantum ipse asseruit, postulasti: 
 quid oportuit eum aliter ad me, quam diebus ipsis inuentus 
 est, destinari? si iudicium meum consulis, uolo ad me pertinentes 
 magis merito sanctos esse quam titulo. uere animum 
 meum de quietis statione ad cogitationum pelagus expulisti. 
 suscepi tamen deo auspice sanguinis mei uernulam. nunc restat, 
 ut conatibus meis fauor caelestis adrideat et neglegentias 
 hominum piae moderationis ubertate conponat. domina, ut 
 supra, salutem debitam dicens precor, ut nunc geminam 
 sollicitudinem pro utrisque suscipias et deo nos commendare 
 adsiduis precibus non omittas.

X. CELSO ENNODIVS. 
 
 Lenocinium est, non gratiae sacramentum quod tantum 
 praesentibus exhibetur: amicitiae sinceritas et longe positos

 

 
 
 
 non relinquit. quid possit uera fides, intellegat qui tunc 
 adipiscitur beneficia, quando desinit supplicare: ego mihi debeo, 
 quod ad stationem precum trans Gargara positus peruenisti. 
 tu luce conscientiae amicos et litteras uno a te tempore diuisisti, 
 sectans non solam longinqua sed abdita, ita ut nusquam 
 te sagacis boni persecutor inueniat. semper et hic quidem 
 latentia inter lepores cubilia diligebas, sed saepe latebram 
 tuam qui presso ore uestigia rimatus est inuenit. nunc altiori 
 consilio, credo, ut maerores accenderes, te hominum coetibus 
 submouisti. ergo solam pueritiam debuisti Mediolanensibus 
 tuis? et uirum te tenere debuerant qui puerum possederunt, 
 et quos laetificasti de amplexibus debuisti iuuare consiliis. sed 
 hinc alias. tu tibi prouisionum tuarum aut gaudia debebis ant 
 lacrimas. ego interim salutationem praefatus memor debiti 
 donationem de puero destinaui, hoc apud me reputans, ut nec 
 inportunus in tempore diffidentiae suae uinceret et cessans 
 inter desperationis mala gauderet.

XI. FAVSTO ENNODIVS. 
 
 Suscepi litteras multiplici gaudiorum dote locupletes et 
 gratiam circa uos dei quam noueram nuntiantes. protinus 
 testibus Christi nostri cum lacrimis, quas suggerebat hilaritas, 
 indicata patefeci et quod per ipsos inpetratum fuerat gratias

 

 
 
 
 referens quasi nonus relator adserui. uere; domne Fauste, 
 simpliciter in hac causa uulgatum est, quid haberet meriti, 
 quid uirium in precibus illa sancte anima quae praecessit: 
 nam etsi sit spes nostra adhuc caeca mundi luce uestita, sed 
 quod conueniens esse nouerat sine nostrae actionis labore 
 promeruit: cum a nobis diuideret res in manibus conlocatas, 
 obtulit longa statione distantes, felicius tribuens necessaria 
 quam cupita. ergo mundus iste ueri aliquid habet: aut si non 
 habet, non de eius dicione mox: rapitur. mentiti sunt homines 
 qui se iurabant accipere beneficia, si dedissent: etiam superna 
 dispensatione coniuncti sunt a quibus nec accepimus blandimenta 
 nec dedimus: certa de desperatione confidentia et nebulosum 
 de publicata promissione constitutum. uere dicerem, si 
 doleret ista discissio, quod tales homines nec illa, quam dicitis 
 nutricem mendacium esse, Liguria potuisset emittere. quid 
 arguam prius in illis? fallaciae aut fatuitatis obscena? perdiderunt 
 duos, qui inter se sanctorum impetratione sociantur, 
 per quos potuisset diu iacentis et in umbram coactae familiae 
 scintilla reparari. memores estis domnum Auienum uobis in 
 ecclesia dixisse, deum se de illa puella specialiter non rogare. 
 uide progeniem sanctis creatoribus ad usuram uitae procedentem. 
 intellegebat plus se parentum fletibus quam actione 
 promoturum. gratias tibi, omnipotens deus, gratias, rector 
 fidelium, qui ancillae tuae uota respiciens prophetiae in ea 
 pollicitationes inplesti dicentis: anima eius in bonis

 

 
 
 
 demorabitur, et semen eius hereditabit terram. 
 perfice, pie arbiter, quod remansit, et m alterius serui tui copula. 
 serenus adspira. mihi si haec uidenda morbus, qui iam uitalem 
 praeoccupanit substantiam, non relinquit, uideat de illis bona 
 pater et aui proauique ante transitum suum nomen accipiat. 
 me tamen quamuis peccatorem adhuc gratia superna non 
 deserit, qui admonitionem cautione praeuenio. nam desideria 
 mea, ne legati prouincialis nomen acciperem, licet cum dolore 
 suspendi. timui, ne aut rerum dominus uobis disponentibus 
 haec a se exigi crederet, quae cogit necessitas postulari, aut 
 ego redderer officiis onerosus et actionibus infecundus, quamuis 
 nec exsequi nec iniunctis par esse sufficerem. rogo ut supplicetis 
 deo, ut me uel usque ad uotorum communium tempora. 
 in mundi istius seruet incerto.

XII. MERSALAE ENNODIVS. 
 
 Fero uestrarum abstinentiam. litterarum, si sic ad incrementa 
 gaudii mei pertinet quod tacetis: non est molesta paginalis 
 intermissio, si cum splendidis dictionibus iunguntur rara conloquia. 
 quod de gratia circa uos dei, quod de sanctis parentibus 
 praesumebatur accipio. iam suffragiis amicorum dei, qui 
 tibi pater et frater est, agnouisti. uere dictionem tuam sine 
 lacrimis, quas dabant gaudia, non relegi. nolo apud te quae 
 de te sentio uerborum inportunitate producere. labora ut quod 
 suggerente in sensibus uena inuenis conponas eloquentia. nihil 
 tibi a domni Fausti et domnae meae matris tuae filio minus 
 est, nisi quod ipse studiose subtraxeris. parcat tibi tamen deus,

 
 
 
 ut credas me inmemorem tui esse, dum inpedientibus morbis 
 frequenti te scriptione non ueneror: debes nosse dignum esse 
 uenia quicquid necessitate delinquitur. domine mi, salutationem 
 plenissimam dicens benedicere me deum in operibus eius de 
 domni Auieni coniunctione significo et de te quod eius pietas 
 pollicetur expecto.

XIII. PANFRONIO ENNODIVS. 
 
 Peregrinari me in solo patrio nobis absentibus crederes, 
 etiamsi ualerem. at cum aegritudo mihi et quorundam insistat 
 infirmitas, inter utrasque quid faciam? quis uno tempore et 
 morbos ferat et perfidos ? scias nulla cautione, nulla innocentia 
 in ciuitate nostra quae deo medio promissa sunt custodiri: 
 totum felicitati tribuitur, nil amori: circa humiles rara dignatio: 
 optimus ille qui celsior. sed haec ego non pro mei, cui 
 nihil superest quod sperem, consideratione suspiro: dolet mihi 
 illos perire quos diligo. plenius uobis rem omnem et quam 
 propter studium uestrum inuidiam contraxerim homo uester 
 insinuabit. ego honorem salutationis inpertiens rogo, ut scripta 
 mea et domno Auieno et domno Liberio protinus contradatis, 
 et per ipsum, qui uobis Panfroniam nostram sanam tribuat, 
 coniuro, ut mox me quid responsi dederint instruatis : quia si 
 regius occupatione aliqua negatur aduentus, ego ad uos deo 
 meo suffragante sub quauis membrorum meorum fragilitate 
 uenire festino.

XIIII. HELPIDIO DIACONO ENNODIVS. 
 
 Deus sanctitatem tuam misericordiae suae et gratiae prosequatur 
 insignibus, qui de humilitate mea rem amici faciens 
 dignaris esse sollicitus et me meosque promittis peculiari 
 affectione te colere. scio, quia deus propitius tibi sic gratiam 
 inuicti principis contulit, ut humilitas ecclesiastica non periret. 
 uere, domne Helpidi, si dignatur pius rex de seruo suo esse 
 sollicitus, tu fecisti, cuius animo nullus amicorum uicem poterit 
 repensare. scias me tamen cotidie diuersa adfligi qualitate 
 morborum, ita ut de uita desperem. rogo tamen honore salutationis 
 accepto, ut domnum Faustum et filios ipsius memor 
 animae tuae sinceriter diligas et pro mea anima, quantum 
 praeuales, orare non cesses, quia non remansit in luce quod 
 sperem. rogo etiam, ut me frequenti digneris alloquio et si 
 domnus noster ad Liguriam uenturus est intimare procures.

XV. ENNODIVS STEPHANIAE. 
 
 Bene est animo meo, quod grauatum peccati fasce meministis 
 et inter illas sacri pectoris curas, quantum epistolae ad 
 domnum Auienum destinatae manifestant, personae meae non 
 emergit obliuio. deo gratias ago, qui per indebitam delinquentibus 
 clementiam solita miseratione succurrit, dum eos 
 sanctarum animarum intercessione sustentat. non credo, quod 
 inter orationes deseratur quem nobilitatis alloquio. saluto ergo 
 humilitate qua dignum est et rogo, ut illi adsidua orationum 
 donetis suffragia, quem commemorationis pascitis ubertate.

XVI. ENNODIVS ADEODATO. 
 
 Olim ad beatitudinis tuae scripta responderam, si facile 
 fuisset Romam pergentium itinera deprehendi. ecclesiastica 
 humilitas a mundi potentibus quasi res peregrina transitur. ut 
 primum tamen domnus Dioscorus Romam perfunctus pii laboris 
 remeauit officio, ad restitutionem debiti reuerentiam uestram 
 suspiciens adspiraui. uos filios uestros, domnum Faustum uel 
 sanctam progeniem ipsius redire Romam cupitis, nos manere: 
 dispar sententia ad unum affectionis callem sine errore reuertitur. 
 deus tamen optimus dispensator quod felicitati eius scit conuenire 
 disponat. mihi domni Fausti suorumque prosperitas 
 praesentiae uice blanditur. domine mi, salutationis cultum 
 pleno amore dissoluens codicem quem dedistis filio uestro 
 domno praefecto remeante transmitto: uos meum aut illum 
 quem promisistis, si placuerit, destinate, illud tamen specialiter 
 conferentes, ut orationum uestrarum numquam me propugnatione 
 nudetis, quia nullus mihi murus potior esse aduersus peccati 
 arietem poterit, quam si illarum me tutela defenderit.

XVII. ENNODIVS APODEMIAE. 
 
 Non clauda fides est opinionis antiquae, quae perhibet quod 
 propinquitas generis non defrudetur longinquitate regionis. 
 manent familiarum suis iura cardinibus nec quae sunt diuisa 
 habitaculis dissociantur animabus: percurrit aetherius uigor, 
 ubicumque carnis cognatione producitur, et illa caelestis portio 
 unius patriae non continetur angustiis. sic tu, domna mea,

 

 
 
 
 longe a corpore degentem Ennodium perquisisti, efferendo 
 desideratis nobile munus aspectibus. accepi cucullam qualem 
 debuit dirigere religionem profitenti sanctissima. ora, ut dignum 
 me humilium indumentis etsi non inuenerunt dona uestra, 
 tamen meriti sui nobilitate perficiant. domina mi, salutem 
 largissimam dicens rogo, ut crebro me uenerandis releuetis 
 alloquiis. laenam et racanas cuius uos uolueritis coloris rubei 
 aut fused mihi sub celeritate dirigite.

XVIII. ENNODIVS STEPHANIAE. 
 
 Sufficeret equidem pro epistolari commercio meritum portitoris, 
 cui et uena sua quod loquendum est et pura circa me 
 ministrat affectio. sed animus meus ad duplicatum festinat 
 obsequium, nec simplici quam reuerentia uestra exigit humilitate 
 contentus, domno Auieno scripta coniungit, illi quem 
 de stirpe uestra procreatum et uita prodit et oratio. grauiter 
 tamen fero, quod rusticas uoces nimis urbana et subtili elocutione 
 narratis. non ita circa familiam uestram gratia caelestis 
 innotuit, ut aliquem in ea liceat maioribus suis aut lingua 
 esse aut actione dissimilem, nisi forte quod uos supra. claritatem 
 seniorum sanctae uiduitatis in uobis fulgor inradiat. 
 nempe illius domni Fausti germana es, in cuius praefectura 
 quod monachos instituat inuenitur, quem plus est actione 
 uenerabilem esse quam titulo. rogo uos seruitio salutationis 
 exhibito, ut numquam scholasticorum indociles conpositiones

 

 

 

 
 
 
 sanctis dictationibus misceatis: sufficit mihi quod admirer, 
 quod si mereor sequi debeam, in uestris sensibus inuenire.

XVIIII. ENNODIVS AGNELLO. 
 
 Longo animus meus pependit incerto, utrum pro diligentia 
 notitiae uestrae ianuam scriptionis amabili praesumptione pulsarem 
 et excellentissimi hominis per hunc callem pectus ingrederer 
 an per homines uestros uaga salutatione contentus secreta, 
 quibus obsidebar, inrumperem, quia nisus mihi est non esse 
 in hominum numero conputandus quem hominum potissimus 
 ignoraret. et plane illi nec mores suggerunt fiduciam nec 
 natura, qui in arce locatis absconditur, uobis praecipue, quos 
 uterque orbis amica et socia diuersitate conplectitur, quos dei 
 timor gratiae suae comitate firmatos fecit iam honorum summa 
 largiri et, ad quod uix praecipui perducuntur, ad opinionis 
 gloriam dare subiectis.. laudandi sunt apices, sed ad eos sudore 
 maximo uix uenitur. quod tamen feliciter dictum sit, et inter 
 munera uestra sunt culmina. ergo salutans reuerenter epistolam 
 breuitate concludo, ne ante dignationem uestram uideatur inportuna 
 laudatio. latius post responsum paginale, quod moribus, 
 quod potentiae uestrae conuenit, eritis Mundo mecum adtestante 
 lecturi.

XX. ENNODIVS MASCATORI. 
 
 Et me sperare quod pium est et uos decet adnuere. nam 
 disparibus uiis ad unum finem remuneranda tendit intentio.

 

 

 
 
 
 uos solacia rebus inpenditis Ìƒ s, a me tenue sermonis postulatur 
 auxilium. sic fit, at cui incumbit per officii considerationem 
 praestare potiora uix possit exigua. reddat ingenuitatem homo 
 palatii, quia ecclesiae nihil amplius sufficit quam precari. 
 scitis pro ascinis a quo ueniat retributio, si iuuentur. succurrite 
 his quos et patria terra captiuat, quibus et iuuentur est cum 
 originariis et condicio dolenda cum profugis. pluribus Christianum 
 et sapientem non decet admoneri, ne longa deprecatio fructum 
 sibi ueniat adscribere laboris alieni. saluto ergo humilitate 
 qua dignum est et ut praefatos cum gaudio ad me remittatis 
 inploro..

XXI. ENNODIVS HELPEDIO. 
 
 Etsi te inmemorem mei Pontica facit inhumanitas, me tamen 
 imitari non decet quod accuse. sic de ciuitate Mediolanensi 
 quasi Icarus auolasti et nec mandati me salutatione dignatus 
 es. sic faciunt quos potentum lateribus iungit inopinata sodalitas. 
 Musca moritura iustum est, at si per naturam non potes, ad 
 affectum meo inuiteris exemplo: possunt tibi alii pro abundantia 
 facultatum utiliores existere, esse tamen non ualent 
 dulciores. sed redeo ad considerationem patriae tuae, cui debes 
 bonorum obliuionem et miseriam qua laboras. nunc ergo 
 honore salutationis inpenso seruum tuum ad hoc direxi, ut filio 
 tuo domno praefecto et tibi nuntiaret in Christi nomine, me 


 

 
 
 
 de suburbano illo documenta legitima suscepisse, ut uos cum 
 illo uestro domno Triggua quod necessarium uideris agere 
 non omittas.I -:

XXII. ENNODIVS FAVSTO. 
 
 Spero in trinitate deo nostro per sufifragia ueneranda sanctorum, 
 quod seruos in quocumque loco positos quemadmodum munitur 
 oculi pupilla custodiat et ad bonam ualitudinem reducat quicquid 
 inimica fregit inaequalitas. ego tamen, etsi corpore nequeo, 
 sequor officiis: nam imperio sollicitudinis uerba concessi deprecans, 
 ut quam sani sitis edocear. ecce uix fero breuem, 
 absentia longa fatigandus. sed potentes sunt et amici domni, 
 quibus uos anima sancta commisit ego memores, ut depositum 
 seruos, sine cessatione conuenio. aderunt partibus suis et 
 quod ab eis susceptum est sine inminutione seruabunt. his 
 addo praestante omnipotentis dei misericordia seruos uestros 
 de Venetiis iam regressos exhibuisse documenta confirmata de 
 legibus, hic introductionem sollemnem ilico fuisse confectam. 
 nunc utrum amico a uobis dici aliquid debeat, illa qua soletis 
 maturitate consulite.

XXIII. ENNODIVS LIBERIO. 
 
 Datum est mihi caelestis infusione mysterii libera habere 
 iudicia, etiam cum sim beneficiis obligatus. est enim superni 
 muneris ut ingenuam sententiam ferat obnoxius nec delectetur

 

 

 
 
 
 inmanitete gratiae uigor examinis. diuinum est, quando sine 
 corruptions de te loquitur cui multa contuleris nec iniquum 
 ponit aliquid in lance ueritatis donorum tuorum opibus subiugatus, 
 nam ubi de potissimis sermo est et in aures mundi 
 itura formantur, publicum testimonium priuata actio cur 
 obumbret? debeo equidem celsitudini uestrae plus quam uniuersitas: 
 sed nolo maius aliquid quam uniuersitatis possunt 
 ora depromere et epistularis angustiae lege contentus satis 
 modicum de illa meritorum messe praelibo felicissime hominum 
 hoc totis hostilitas uirium suarum laborat inpendiis, ut per 
 totum orbem tu solus dissipata conponas aestimationi remanet 
 qualis sit ille cui militas, quando lapsa exusta perdita, cum 
 te aspexerint, conualescunt. uix pascebatur Italia publici sudore 
 dispendii, quando tu eam sine interuallo temporis et ad spem 
 reparationis et ad praebitionem tributariam commutasti. laeti 
 coepimus te moderante. inferre aerariis publicis quod cum 
 maximo dolore solebamus accipere. fuit semper ubertas nostra 
 dispensatio tua. iuuerunt uenerabile superna consilium.. nam 
 uires uectigalium tu uel nutristi pro bono publico uel dedisti. 
 culminibus omnibus homo sublimior, tu primus fecisti regales 
 copias sine malo priuatae concussionis effluere. tibi post deum 
 debetur, quod apud potentissimum dominum et ubique uictorem 
 securi diuitias confitemur: tuta enim tunc est subiectorum 
 opulentia, quando non indiget imperator. quid quod illas innumeras 
 Gothorum cateruas uix scientibus Romanis larga praediorum 
 conlatione ditasti? nihil enim amplius uictores cupiunt 
 et nulla senserunt damna superati. taceo consideratione paginalis 
 eloquii communionis et blandimentorum tuorum mella praeceptis 
 caelestibus instituta non minus rebus nobilitata quam

 
 
 
 uerbis: orationem meam ad ea quae eminentiae tuae debentur 
 uota transduco, quia mecum Galliae in hac adstipulatione 
 conueniunt, ut Christo deo uiuo disponente ordinatis illis, 
 quibus (ciuilitatem post multos annorum circulos intulisti, 
 quos ante te non contigit saporem de Romana libertate gustare, 
 ad Italiam tuam et poscentibus nobis et illis tenentibus reducaris. 
 sic utriusque orbis per sanctas actiones indigena, uenerabilem 
 domum et summates filios cum uniuersis Italiam possidentibus 
 felicis praesentiae tuae dote sublimes. ego autem 
 seruitiis. salutationis exhibitis ualere me nuntio et de uobis 
 quod uoto meo satisfacere possit expecto.

XXIIII. ENNODIVS AVIENO. 
 
 Bene erat animo meo, si uel ad scriptionem frequens portitorum 
 suggereretur occasio, quia in remedio desiderii senior 
 prouidentia munus litterarum comparauit, m quo ad uicem 
 praesentiae formato aestuantibus blanditur alloquio: et licet de 
 ipsis remediis mens aegrescat absentium et de medicina sollicitudinis 
 cura geminetur, attamen non sunt deserenda quae 
 sola sunt. ergo infante Valentino Romam petente, quantum 
 sub celeritate potui, de his quae erant loquenda subripui, 
 breuiter significans ualitudinem corporis mei fuisse turbatam. 
 satis est tamen, si nuntio prosperitatis uestrae, dum fit hilaris 
 anima, conualescam. domine mi, salutationis muniis, sicut 
 reuerentia uestra postulat, exsolutis rogo, ut iam me de uotorum 
 effectu et de bonis uestris epistularis subleuetis promulgatione 
 conloquii

XXV. ENNODIVS AGNELLAE. 
 
 Gratum mihi est ad magnitudinem uestram litterarum munera 
 promulgare, quia et generi et conscientiae uestrae non tam 
 exhibetur honor iste quam redditur. iustum eat ut religiosi 
 homo propositi sanctam niduam et nobilem ueneretur ingenuus. 
 ago deo meo gratias, quia bonus opinionis uestrae ad nos odor 
 emanauit ille usque ad consummationem uitae fructus tribuat 
 qui bonam radicem in hac saeculi conuersatione plantauit. 
 bene fecisti, domna Agnella, mundi istius blandimenta respuere, 
 et dum celsiora sequeris, etiam quae potuerunt uenire a legitimis 
 remediis non habere: scisti non solum ueniam quaerere sed 
 coronam. gaudeant de medicina languentes: prope est ut proximus 
 sit integritati cui conceditur, ut feliciter dediscat inlecebras. 
 ergo, domina mi, salutationis gratiam honorificentiamque 
 persoluens rogo, ut pro me amico et parente tuo apostolorum 
 liminibus non desinas subplicare, ut merear seruare quod 
 praedico et quod in aliis extollo ipse non neglegam.

XXVI. ENNODIVS MESSALAE. 
 
 Scio equidem uos pro desiderio meo fuisse subtractos: sed 
 aliud spe de sollicitudine uestra praeceperam. nam et qualiter 
 domnus deo praestante ualedixerit et qui nobis itineris ordo 
 fuerit, si mei memor esses, agnoueram. sed quid facio, qui 
 neglegentiam uestram nec suggerendo formam affectionis 
 expugno? ergo si te Christo deo nostro tribuente spes nuptialis

 

 
 
 
 afflauerit, Ennodi memoriam non fugabis, quando nulla sic 
 cessit maior diligentia et pius amor exclusus est tantum a 
 pectore tuo, quantum ab oculis submouebor. sanus esto salua 
 uita patris et fratris tui: deus uobis benefaciat: agnoscant 
 quod pascat auditum: quale uultis circa me exhibete propositum 
 unum te rogo honore salutationis exhibito, ut apud 
 domnos apostolos pro me digneris preces offerre, ut ipsi 
 miserias meae medicinaliter curent nec patiantur me quicquam 
 uelle quod non decet: castigent praesumptiones mentis et corporis. 
 quod si facias, credo pro innocentia et puritate tua te 
 melius pro me, quam si essem coram positus, audiendum.

XXVII. ENNODIVS AVRELIANO EPISCOPO. 
 
 Debeo equidem dolori meo uocem, sed reuerentiae uestrae 
 taciturnitatem. et forte melius maerorem de abstinentia sermonis 
 uestri loqueretur muta dissimulatio: urbanum enim et 
 subtile erat, ut isdem lineis quibus in me delinquitur potiorum 
 delicta ferirentur, ut secum haberet culpa uindictam. sed quo 
 me uertam, qui inmemorem mei et humilium notitiam respuentem 
 pertinacia amoris insequi non desisto? numquid non 
 repudiati inportunitas mater horroris est, cum placendi per 
 adsiduitatem desiderium materiam exigat displicendi? nam 
 quicquid mente fugimus ingestum oculis uix uidemus. si mihi 
 liceret adhuc aequali cum beatitudine tua sorte contendere! 
 sed dormiunt apud coronam tuam propinquitatis priuilegia, 
 postquam pater esse meruisti. retinet quisquam hominum perire

 

 
 
 
 suis iura necessitudinis incrementis et accessione piae dignitatis 
 et generis et diligentiae uincla dissolui ? ergo decuit 
 euectionem meriti uestri: instabili mihi esse rumore conpertam 
 et de communibus gaudiis adhuc pendere opinione eontentum? 
 electus sum, cui bonum generale taceretur, at rem aurei 
 saeculi solus pro conscientiae meae obscuritate nescirem. nobilis 
 uita uel genere apicem ecclesiastic honoris ascendit, et me 
 dedignatur adloquio. uere tale factum, aut studio aut neglegentia 
 euenerit, non probatur. ego tamen seruitia salutationis 
 inpendo et Italica simplicitate, unde tristitiam habuerim, sine 
 dissimulatione manifesto.

XXVIII. ENNODIVS AGAPIO. 
 
 Duriter officium gestientis animi ad memoriam tristium mens 
 recordatione stimulanda reuocauit. nam semper remedium 
 doloris obliuio est, quia quod ratione non possumus temporum 
 prolixitate sepelimus. bene est, quia diuturnitate senescit adflictio 
 et magni doloris consolatio citius per silentium procuratur. 
 nam in huiusmodi negotiis plus agitur nil agendo. sed 
 quid facio, quia epistolae uestrae lectio iam obductae cicatricis 
 penetralia rescindit et sepultam inmaturi funeris recordationem 
 amara sorte uiuificat? ergo ego communi fratri consolationem 
 dare poteram, cum, si quid humanitatis in me esse creditur, 
 sic dolerem? aut umquam flens placuit consolator? ergo expectatur 
 medicina de morbidis? non; de me, domne Agapi,

 
 
 
 bene iudicas, si et in germani tui maeroribus et in obitu 
 spiritualis filii ego quasi opinioni tuae disputator occurro. 
 sana pectora iter curationis inueniunt: nemo alterum unde 
 ipse laborat absoluit. sed hinc alias: potens est deus, qui 
 solus ad ista ualet occurrere et communis mali subleuare 
 pressuram. uos tamen honorificae cultu salutationis inpertiens 
 rogo, ut crebro mihi epistolaris commercii munera conferatis. 
 ad quae studia pigrum esse nec amantem conuenit nec 
 facundum.

XXVIIII. ENNODIVS LIBERIO. 
 
 Si poetarum spiritus disciplina paginalis admitteret, centena 
 ora et uox ferrea uix quod celsitudini uestrae a me debetur 
 uerborum ubertate reseraret. sed quia magnis obnoxius uix 
 parua sufficio, prouidi post dei misericordiam uestrae gratiae 
 repensorem. nam frater uester domnus Faustus, dum debere 
 se beneficium quod mihi tribuistis eloquitur, ab inbecillis 
 ceruicibus grauis oneris sarcinas amolitur. sunt inter duos 
 praecelsos ista communia: uos uobis et dare digna nostis et 
 reddere: me sub fasce uestri muneris constitutum sola manet 
 de obnoxietate confessio, dum praeuentum gratiae uestrae mole, 
 quod uoti conpotem, fecit hoc inparem. adsum tamen partibus 
 meis et inter orandum quamuis peccator deum, ut pro me

 

 

 
 
 
 quoque uobis reddat, inploro. ecce duo ista sufficiunt: nam et 
 de caelo pro me expectatis quod uos exhibuisse meministis, 
 et est aequalis qui se debere fateatur in terris expecto tamen 
 beneficii uestri celeriter subplementum. ut litteras, quales per 
 sublimem uirum Tranquillinum eam precatus, accipiam. his 
 tamen aliam uobis miserendi uiam bene morum uestrorum 
 conscius exhibebo. Camilla parens mea intra Gallias et uiduitatis 
 miseria et geminae iam captiuitatis subcubuisse fertur incommodis. 
 nemo est, qui tam multiplices necessitates praeter 
 celsitudinem uestram possit auertere: generis mei patronus 
 quod in Italia positis praestitit non neget in Gallia, ut uel 
 de casellulis ipsius ordinatione uestra, dam ab eis fisci onera 
 deriuantur, ad praefatae alimenta sufficiant. domine mi, salutationis 
 seruitia dependens rogo, ut portitorem praesentium 
 hominem meum, quem ad haec exsequenda destinaui, deo 
 uobis inspirante ad meum effectum eminentia uestra iubeat 
 commeare. numquid dubitare de postulationibus suis eum conuenit, 
 qui se nouit etiam illa, quae non poposcerat, inpetrasse?

XXX. IN CHRISTI SIGNO. 
 
 Natura rerum est, ut. etiam idoneus ore uel pectore possit de 
 praesumptione culpari. quia. omnis uerborum commoditas humilitatis 
 terminos egressa calcatur, et sicut habenda sunt quae

 

 
 
 
 exiguntur in pretio,: ita ingesta uilescunt. inportunitas cum 
 facundos opinionis nobilitate dispoliet, dedecore uestit indoctos. 
 sed hac me; ratiocinatione. sustento, quia est quidem audax, 
 sed; amabile praeuium praestitisse sermonem, et sicut uicinum 
 temeritatis, ita proximum dilgentiae ad caritatem pertinens 
 iter aperire. inter; ecclesiarum homines numquid reatus est, 
 si pari amore contenderint dispares dignitate? aut excedunt 
 modici honoris angustiam qui desiderant suffragio gratiae 
 summatibus, conparari? non. habet superbi conscientiam. qui 
 se tantum ia affectionis muniis non metitur, praesumo dicere, 
 directus subditorum feruor est qui in hac re praecedentes anteuenit. 
 ecce sic partes meas quasi uoluntariae allocutionis 
 fuscatas. nube purgaui. sed dico quod ad defensionem spectat 
 uberrimam. , filius uester domnus Rhodanius exegit a me m 
 usum stili praesentis erumpere fateor tamen in studio meo 
 fuisse: quod iussit, quia qui uolentem coegerit non laborat. 
 deo gratias principe loco et tota epistulae concinnatione referamus: 
 quia in societatem capitis sui aliquando Romana membra 
 coierunt, iustum erat, ut et beatus Petrus apostolus sedi suae 
 ecclesias et senatui liberiori per dominum partes debitas 
 reformaret. dignus regnator, digni in quorum aetate uotorum 
 summa contigerit: nam etsi itura ad posteros felicitas 
 perseueret, litandum illis est laudatione praecipua, a quibus 
 sumpsit exordium. I deo efficaciter supplicastis, ut illius uos 
 uirtus erueret, cuius potest seruare clementia. didicistis eius 
 euentus prosperos, quem uidetis secutam dum mandat bella 
 uictoriam. parum superest, ut mansuetudinem mentis illius

 
 
 
 ita profundam teneatis, quasi sit ignara. procinctuum, deo 
 tribuente MO pax eius turbari dubiis potest nec fortitudo 
 qualibet obiectatione confringi. nihil apud illum tutius supplicante 
 solus euasit proeliares acies qui rogauit: uicit armorum 
 inpetus qui obtulit deuotus obsequium quod uix ueteres principes 
 praesentiae suae sudore potiti sunt, hoc semper regis 
 nostri breuis procurauit epistula. per excursus dirigitur felix 
 exercitus ad triumphum qui credat militem eius in labore 
 et perfections, habere quidem superantis. gloriam, sed continentiam 
 subiugati? consummatis congressionibus de irae 
 hereditate nil remanet; uno tempore quos perniciosos aduersarii 
 uiderint blandos sentiunt tributa pendentes et haec quidem 
 caelesti praeparantur pro hac repensione suffragio, quia fides 
 nostra apud eum, aliud ipse sectetur, in portu est. mirabilis 
 patientia, quando tenax propositi sui claritatem non obumbrat 
 alieni: nam et ecclesiarum nostrarum patrimonia relabi, nisi 
 aucta fuerint, ingemescit. sic factum est, ut et statum suum 
 locupletes pauperum substantiae teneant et mediocres ad 
 supremam opulentiam conualescant. in sacerdotibus uirtutes 
 et innatas colit et non repertas inspirat. sed cur beatitudinem 
 uestram praeiudicio diffusi sermonis anticipem? continuo experientia 
 uestra et spiritalis illa perfectio ieiunum me fuisse in 
 filii uestri laudibus accusabit, et cum soleant amplificari facta 
 conloquiis, sterilem me relatorem de uirtutum eius messe 
 causabitur. iam saeculares apices, curules et trabeas, patricias

 
 
 
 etiam dignitates qualiter ant naturae reddat aut moribus, 
 domestici perlatoris adstipulatione uulgetur. nam et ueteres 
 in antiqua generis luce durare facit et nouos splendore inopinati 
 fulgoris inradiat. facilius respublica eius bono dispensationis 
 effluens in priuatam migrat opulentiam, quam famulantium 
 census in palatina lucra commutetur. nunc, quod superest, 
 meae seruitiis salutationis acceptis oratione prospicite, ut 
 Christus redemptor noster quae in praefato clementissimo rege 
 seruientibus sibi contulit longa aetate conseruet det etiam 
 regni de eius germine successorem, ne bona tanti hominis in 
 una aetate ueterescant et antiquata temporibus pro sola aurei 
 saeculi commemoratione nominentur.

XXXI. ENNODIVS AVIENO. 
 
 Dum iucundis adhuc deo dispensante fruerer de praesentiae 
 uestrae uicinitate conspectibus et amabilia conloquiorum mella 
 uenerabili mendacio retineret auditus, occasio mihi scriptionis 
 oblata est. fateor, diu nolui medicinam desiderii, dum altera 
 procuratur, inrumpere. delectabat species animo meo pia ludificatione 
 blandita: nolebam conscius deprehendere quae pascebat 
 in amore fallaciam. bene enim sapit studiis nostris obsecuta 
 seductio et pro uero libenter admittimus dulcium imagines 
 nuntiorum: grata somnia quotiens fugantur uigiliis, ingemescimus 
 et illud mortis simulacrum de placidis deceptionibus 
 plus amatur. ergo nunc mihi, quia illud quod praefatus sum 
 stare non licuit, exequendum est quod remansit. aliquis hominum

 

 
 
 
 pro peccati sui onere sic laborat ? adfligerer nisi uos uiderem: 
 ad cupita perductus maceror, quia quae poscebamus deo tribuente 
 concessa sunt. numquid alicui accessit de laetitiae occasione 
 quod torqueat aut de messe gaudiorum egressa est planta 
 tristitiae? gratias inseparabili trinitati deo uero, qui, ut uota 
 inpleat, aliquotiens uota contemnit. ipse ergo coniunctionis tuae 
 copulam respiciat: ipse unum faciat ex duobus, qui in primi 
 hominis corpore, dum adhuc natiua et intemerata inmortalitate 
 gauderet, utrosque formauit. iungatur tibi uxor, ut Abrahae 
 Sarra, ut Isaac Rebecca, ut Iacob Rachel caelesti benedictione 
 sociata est. habeas continentis praemium, frugem et dulcedinem 
 coniugati: legi dei pareat solutio uirginalis, dum quod 
 in se subtrahit reddit in subole. nesciat externam diligentiam 
 bene in uobis solidata communio: illa matrem tuam moribus 
 et conuersatione restituat, tu parentem. non pereat mundo 
 maiorum tuorum, dum in te renascitur, amplectenda formatio. 
 nequaquam peregrina uitae exempla necnon aduenticia postulantur: 
 in oculis locata sectamini. ecce ego, qui hymenaeis 
 tuis interesse non potui, hac te precum mearum prosecutione 
 communio: uos ad uicissitudinem exhibete crebra colloquia. 
 domine mi, salutationis amorem et reuerentiam persoluens rogo, 
 ut si memoriam mei de illa locupleti recordatione non truditis, 
 et orationibus me et conloquiis subleuetis. 
 ad cuplta

XXXII. ENNODIVS ADEODATO PRESBVTERO. 
 
 Quantum a me merito, quantum actione sis clarior, orationum 
 tuarum reserauit effectus. ecce domni Fausti filii tui abstractam 
 de solacio meo partem maximam tu tenebis. ego quidem sanctis 
 et legalibus desideriis precum inpedimenta non adtuli: sed 
 tantum me domni Auieni perculit pro eius I caritate discessio, 
 ut lacrimis prosequerer et ad optata tendentem. patuit humanarum 
 rerum in hac causa de diuersitate formatio. illum 
 euocant Christo duce uotiua, me feriunt: illi blanditur de coniunctione 
 uicinitas, me de sequestratione conpungit ecce de 
 precum mearum fruge sollicitor, et adeptos nos, si quid in hac 
 parte postulatum est, quod cum Christi pace dici liceat, ingemesco. 
 sed inter haec tali diligentiae curatione sustentor, 
 quia domnum Auienum superantem uota. reddidimus. habet de 
 origine eius Roma iactantiam, Liguria de profectu: ibi domno 
 Fausto filius naturae lege concessus est, hic eruditione patefactus. 
 minus fuit cum generalitate hominem nasci quam, quod 
 inimitabile uidebatur, Fausti sobolem conprobari. referamus 
 ad deum beneficia sua et ipsi pro illo exhibeamus gratias, a 
 quo poposcimus quae tenemus. uos salutationis meae obsequia 
 pro sancti pectoris uestri puritate suscipite et codicem recipientes 
 meum cum illo, qui a uobis promissus est, destinate.

XXXIII. ENNODIVS CAESARIO EPISCOPO. 
 
 Quod spe praeceperam litteris indicastis. nam uenerandi 
 promulgatione conloquii, quid caelestis imperator domnum regem 
 circa uos facere conpulisset, agnoui: ego sum, cui postquam 
 meritum uestrum patuit, nequaquam se felicitas actionis abscondit. 
 qui hominum nobilissimo in Christi seruitute pontifici 
 terrenas dominationes nesciat esse subiectas et minacem 
 regis potentiam innocentiae obiectione superari? quando principalis 
 purpura aut cilicia despexit aut pallium? quando libertas 
 illa potissima credidit sibi ante Christianam humilitatem licere 
 quod uoluit? aut quando ei licuit uelle quod laederet? quod 
 si inter haec canae aetatis exempla recolantur et saeuitiam 
 circa cultores dei tyrannicam reducas in medium, scimus 
 quia ab illis nostri dogmatis sectatores, ne umquam morerentur, 
 occisi sunt. tunc militibus suis uitam et aeternitatem obsequente 
 gladio perpetuus ille dux contulit: illi inimicorum suorum 
 ministerio perdiderunt originariam uilitatem. te, mi domine, 
 in orbe iam Christiano diua lex peperit et apostolici uberis 
 lacte nutriuit: tu ceteros uelut solis magnitudo astris minoribus 
 conparata transgrederis: te qui interioris hominis oculis inspexit 
 instructus est. nam cum et facie ipsa foueas puritatem, 
 delinquentes feriato ore castigas. boni de conuersatione tua, 
 quocumque processeris, imitanda. inueniunt: malis fugienda 
 demonstrantur. beatus tu, cui a deo tributum est, ut et monitis

 

 

 
 
 
 doceas et exemplis, qui ad pii itineris directum semper existens 
 praeuius inuitasti. quis non optet te loquente, ut sciat plura, 
 non legere? tu dum libris genium relatione concilias, et 
 magistros informas: tibi debet quicumque ille scriptorum 
 maximus, quod eum dote elocutionis amplificas. in te lux conuenit 
 sermonis et operis. unde haec praerogatiua Transalpinis? 
 unde parentibus meis inauspicata sublimitas, ut talem uirum 
 miserint? sed cur inter terrena quaeritur res caelestis? potuit 
 ergo ante te quodlibet palatii supercilium non iacere? potuit 
 tibi cupita subtrahere quem mitiorem ouibus sola faciunt 
 errata pugnacem? latius me et meritum uestrum uocat et diligentia, 
 sed loquacitatem meam lex epistolaris includit. quod 
 superest, benigni seruitutis meae munus accipite et me deo 
 nostro orationum suffragiis intimate, frequenter de his, quae 
 uobiscum aguntur uel acta sunt, informantes. deprecor etiam 
 ut quid apud uos promouerit Rustici subplicatio, qui, quantum 
 audio, fornicationes suas nomine uestit uxorum et uocabulo 
 legis putat excusari posse rem criminis, mihi manifestes ministerio 
 litterarum.

XXXIIII. ENNODIVS AVIENO. 
 
 Vbi sunt qui dicunt inter habitatione discretos diligentiam 
 non durare et affectionis calorem terrarum diuisione tepescere 
 nec longius procedere mentes posse quam oculos? ecce amoris 
 mei plenitudo uiolentia sequestrationis exaestuat et conloquii 
 medicina languidior corporis sedibus non tenetur. deum tamen, 
 qui circa uos respexit uota nostra, benedico, qui uos non solum 
 nobili, sed, quantum fama nuntiat, sancta moribus uxore

 

 
 
 
 donauit. cultores Christi perfecta omnia premerentur: ipsis solis 
 in coniunctione opum mentium et sanguinis claritas non 
 negatur. spe praecipiebam, quod possit talis effici, qualem ad 
 te audio iam uenisse. transit aestimationem meam quid de 
 eius hominis profectu sentiam, quem audio ab optimis inchoasse. 
 domine mi, gratiam salutationis inpertiens spero, ut 
 petitionem sancti episcopi patris uestri dignemini incunctanter 
 efficere et homini ipsius classici illum, de quo securus sum, 
 gratiae animum condonare.

XXXV. ENNODIVS MESSALAE. 
 
 Solent inauspicata felicitate superbarum mentium colla 
 mollescere et rigidioris propositi nouo gaudio supercilia temperari. 
 nam benignitatem seminat quicquid uotis obsequitur 
 nec plus aliquid humiliat potissimos quam optata sublimitas. 
 indicium communionis et obsequii est ad apicem peruenisse. 
 tu postquam ad cupita prouectus es, ignorato hactenus tumore 
 me despicis: et quid in melle tuo respicias oblitus, de sola 
 amicos ueteres futurae uxoris opulentia contemnis, nesciens 
 sarcinam uenire unde aestimas commeare rem praemii, primum 
 quod mobilem esse non decet qui originis suae radios non 
 obumbrat, deinde, quia unde despicior uindicabor. ergo ad usum 
 promissionis benigne reuertere, ne uidear manifesta suspicatus. 
 ego, quia hactenus ab scriptionis munere temperastis, in haec

 

 
 
 
 uerba prorupi: uos aut factum diluere aut adfirmare innocentiam 
 conuenit nobilitate sermonis. domine mi, salutationis 
 plenissimae officia persoluens spero, ut qui diligentem neglexisti 
 saltem colloquiis dignum facias arguentem.