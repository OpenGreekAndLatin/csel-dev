Multa quidem alias aduersus Donatistas pro uiribus 
 quas dominus praebet partim scribendo partim etiam tractando 
 disserui. nunc autem, quoniam incidit in manus nostras Parmeniani 
 quondam episcopi eorum quaedam epistula quam scribit 
 ad Tychonium, hominem quidem et acri ingenio praeditum et 
 uberi eloquio, sed tamen Donatistam, cum eum arbitraretur 
 in hoc errare quod ille uerum coactus est confiteri, placuit 
 petentibus, immo iubentibus fratribus, ut hic eidem Parmeniani 
 epistulae responderem propter quaedam maxime quae de scripturis 
 testimonia non sicut accipienda sunt accipit. Tychonius 
 enim omnibus sanctarum paginarum uocibus circumtunsus 
 euigilauit et uidit ecclesiam dei toto terrarum orbe diffusam, 
 sicut de illa tanto ante per corda et ora sanctorum praeuisum 
 atque praedictum est. quo perspecto suscepit aduersus ipsos 
 suos hoc demonstrare et adserere, nullius hominis quamuis 
 sceleratum et immane peccatum praescribere promissis dei nec 
 id agere quorumlibet intra ecclesiam constitutorum et quamlibet 
 impietatem, ut fides dei de ecclesia futura diffundenda 
 usque ad terminos orbis terrae, quae in promissis patrum retenta 
 et nunc exhibita est, euacuetur. hoc ergo Tychonius cum 
 uehementer copioseque dissereret et ora contradicentium multis 
 et magnis et manifestis sanctarum scripturarum testimoniis 
 oppilaret, non uidit quod consequenter uidendum fuit, illos

 

 
 
 
 uidelicet in Africa christianos pertinere ad ecclesiam toto orbe 
 diffusam, qui utique non istis ab eiusdem orbis communione 
 atque unitate seiunctis, sed ipsi orbi terrarum per communi. 
 onem conecterentur. Parmenianus autem ceterique Donatistae 
 uiderunt hoc esse consequens et maluerunt suscipere obstinatissimum 
 animum aduersus apertissimam ueritatem, quam 
 Tychonius asserebat, quam ea concessa superari ab Africanis 
 ecclesiis, quae illius unitatis quam Tychonius asseruit communione 
 gauderent, unde se isti separassent. et Parmenianus 
 quidem primo eum per epistulam uelut corrigendum putauit; 
 postea uero etiam concilio eorum perhibent esse damnatum. 
 epistulae itaque Parmeniani quam scripsit ad Tychonium reprehendens 
 eum, quod ecclesiam praedicaret toto orbe diffusam, 
 et ammonens ne facere auderet, hoc opere statuimus respondere.

Illud itaque primum uideamus quale sit, quod Gallos 
 et Hispanos et Italos et eorum socios, quos utique totum orbem 
 uult intellegi, traditoribus Africanis commercio scelerum et 
 societate criminum dicit esse consimiles. homini enim de scripturis 
 sanctis proferenti tam multa et tam ingentia documenta 
 ipse sine documentis loquitur et uult nihil probans credi sibi, 
 inuitans eum uidelicet ad imitationem suam, quia et ipse 
 quibusdam coepiscopis suis contra tot ecclesias per tantam 
 latitudinem terrarum omnium constitutas non nisi loquentibus 
 credidit. qua credulitate quid magis temerarium repperiri potest? 
 dicit enim legatione functos quosdam, sicut ipse asserit, fidelissimos 
 testes ad easdem uenisse prouincias; deinde geminato 
 aduentu sanctissimorum, sicut ipse dicit, domini sacerdotum 
 dilucide plenius ac uerius publicata esse quae obiciunt.s o 
 hominem putantem sibi magis credi debere quam deo! profert 
 Tychonius diuini testamenti tonitrua, quod factum est in

 

 
 
 
 promissione Abrahae et promissione Isaac et promissione Iacob, 
 quorum se deum testatur dicens: ego sum deus Abraham 
 et deus Isaac et deus Iacob; hoc mihi nomen est in 
 aeternum, et iste opponit narrationes consacerdotum suorum. 
 quid dictum est ad Abraham? semine tuo benedicentur 
 omnes gentes. quid dictum est ad Isaac? et benedicentur 
 in semine tuo omnes gentes terrae, propter 
 quod audiuit Abraham pater tuus uocem meam. 
 quid dictum est ad Iacob? ego sum deus Abrahae patris 
 tui et deus Isaac, ne timeas. terra enim supra quam 
 tu dormis tibi dabo eam et semini tuo. et erit semen 
 tuum sicut harena terrae et replebitur in mare et 
 in africum et in aquilonem et in orientem. et benedicentur 
 in te omnes tribus terrae et in semine tuo. 
 ne autem hoc de Iudaeis dictum putent, quid sit semen Abrahae 
 in quo dictum est benedicendas omnes gentes, exponat apostolus: 
 Abrahae, inquit, dictae sunt promissiones et 
 semini eius. non dicit (et seminibus\' tamquam in 
 multis, sed tamquam in uno \'et semini tuo\', quod 
 est Christus. in Christo ergo gentes omnes benedictionem 
 habituras tanta auctoritate promissum est, tanta exhibitum 
 ueritate, et contradicunt qui se christianos diei uolunt. et contra 
 haec quid opponunt? legatione, ait, functi quidam fidelissimi 
 testes ad easdem prouincias uenerunt; deinde geminato aduentu 
 sanctissimorum domini sacerdotum dilucide plenius ac uerius 

 

 
 
 
 esse publicatum . quid, quaeso te, quid per istos fideles testes, 
 quos uultis esse deo fideliores, quid publicatum est? an quia 
 per Afros traditores semen Abrahae, quod est Christus, non 
 est permissum peruenire usque ad omnes gentes et ibi exaruit 
 quo peruenerat? dicite iam collegis uestris magis credendum 
 esse quam testamento dei, et haec dicentes ipsum testamentum 
 uos a flamma conseruasse gloriamini, quod lingua delere 
 conamini.

Sed eligat quisque quod placet et, si contra caelestia 
 fulgura mendacii terreni fumus aliquid praeualet, dimisso caelo 
 euanescat in uentos. si enim Parmenianus non cathedrae suae 
 faueret, magis eligeret scripturae dei credere quam collegis 
 suis. deus enim dicit ad Iacob: non relinquam, donec 
 faciam quae locutus sum tecum. istos autem multo 
 est utique credibilius, quia iam iusto iudicio fuerant improbati, 
 ad sociandam communionem in illis partibus, ubi iam 
 deus complebat quod promiserat patribus nostris, non esse 
 admissos et propterea de sanctis dei sacerdotibus, a quibus 
 recipi non meruerant, iactasse talia, quibus infirmos animos 
 deceptarum a se plebium falsis rumoribus agitarent et temere 
 credulas mentes superbia sui nominis inretitas ab orbis terrarum 
 pace dirrumperent. quid hac stultitia, immo uero dementia 
 repperitur insanius? in tot gentibus orbis terrarum et ex magna 
 parte compleuit deus et adhuc complet, donec ad omnes omnino 
 ueniat quod promisit, qui dixit: non relinquam, donec 
 faciam quae locutus sum tecum, et isti iam credunt 
 nuntiantibus non impleri quae promisit deus, et ideo ex partibus . 
 terrarum in quibus iam impletum erat perisse Abrahae semen, 
 quod est Christus, et euacuatas promissiones dei, quia ipsi

 

 
 
 
 non sunt admissi ad eorum communionem, aput quos hoc iam 
 retinebat orbis impletum, et non eis dicitur: \'solus deus 
 uerax, omnis autem homo mendax mendax. de uestro ista dicitis, 
 quia qui loquitur mendacium de suo loquitur. uos 
 ergo sicut homines mentimini, quia sicut homines irascimini\'. 
 non eis hoc dicitur, sed insuper creditur eis de orbe terrarum, 
 quem possidere iam coeperat, perisse Christum. et qui haec 
 credunt, cum impudenter dicerent: \'christiani sumus\', - audent 
 dicere: \'nos soli sumus\'.

Dicit etiam Parmenianus hinc probari consceleratum 
 fuisse orbem terrarum criminibus traditionis et aliorum sacrilegiorum, 
 quia, cum multa talia fuerint tempore persecutionis 
 admissa, nulla postea facta est in ipsis prouinciis separatio 
 populorum. quasi fieri non potuerit, ut partim latuerint mali 
 neque fuerint accusati, ut possent sine ulla temeritate damnari, 
 partim etiam proditi fuerint atque damnati et, quia rebus 
 manifestis arguebantur, ab ecclesiis perturbandis diuidendisque 
 cessauerint atque ita factum sit, ut, cum quidam non accusarentur, 
 quaedam uero incerta crimina pro certa pace deo 
 dimitterentur, quaedam autem ita manifestata et conuicta 
 damnarentur, ut nullus damnatus posset simulata innocentia 
 decipere populos, nequaquam unitatis uinculum rumperetur 
 neque enim et in Africa fieret hoc tam immane praecisionis 
 malum, nisi magis factio falsa fingentium quam ratio uera 
 conuincentium praeualeret.

Legant qui uolunt quae narret et quibus documentis 
 quam multa persuadeat uenerabilis memoriae Mileuitanus episcopus 
 catholicae communionis Optatus siue de Lucilla pecunio 
 sissima tunc et factiosissima femina, quam pro ecclesiae 
 disciplina sanctus Caecilianus adhuc diaconus laeserat, uel de 
 ceteris factionis eius consortibus siue furibus ecclesiastici argenti 
 siue ad episcopatum se non peruenisse dolentibus et sibi praelatum 
 Caecilianum insidiis quibus poterant insectantibus siue 
 de Numidis episcopis, quos ista factio conuocauerat ad perniciem 
 Caeciliani, ut illo deposito alter eis ordinaretur. qui uenientes 
 cum primate suo tunc Secundo Tigisitano et aliis, quibus 
 traditionis confessa crimina Secundus ipse donauerat ueluti 
 paci consulens, sicut ecclesiastica gesta testantur, absentem 
 Caecilianum sine ulla dilatione diligentioris inquisitionis, nullo 
 responsionis loco seruato, traditorem esse censuerunt, ut ei 
 uidelicet obessent absenti traditionis crimina tantummodo 
 obiecta, cum sibimet ipsi praesentes confessa donauerint. ita 
 contra sedentem in cathedra, cui totus orbis christianus in 
 transmarinis et longe remotis terris et in ipsis Afris grauioribus 
 et aduersus eiusmodi fallacias robustioribus communicaret ecclesiis, 
 episcopum alterum ordinauerunt, ut possent pro suo facto 
 contradicere promissionibus dei, ne in semine Abrahae benedicerentur 
 omnes gentes, ut eas etiam partes orbis terrarum 
 a traditoribus Afris inquinatas dicerent, quae nec Caeciliani 
 nomen audissent aut certe, quomodo se haberet eius uita, 
 quam tamen isti de nullo crimine conuicerunt, illae tamquam 
 innocentis audissent. insuper etiam contra orbem terrarum 
 dicentem: \'quod ciuibus tuis obicis, nec cognoscere potui nec 
 damnare incognitum debui\', proferunt apostoli testimonium

 

 
 
 
 dicentis: non solum qui faciunt ea, sed etiam qui 
 consentiunt facientibus. parum enim fuit tot et tantos 
 populos christianos damnare inauditos, nisi etiam contra ipsum 
 apostolum eius quidem uerba, sed non eius intellectum depromere 
 auderent. si enim hoc est consentire male facientibus, 
 esse cum eis in ecclesia, consentiebat etiam ipse falsis fratribus, 
 inter quos se periclitari contestabatur et quos non caste, sed 
 per inuidiam sine caritate euangelium praedicantes tamen praedicare 
 permittit. si autem nihil est aliud consentire male 
 facientibus nisi mala facta eorum approbare atque laudare, 
 exemplo apostoli orbis terrarum non consentiret criminibus 
 Afrorum, etiamsi ea cognita pro ecclesiae pace toleraret; quem 
 tamen ea cognouisse isti non probant, etiamsi uera fuisse 
 probare potuissent.

Frustra itaque dicit Parmenianus damnatos in Africa 
 traditores in consortium sanctitatis acceptos a prouinciis transmarinis. 
 hoc enim est quod credere non debemus, ne temeritate 
 sacrilega totum orbem terrarum in Christi unitate fundatum 
 ex istorum falsa criminatione damnemus potius quam ex uera 
 dei promissione diligamus. quid enim magis credendum est, 
 quod dixit deus: in semine tuo benedicentur omnes 
 gentes, an quod isti dicunt: in semine in semine traditorum Afrorum 
 maledicuntur omnes gentes, ut plus ualeat quod commisit 
 iniquitas quam quod pollicita est ueritas? cur ergo non potius 
 credimus, quod illi, qui recepti sunt in communionem a prouinciis 
 transmarinis, aut innocentes opprimi non potuerunt a 
 calumniatoribus, quod multis documentis probabilius persuaderi 
 potest, aut certe, cum conuinci non possent, etiamsi mali

 

 
 
 
 fuerunt, innocentes crediti sine ulla suscipientium contaminatione 
 suscepti sunt? quid quod, etiamsi per malos fratres, 
 quales apostolus in ecclesiae unitate tolerauit, quales martyr 
 Cyprianus in epistula de lapsis gemit, si ergo per tales fratres 
 etiam in iudicum numero constitutos actum esset aliqua 
 prauitate, ut traditores excludi conuincique non possent et 
 christianus orbis simulata eorum innocentia falleretur, nullo 
 modo suam innocentiam perdidisset.

Quod enim de Ossio dixit Cordubensi quondam catholico 
 episcopo, flagitandum est ut probent non solum talem illum 
 fuisse qualem dicunt, sed quod talis fuerit manifestum illis 
 fuisse, quibus eum communicasse asserunt. hoc enim nisi 
 probauerint, frustra se dicunt scisse qualis fuerit, quia nescientibus 
 obesse non potuit, a quibus se isti innocentibus separando 
 propter ipsam separationis sacrilegam iniquitatem innocentes 
 esse non possunt. hoc enim magis credibile est — si 
 tamen Ossius ab Hispanis damnatus a Gallis est absolutus —, 
 fieri potuisse, ut falsis criminationibus Hispani circumuenti et 
 callida insidiarum fraude decepti contra innocentem ferrent 
 sententiam et postea pacifice in humilitate christiana cederent 
 sententiae collegarum, quibus illius innocentia comprobata est, 
 ne peruicaci et animosa peruersitate priores suas sententias 
 defendendo in sacrilegium schismatis, quod omnia scelera 
 supergreditur, caecitate impietatis inruerent, sicut isti miseri 
 fecerunt et nec sero saltem totiens diuisi atque concisi sentiunt 
 quod fecerunt.

Satis (ita)que declarant unde insanabiles facti sint, uidelicet 
 ne priores sententias suas, quas in absentem Caecilianum

 

 
 
 
 temere protulerunt, condemnare cogerentur, si transmarino 
 iudicio, ubi a Caeciliano praesente superati sunt, consideratione 
 ueritatis et pacis adquiescerent, maiorem reportaturi uictoriam, 
 si animositatem humanam saltem post iudicium quam si 
 hominem in ipso iudicio superarent. nam illa uictoria praecelsior 
 est et triumpho celsiore plenior, quam si non solum de homine 
 uno uicto, sed de uniuersa subiugata ciuitate referatur, dicente 
 scriptura: melior est qui uincit iram quam qui capit 
 ciuitatem. illi ergo uincere hominem cupiebant quos ira 
 uincebat, et quia hominem uincere nequiuerunt, et ab homine 
 et ab ira superati sunt: ab homine, quia in iudicio uicti sunt, 
 ab ira, quia nec uicti quieuerunt, prauissimo corde uel audientes 
 uel legentes apostoli sententiam dicentis: si enim quae 
 destruxi haec eadem iterum aedifico, prae uari 
 catorem me ipsum constituo. quae uerba scilicet si tam 
 sinistro animo ipse apostolus intellegeret, nec christianus nec 
 apostolus fieret nec praedicator aedificaret ecclesias, quas 
 persecutor antea destruebat. nusquam itaque isti se tam aperte 
 indicarunt, cur nec superati corrigi uoluerunt, quam cum 
 detestantAr Hispanos, quod post sententias suas aliter prolatas 
 collegarum posteriori discussioni iudicioque cesserunt. quam 
 enim hoc factum est de mansuetudine christiana, tam illud 
 de contentione diabolica, et ideo non mirum quia ista humilitate 
 pax custodita est, illa elatione dirrupta. proinde illis recte 
 redditur quod fecerunt; docuerunt enim talia posteros suos, 
 nam et Maximianistae non ob aliud trecentorum et decem 
 collegarum suorum, a quibus Primianus, quem primo ipsi 
 damnauerant, innocens iudicatus est, con(cilio) cedere noluerunt, 
 nisi perdita pertinacia sententiam apostolicam imperitis

 

 
 
 
 opponendo et dicendo: si enim quae destruxi haec 
 eadem iterum aedifico, praeuaricatorem me ipsum 
 constituo. destruxerant enim centum collegae Primianum et 
 eum propterea cum trecentis rursus aedificare noluerunt. ita 
 cum se cauere fingunt, ne hominem aedificent quem destruxerant, 
 se ipsos in alio schismate maiore sacrilegio destruxerunt.

Sed tamen, si uiueret Parmenianus, non auderet iam 
 reprehendere Hispanos et eos appellare praeuaricatores, quia 
 . sententiam suam in collegarum sententiam deflexerunt, ne ipse 
 offenderet collegas suos, qui multi a se iam Primiano damnato 
 in melius correcti ad trecentorum concilium transierunt, magis 
 eligentes contra suas praeproperas uenire sententias quam 
 contra pacem unitatis etiam in parte Donati. et maxime Praetextato 
 Assuritano et Feliciano Mustitano parceret Parmenianus, 
 qui etiam damnati a trecentis et decem coepiscopis suis ad 
 eosdem ipsos, a quibus damnati sunt, studio concordiae redierunt 
 et a suis damnatoribus eodem studio sine ullo sui honoris 
 detrimento pro pace suscepti sunt, nec quisquam rebaptizandos 
 putauit qui fuerant ab eis foris in schismate baptizati. an 
 forte, quia multum displicent Parmeniano qui corrigunt sententias 
 suas et eos non intellegens apostolum praeuaricatores 
 uocat, detestaretur istos, quia intro redire quam foris remanere 
 uoluerunt, et adiunctis sibi nonnullis similibus sociis etiam 
 Parmenianistas crearet, sicut iam multa frusta de isto grandi 
 frusto per totam Africam facta sunt? sic, sic necesse est:

 

 
 
 
 minutatim secti concisique dispereunt, qui tumorem animositatis 
 suae catholicae pacis sanctissimo uinculo praetulerunt. neque 
 enim tam timenda sunt quae criminatur Parmenianus quam 
 intuenda quae confitetur.

Cum enim diceret per Ossium Hispanum adiutorium 
 praestitum Caeciliano, ut ad eorum communionem sanctorum 
 et inlibatorum numerus cogeretur, et huic impietati fidem 
 seruorum dei integram restitisse, ultro fassus est ipsos suos 
 adisse etiam Constantinum et eius arbitrio a iudicibus episcopis 
 causam esse cognitam, quibus praefuit Miltiades Romanae 
 urbis episcopus. in quo iudicio, sicut ecclesiastica gesta testantur, 
 quia uicti sunt isti et innocens Caecilianus inuentus 
 est, eundem Miltiadem crimine traditionis accusant. quod 
 quaero quando cognouerint. si enim ante iudicium, non sibi 
 praeiudicare debuerunt, ut aput talem iudicem causam suam 
 agere inciperent et ei praecepto imperatoris, quem ipsi adierant, 
 tale subire iudicium. si autem post dictam causam prolatamque 
 sententiam eum traditorem didicisse (se) perhibent, usque adeo 
 dementes sunt homines, ut contra iudices aput quos uicti 
 sunt uictis litigatoribus credant? et tamen in his omnibus 
 quamuis magna temeritate Italos et Gallos et Hispanos accusant 
 relictis ceteris tam multis prouinciis atque gentibus, a quibus 
 nefando sacrilegio separati sunt, quibus utique obesse non 
 possent crimina Italorum, Hispanorum atque Gallorum, etiamsi 
 uera dicerentur. iam enim ceteras terras caeco more uel potius 
 furore arguunt et eis irascuntur, quia, cum duae partes essent 
 in Africa — una, inquiunt, traditorum et altera innocentium —,

 

 
 
 
 traditores sibi quam innocentes adiungere maluerunt. quae 
 uana criminatio breuissime atque uerissime ita refellitur, quia, 
 cum duas partes esse in Africa audissent, unam traditorum, 
 alteram innocentium, eam innocentem esse crediderunt, quae 
 causam suam aput uicinos ecclesiasticos iudices obtinuerat. 
 quapropter illi semper innocentes manserunt, qui nescientes 
 quemadmodum ista in Africa gesta sint id tamen crediderunt, 
 quod pacifice ac religiose credere debuerunt, a quibus innocentibus 
 separatio nullo modo esse innocens potuit.

Fatetur etiam Parmenianus ad Arelatense oppidum 
 et episcopos iudices et partes ex Africa conuenisse, Caecilianum 
 scilicet atque Donatistas. ubi omnia suis credidit, qui nihil 
 uicti potuerunt nisi de iudicibus conqueri, nec tamen negat 
 rursus eos ad Constantinum uenisse et, quia ibi quoque ultimo 
 iudicio superati sunt, etiam ipsum gratia corruptum esse 
 criminatur. quibus omnibus consideratis qui sine studio partium 
 iudicat eligat quibus credat, utrum iudicibus sententias proferentibus 
 an litigatoribus contra quos prolatae sunt litem finire 
 nolentibus. et certe orbis terrarum iudicibus credidit. qui autem 
 Donatistis consentiunt eosque defendunt, fatentur se illis credere, 
 qui causam suam, qualiscumque illa fuerit, non potuerunt tamen 
 in transmarinis tot disceptationibus obtinere, et eorum aduersus 
 iudices murmura et crimina credula uanitate suscipiunt. qua 
 in re si innocentes se dicunt et eos quos superatos uident 
 nolunt temere credere ueritate superatos, quanto innocentiores 
 sunt qui temere mali aliquid credere de ipsis iudicibus nolunt, 
 de quibus necesse est ut qui uicti fuerint conquerantur! non 
 solum enim qui bonam causam perdidit de iniquo uel tardo

 

 
 
 

 uel neglegenti iudice queritur, sed etiam qui iustissime uictus 
 est ea caecitate de innocente iudice murmurat, qua caecitate 
 cum innocente aduersario litigabat. quapropter isti non ideo 
 scelerati sunt, quia de hominibus uictis nolunt temere aliquid 
 credere, sed ideo, quia se furore schismatis praeciderunt ab 
 eis innocentibus, qui multo rationabilius nolunt tale aliquid 
 de ipsis iudicibus credere.

Existat enim aliqua illarum partium in nomine 
 Christi nobilissima ecclesia ex illis septem et, si placet, potissimum 
 Philadelphia, quae mystico nomine per linguam Graecam 
 fraternam intimat caritatem. audiamus igitur eius uocem nec 
 eius loquatur palea, sed frumentum. si ergo dicat istis: \'quid 
 in me arguitis, fratres, quid accusatis? quanto interuallo secundum 
 terrenum locum ab Africa remota sim, partim nosse partim 
 audire potuistis. quid ibi tunc siue traditores siue traditorum 
 uel accusatores uel damnatores siue innocentium uel calumniatores 
 uel oppressores egerint, prorsus ignoro. sed ille dominus 
 noster, qui emit totum orbem pretio sanguinis sui, cuius 
 sancta commercia propheta tanto ante cecinit dicens: foderunt 
 manus meas et pedes, dinumerauerunt omnia ossa 
 mea. ipsi uero considerauerunt et conspexerunt 
 me, diuiserunt sibi uestimenta mea et super uestimentum 
 meum miserunt sortem, inter uos et nos non 
 spatia constituit uacua et nuda christianis; impleuit haec omnia 
 sanctificatione nominis sui. in ipso quippe psalmo passionis 
 non solum quanti, sed etiam quantum emerit declaratum est. ibi 
 enim paulo post dicitur: reminiscentur et conuertentur

 

 
 
 
 ad dominum uniuersi fines terrae et adorabunt in 
 conspectu eius uniuersae patriae gentium, quoniam 
 ipsius est regnum et ipse dominabitur gentium. 
 de causa itaque uestra tunc fortasse cogerer iudicare, 
 si uel uicina essem uel ita remota, ut inter nos et uos non 
 habitarent alii christiani eodem nomine signati, eadem unitate 
 pacati. multae interiacent patriae gentium simul mecum emptae 
 illius sanguine, in cuius conspectu mecum pariter adorant. per 
 illas ad me transiit fama de uobis; ipsae de uicinitate causam 
 uestram examinare potuerunt. quod si non factum est, uos 
 neglexistis; neque enim neglecti a ceteris non usque ad nos 
 etiam ueniretis. si autem aliquid iudicatum est, date ueniam; 
 non audeo uobis superatis temere credere et iudices uestros 
 eadem temeritate damnare. accedit mihi aliud quod me plurimum 
 moueat, quia, si uos innocentes oppressi essetis, nos saltem 
 fratres, qui uobis nihil nocuimus, amaretis; cum uero nos, qui 
 bene nobis conscii sumus causam uestram uicinis uestris recto 
 ecclesiae iure commissam fuisse, qui coram deo sciunt quemadmodum 
 iudicauerint, lacerare tamen maledictis et acerbis 
 odiis insectari et, quasi propter uos Christus aput nos hereditatem 
 suam perdiderit, etiam rebaptizare conamini, quid boni 
 de illa uestra causa sentire poterimus? qui enim longe remotissimos 
 fratres temerariis suspicionibus damnare minime 
 dubitatis, quam iuste a uicinis uestris damnati fueritis ostenditis. 
 cur enim non credam recte damnari potuisse a uicino 
 iudice auditum, qui me fratrem tam longe absentem damnare 
 non dubitat inauditum, hoc mihi obiciens maximum crimen, 
 quoniam qui praesens esse non potui eis ad quos causa perducta 
 est iudicibus potius quam uictis litigatoribus credidi?

 
 
 
 quibus iudicibus si non potius credidissem, etiamsi illi qui 
 uicti sunt innocentes essent, ego innocens esse non possem. 
 magno enim delicto implicaremur, si, cum corda humana non 
 cerneremus, nec disciplinam ecclesiasticam teneremus, cum eis 
 nollemus iudicantibus credere, ultra quos non potuit causa 
 transire et per quos potuit ad nos fama percurrere. ab istis 
 innocentibus impia diremptione discindens te innocentem dicis? 
 quod utique si esses, cum uideres in scripturis sanctis messem 
 domini tui ante ultimam segregationem et uentilationem a 
 zizaniis et palea non posse separari, eligeres potius fortis esse 
 in tolerandis malis quam impius in deserendis bonis). — quot 
 enim ecclesiarum per orbem longe remotarum putamus esse 
 istas et quam iustissimas uoces, quas in Philadelphia figuraui!

Quin etiam conqueri audet Parmenianus, quod eos 
 Constantinus ad campum id est ad supplicium duci iussit, qui 
 uicti aput ecclesiasticos iudices nec aput ipsum quae dicebant 
 probare potuerunt et adhuc in sanctae ecclesiae praecisiones 
 sacrilego furore ferebantur, et hoc eum tamquam immaniter 
 iussisse Hispano Ossio suggerente criminatur, suspicionibus 
 uidelicet suis, sicut semper, damnando inauditos. quasi uero 
 non humanius et probabilius alius crediderit Ossio tamquam 
 episcopo suggerente potius factum, ut in leniorem cohercitionem 
 quamuis immanissimi sceleris, id est sacrilegi schismatis, 
 sententiam flecteret imperator. quid enim non isti iuste patiuntur, 
 cum ex altissimo dei praesidentis et ad cauendum ignem

 

 

 

 
 
 
 aeternum flagellis talibus ammonentis iudicio patiantur et merito 
 criminum et ordine potestatum? prius enim probent non esse 
 se haereticos uel schismaticos; tum demum de indignis poenis 
 suis emittant liberam uocem, tum demum sese audeant, cum 
 tale aliquid patiuntur, ueritatis martyres dicere. alioquin si, 
 quisquis ab imperatore uel a iudicibus ab eo missis poenas 
 luit, continuo martyr est, omnes carceres martyribus pleni 
 sunt, omnes catenae iudiciariae martyres trahunt, in omnibus 
 metallis martyres aerumnosi sunt, in omnes insulas martyres 
 deportantur, in omnibus poenalibus locis iuridico gladio martyres 
 feriuntur, omnes ad bestias martyres subriguntur aut 
 iussionibus iudicum uiui ignibus concremantur. si autem, sicut 
 dicit apostolus, non est potestas nisi a deo et minister 
 dei uindex est in ira ei qui male agit, non sine 
 causa gladium portat. uis non timere potestatem? 
 bonum fac et habebis laudem ex illa. bonus enim quisquis 
 passus fuerit, laus illi prouenit ex potestate facientis, malus 
 uero quod merito patitur iniquitatis non deputet saeuitiae 
 potestatis.

Et tamen quid tale isti patiuntur quale faciunt, nisi 
 quia hominum multitudo non in corde cor habet, sed in oculis? 
 nam si sanguis exit de carne mortali, quisquis aspicit exhorrescit; 
 si a pace Christi praecisae animae atque separatae in 
 haeresis uel schismatis sacrilegio moriuntur, quia non uidetur, 
 non plangitur, immo uero mors taetrior atque luctuosior et 
 ut plane dixerim uerior iure consuetudinis et ridetur, cum

 

 
 
 
 auctores tantarum mortium publice insultant et nec ueritatis 
 manifestandae causa sermonem nobiscum conferre dignantur. 
 et si quid temporalis molestiae passi fuerint per certissimum 
 atque rectissimum ordinem potestatum, cum ipsi priuatis 
 furiosorum agminibus multo grauiora passim atque cotidie 
 nulla regia, nulla ecclesiastica lege committant, nos corporum 
 persecutores uocant, se animarum interfectores non uocant, 
 cum priuata licentia nec corporibus parcant. sed quia per 
 mansuetudinem christianam multo seuerius uindicatur oculus 
 euulsus in lite quam animus excaecatus in schismate, elocuntur 
 et aduersus nos locuntur et nobiscum non locuntur, et cum 
 eos ommutescere compellat ueritas, silere non permittit iniquitas.

An forte de religione fas non est ut iudicet 
 imperator uel quos miserit imperator? cur ergo ad imperatorem 
 uestri uenere legati? cur eum fecerunt causae suae iudicem, 
 non secuturi quod ille iudicaret? sed quorsum ista dicuntur?. 
 numquidnam, etiamsi optineant non pertinere ad imperatorem 
 aduersus eos aliquid statuere qui praua in religione sectantur, 
 propterea, si fecerit eosque puniuerit, martyres erunt? hoc 
 enim modo ista haereticis omnibus uox patebit, in quos ex 
 occulto imperio dei per manifestum hominum imperium multa 
 quibus cohercerentur seuerissime constituta sunt, nec solum 
 haereticis quoquo modo saltem christiano nomine dealbatis, 
 sed etiam ipsis paganis. nam utique et ipsi falsa religione 
 sunt impii, quorum simulacra euerti atque confringi iussa sunt 
 recentibus legibus, inhiberi etiam sacrificia sub terrore capitali. 
 si quis ergo eorum damnatus in tali crimine fuerit, martyr 
 habendus est, quia pro superstitione, quam piam religionem

 

 
 
 
 putabat, poenas legibus luit? nullus certe quoquo modo christianus 
 audet hoc dicere. non ergo, quisquis in aliqua religionis 
 quaestione fuerit ab imperatore punitus, martyr efficitur. neque 
 enim uident qui talia sentiunt in eum locum se progredi, ut 
 ipsos etiam daemones martyrum gloriam sibi uindicare posse 
 contendant, quia istam patiuntur persecutionem per imperatores 
 christianos, ut paene toto orbe terrarum eorum templa euertantur, 
 idola comminuantur, sacrificia subtrahantur, qui eos 
 honorant, si deprehensi fuerint, puniantur. quod si dementissimum 
 est dicere, non ergo ex passione certa iustitia, sed ex iustitia 
 passio gloriosa est. ideoque dominus, ne quisquam in hac re 
 nebulas obtenderet imperitis et in suorum damnatione meritorum 
 laudem quaereret martyrum, non generaliter ait: beati qui 
 persecutionem patiuntur\', sed addidit magnam differentiam, qua 
 uere a sacrilegio pietas secernatur. ait enim: beati qui persecutionem 
 patiuntur propter iustitiam. nullo modo 
 autem propter iustitiam patiuntur, qui Christi ecclesiam diuiserunt 
 et, cum eam simulata iustitia quasi conantur ante tempus 
 a palea separare ac frumenta eius falsis criminationibus insectantur, 
 ipsi ab ea potius tamquam leuissima palea uariis 
 rumorum flatibus separati sunt. (sed), inquiunt, \'non hoc fecimus\'. 
 uideant ergo ex hac quaestione se primitus liberare debere et 
 tunc audere, si quid molestiarum siue poenarum a christianis 
 imperatoribus patiuntur, uel deponere in querimoniam uel assumere 
 in gloriam. de qua re, id est ipsius schismatis quaestione, 
 si nihil aliud dicerem, ea quae superius sunt dicta sufficerent.

An forte dicent, etiamsi conuincuntur in sacrilega 
 dissensione, ut pro ea dementia si quid passi fuerint martyres 
 non sint, non tamen ad imperatorum potestatem haec

 

 
 
 
 cohercenda uel punienda pertinere debere? qua in re quaero quid 
 dicant: an quia de religione uitiosa uel falsa nihil curandum 
 est talibus potestatibus? sed multa iam etiam de paganis 
 diximus et de ipsis daemonibus, quod persecutiones ab imperatoribus 
 patiantur. an et hoc displicet? cur ergo ipsi ubi 
 possunt templa subuertunt et per furores circumcellionum talia 
 facere aut uindicare non cessant? an iustior est priuata uiolentia 
 quam regia diligentia? sed haec omitto. illud quaero, 
 cum manifesta enumeret apostolus opera carnis — quae 
 sunt, inquit, fornicationes, immunditiae, luxuria, 
 idolorum seruitus, ueneficia, inimicitiae, contentiones, 
 aemulationes, animositates, dissensiones, 
 haereses, inuidiae, ebrietates, comisationes et his 
 similia —, quid istis uideatur, ut crimen idolatriae putent 
 iuste ab imperatoribus uindicari, aut si nec hoc uolunt, cur 
 in ueneficos uigorem legum egeri iuste fateantur, in haereticos 
 autem atque impias dissensiones nolint fateri, cum in eisdem 
 iniquitatis fructibus auctoritate apostolica numerentur? an forte 
 nec talia potestates istas humanae constitutionis curare permittunt? 
 propter quid ergo gladium portat, qui dictus est 
 minister dei uindex in iram eis qui male agunt? nisi forte, 
 quemadmodum nonnulli eorum sane imperitissimi hoc intellegere 
 solent, de honoribus ecclesiasticis dictum est, ut gladius intellegatur 
 uindicta spiritalis quae excommunicationem operatur, 
 cum prouidentissimus apostolus consequenti contextione lectionis 
 satis aperiat quid loquatur. illic quippe addidit: propter hoc 
 enim et tributa praestatis ac deinde subiunxit: reddite 
 omnibus debita: cui tributum tributum, cui

 

 
 
 
 uectigal uectigal, cui honorem honorem, cui timorem 
 timorem. hoc ergo iam restat, ut istis disputationibus suis 
 prohibeant christianos tributa persoluere, cum et dominus talia 
 sentientibus Pharisaeis, quos imitantur isti, nummo inspecto 
 responderit: reddite Caesari quod Caesaris est et deo 
 quod dei est. hi uero in utroque inoboedientes atque impii 
 nec deo reddunt christianum amorem nec regibus humanum 
 timorem, ita caeci et insani, ut, cum schismaticos suos Maximianistas 
 per potestates a catholicis imperatoribus missas de 
 basilicis excluserint et ui magna iussionum et auxiliorum cedere 
 sibi compulerint, arguant catholicam, si pro ea catholici principes 
 tale aliquid fieri praeceperint. ipsi uero Maximianistae, 
 antequam essent Maximianistae, id est cum adhuc uno simul 
 Donatistarum consortio tenerentur, quae ab eis Rogatus ille 
 Maurus per regem barbarum Firmum quam saeua quam acerba 
 perpessus sit, recolant et taceant nec conqueri audeant, si quid 
 huiusmodi uel a Primianistis propter suum schisma uel cum 
 Primianistis propter Donatistarum schisma non pro religione 
 sacra, sed pro animositate sacrilega patiuntur.

Fortassis enim dicunt grauiora se perpessos a catholicis 
 imperatoribus quam isti fecerunt uel per reges barbarorum 
 Rogatistis uel per iudices catholicorum imperatorum Maximianistis 
 uel etiam faciunt per furorem circumcellionum quibuscumque 
 potuerint. quasi uero inde quaestio est, utrum grauiora 
 patiantur quam faciunt, quod quidem nullo modo concesserim. 
 multa enim eorum saeuissima et acerbissima numerantur, immo 
 numerari non possunt, quae si pauciora essent uel eos in quos 
 admittuntur minus affligerent, eo ipso essent certe grauiora, quod

 

 
 
 
 non ab ordinatis potestatibus iubentur, sed extraordinariis furoribus 
 admittuntur. non enim tam multa sunt quae aduersus 
 Maximianistas per iudices humanae constitutionis egerunt. in 
 eo genere actionum ponant, si uolunt, quae etiam ad persequendum 
 Rogatum Maurum ab eis per Firmum barbarum gesta 
 sunt, et illum licet hostem immanissimum Romanorum in legitimis 
 potestatibus numerent. sed haec non tam multa sunt, quam 
 multa cotidie per furiosos ebriosorum iuuenum greges quibus 
 principes constituunt, qui primum tantummodo fustibus, nunc 
 etiam ferro se armare coeperunt, qui circumcellionum notissimo 
 nomine per totam Africam uagantur et saeuiunt, contra omnem 
 ordinem legum potestatumque committunt. quorum scelera 
 cum ad eos deferuntur, fingunt se ignorare tale hominum genus 
 uel omnino ad se non pertinere contra quam omnes homines 
 norunt ore impudentissimo affirmant; neque hanc saltem uocem 
 totius orbis accipiunt, multo probabilius ueriusque dicentis 
 nescire se quid in Africa gestum sit siue a parte Donati siue 
 contra partem Donati, si licet in ipsa Africa Donatistis episcopis 
 Donatistarum circumcellionum uel facta nescire uel dicere 
 ad se non pertinere.

Sed, ut dicere coeperam, non hoc modo quaeritur, utrum 
 patiantur grauiora quam faciunt, sed utrum aduersus haereticos 
 et schismaticos fieri tale aliquid liceat. si enim dicunt non 
 licere, cur ipsi faciunt? si autem licere fatentur, etiamsi ostendant, 
 quod nullo modo possunt, grauiora se perpeti a catholicis 
 imperatoribus quam ipsi per iudices eorum uel per reges 
 barbarorum schismaticis suis fecerunt uel per insaniam circumcellionum 
 omni generi hominum faciunt, neque hoc mirandum

 
 
 
 est, si plus possunt principes quam missi a principibus iudices; 
 si plus possunt Romani imperatores quam barbari reges, et 
 si merito grauiora legibus patitur latro quam contra leges ipse 
 committit. unde merito constitutionibus iustis grauiora patiuntur 
 circumcellionum mancipes quam faciunt circumcelliones. 
 et tamen tanta est mansuetudo christiana, ut poenas eorum 
 incomparabiliter superent facinora eorum. sed ecce damnauerunt 
 in concilio suo Maximianistas trecenti et decem episcopi Donatistae, 
 illi autem pertinacia peruersitatis suae basilicis cedere 
 nolebant. aditi sunt iudices, concilium eorum proconsularibus 
 gestis inditum est. deinde iussum est, ut illi qui tanto episcoporum 
 numero damnati sunt cederent locis. qui facile cesserunt 
 non multa passi sunt, qui autem resistere temptauerunt quemadmodum 
 afflicti sint quis ignorat? sed tamen si tanta fuisset 
 immanitas resistentium, ut ad iniurias iudicum perueniret, 
 nonne multo acerbiora Romanis legibus paterentur? sic et 
 tunc, cum post terminum causae, in qua se isti a catholica 
 praeciderunt, consequenter agi coepisset, ut basilicas non tenerent, 
 et tenerent imperialibus resistendo iussionibus et sic 
 resistendo, ut uis illa circumcellionum notissima praeualeret, 
 addendo etiam insuper, ut cum donis ecclesiae quos miserat 
 imperator per Africam euntes turbulentissimis et saeuissimis 
 seditionibus agitarent, tales in eos leges proferebantur, ut ne 
 ipsas quidem basilicas quae non erant unitatis, sed a separatis 
 atque in suo iam schismate constitutis fuerant fabricatae,

 

 
 
 
 retinere sinerentur. qua in re iam suas iniurias potestas regia 
 uindicauit. quid enim ualent iuste possidere inimici iustitiae?

Nec pro eis aliquid promulgasse inuenitur nisi 
 apostata Iulianus, cui pax et unitas christiana nimium displicebat, 
 quandoquidem ipsa ei unde impie ceciderat religio displiceret. 
 cui quidem isti Donatistae, sicut iudicum gesta testantur 
 quibus id quod impetrauerant allegarunt, talibus uerbis supplicauerunt, 
 ut ei fortasse mitius ad idolorum cultum quidam 
 timore consenserint quam eum isti furore laudauerint. dixerunt 
 enim, quod aput eum sola iustitia locum haberet. quid ergo 
 aliud dixisse repperiuntur nisi uel christianam sanctitatem non 
 esse iustitiam, quae aput illum nullum haberet locum, aut 
 honorem daemonum esse iustitiam, qui aput illum primum 
 haberet locum? aliorum autem imperatorum leges quam uehementes 
 aduersus eos latae sint quis ignorat? in quibus una 
 generalis aduersus omnes, qui se christianos dici uolunt et 
 ecclesiae catholicae non communicant, sed suis separatis conuenticulis 
 congregantur, id continet, ut uel ordinator clerici 
 uel ipse ordinatus denis libris auri multentur, locus uero ipse 
 quo impia separatio congregatur redigatur in fiscum. sunt et 
 aliae iussiones generales, quibus eis uel faciendi testamenta 
 uel per donationes aliquid conferendi facultas adimitur uel ex 
 donationibus aut testamentis aliquid capiendi. nam in quadam 
 causa cum homo nobilis imperatoribus supplicasset, quod soror 
 eius, quae de parte Donati fuerit, cum defungeretur, in nescio 
 quos communionis suae et maxime in quendam Augustinum 
 episcopum eorum plurima contulisset, ex illa generali lege

 

 
 
 
 praeceptum est, ut omnia fratri restituerentur; ubi etiam 
 circumcellionum mentio facta est, si more suo uiolenter obsisterent, 
 quo genere auxiliorum et amminiculis repellerentur. 
 sic enim noti, sic multis proeliis probati sunt, ut de his et 
 supplex imperatoris et imperator tacere non posset.

Quae cum ita sint, cum et diuinis et humanis 
 legibus ita damnentur, tanta est tamen mansuetudo christiana, 
 ut non solum teneant basilicas quas iam praecisi aedificarunt, 
 sed nec eas omnes reddiderint unitati quas ab exordio unitas 
 tenuit. et cum ipsi Maximianistas de basilicis ad partem Donati 
 pertinentibus per iudices a catholicis imperatoribus missos 
 instanter excluserint, tamen a multis locis, quos catholica 
 ante unitas retinebat, nec ipsorum catholicorum imperatorum 
 legibus excluduntur. postremo, si quid forte aliquando immoderatius 
 in eos factum est, ut christianam excederet lenitatem, 
 displicet omnibus frumentis messis dominicae, id est in Christo 
 laudabilibus christians, qui siue centenario siue sexagenario 
 siue tricenario fructu in catholica ecclesia toto orbe succrescunt.

Quapropter zizania uel paleam catholicae segetis 
 nobiscum copiosissime accusent, sed nobiscum ferre patientissime 
 non recusent. qui enim noluit ante tempus eradicare 
 zizania et a frumentorum permixtione separare, sinite, inquit, 
 utraque crescere usque ad messem. et cum inuolucrum 
 eiusdem similitudinis quaerentibus discipulis explicaret, non 
 ait:\'ager est Africa\', sed ait: ager autem eat hie mundus. 
 per totum ergo mundum seges ista seminata est, per totum

 

 
 
 
 superseminata zizania, per totum crescit utrumque usque ad 
 messem. numquid aut Donatus fuit maior messorum aut eo 
 tempore, quo se isti a terrarum orbe separarunt, tempus 
 messis aduenerat, cum idem dominus, ne alicui liceret interpretari 
 quod uellet, apertissime dixerit: messis autem 
 est finis saeculi, messores autem angeli sunt? 
 tales enim messores errare non possunt, ut nec frumenta 
 pro zizaniis colligant nec pro frumentis zizania redigant. isti 
 autem, cum quasi zizania fugiunt, se ipsos esse zizania demonstrarunt, 
 in manifestissimo sacrilegio contra sententiam domini 
 praedicantes, ut, cum ille dicat: sinite utraque crescere 
 usque ad messem, isti per tam magnum agrum id est 
 totum mundum tantummodo zizania crescere, frumenta uero 
 deminuta et in sola Africa remansisse contendant, Christo regi 
 et principi nostro sacrilegam facientes iniuriam. scriptum est 
 enim: in lata gente gloria regis, in deminutione 
 autem populi contritio principis. sed iam tempus 
 est, quantum existimo, ipsa testimonia scripturarum, quae 
 male interpretando decipiunt imperitos, diligenter attendere 
 et quantum donat dominus secundum intellectum catholicae 
 ueritatis aperire.

Quae tandem uis nisi caecitas et uanitas animi cogit 
 homines clausis ut dicitur oculis tamquam in alterum iacere, 
 quod in eum qui iecit continuo redeat eumque ictu reciproco

 

 
 
 
 affligat intacto illo quem uulnerare uoluerat, sicut isti Donatistae 
 de omnibus fere scripturarum testimoniis faciunt, quae 
 cum se aduersus nos proferre arbitrantur, uelut ammonere nos 
 uidentur, quales eos esse ipsa scriptura conuincat? quid enim 
 facit aliud quod uel pro se uel contra nos Parmenianus putat 
 esse quod scriptum est: uae his qui dicunt quod nequam 
 est bonum et quod bonum est nequam, qui ponunt 
 lucem tenebras et tenebras lucem, qui ponunt id 
 quod amarum est dulce et dulce amarum ? o stultissimam 
 caecitatem! quid enim tam bonum et tam iocundum 
 quam fratres habitantes in unum? quod illi nequam dicunt et 
 amarum ponunt, qui se ab omnibus fratribus separarunt, dum 
 uanas suspiciones suas, ne dicam factiosas calumnias, uel non 
 excitare uel excitatas tolerare noluerunt. qui si ueram paleam 
 odissent et ipsi palea non essent, non propter eam se a tritico 
 dominico per totum agrum id est hunc mundum seminato et 
 crescente seiungerent.

Exclament itaque quantum possunt: uae his qui dicunt 
 quod nequam est bonum et quod bonum est nequam . 
 respondemus: \'hoc uerum est\' et addimus aliud: uae his 
 qui perdiderunt sustinentiam, dum ponunt lucem tenebras 
 et tenebras lucem. quid enim lucidius promissis dei, qui 
 temporibus nostris exhibuit quod ante annorum milia praenuntiauit, 
 in semine Abrahae, quod est Christus, benedictionem 
 omnes gentes habituras, et quid tenebrosius praesumptionibus 
 hominum, qui propter temere obiecta et numquam probata

 

 
 
 
 crimina traditorum, quae si uera essent numquam deo praeiudicarent 
 quominus quod promisit impleret, perisse dicunt 
 christianum nomen de tot gentibus in orbe terrarum et in 
 sola Africa remansisse? et hanc praesumptionem suam lucem 
 dicunt, promissa uero dei iam ipso effectu rerum inluminata 
 mendaciorum tenebris operire contendunt et insuper aduersus 
 nos facta sua clamant dicentes: uae his qui ponunt lucem 
 tenebras et tenebras lucem . itane lux erat Optatus et 
 eum tota Africa tenebras appellabat, an eum potius esse tenebras 
 tota Africa sentiebat et isti eum lucem uocabant, qui non 
 ponunt lucem tenebras et tenebras lucem? \'sed displicebat\', 
 inquiunt, \'Optatus in communione nostra omnibus bonis\'. non 
 ergo eum lucem uocabatis et tamen ei communicabatis. eligite 
 itaque quid uelitis, aut non obesse in una communione tenebras 
 luci, sed sufficere luci ut tenebras improbet et eas pro 
 unitate, si expellere non potest, toleret, atque ita non fuisse 
 causam cur ab innocentibus fratribus, quibus malos certe non 
 potuistis ostendere, etiamsi uobis cognitos fuisse dicatis, tenebroso 
 schismatis sacrilegio disiungeremini; aut si non sufficit 
 luci ut improbet tenebras quas expellere non potest, id est 
 si non sufficit bonis ut improbent malos quos excludere uel 
 emendare non possunt, facilius unus Optatus partem Donati 
 in una Africa notissimus et apertissimus maculauit quam 
 quilibet Afer traditor tot gentes per orbem terrarum, etsi non 
 dicam falsis criminibus accusatus, tamen, quod impudentissime 
 negatur, ignotus.

Accipientes itaque peruerso corde scripturas non eas 
 faciunt obesse nobis, sed sibi, quando ad hoc putant esse

 

 
 
 
 scriptum: uae his qui dicunt quod nequam est bonum 
 et quod bonum est nequam, ne paleam frumenta inter 
 se tolerent usque ad tempus uentilationis, ut, cum male intellegunt: 
 uae his qui dicunt quod nequam est bonum 
 et quod bonum est nequam, compleatur in eis: uae his 
 qui perdiderunt sustinentiam. si autem intellegant in 
 eos hoc esse dictum, qui opinantes quod malum est bonum 
 esse mala committunt uel hi qui talibus laudando atque approbando 
 consentiunt, quae duo genera uno in loco scriptura 
 commemorat dicens: quoniam laudatur peccator in 
 desideriis animae suae et qui iniqua gerit benedicetur, 
 recte intellegent nec turbabuntur, cum et aput ipsos 
 inueniuntur mali, nisi quod eos pro Donati parte tolerant quos 
 pro Christi unitate debuerunt, et per hanc obstinationem animositatis 
 suae coguntur miseri in schismate suo ferre quos 
 norunt, in orbe terrarum accusare quos nesciunt. quisquis 
 ergo uel quod potest arguendo corrigit uel quod corrigere non 
 potest saluo pacis uinculo excludit uel quod saluo pacis uinculo 
 excludere non potest aequitate inprobat, firmitate subportat, 
 hic est pacificus et ab isto maledicto quo scriptura 
 dicit: uae his qui dicunt quod nequam est bonum 
 et quod bonum est nequam, qui ponunt lucem tenebras 
 et tenebras lucem, qui ponunt quod amarum 
 est dulce et quod dulce est amarum omnino liber, 
 prorsus securus, penitus alienus.

Obiciunt iterum simile aliquid solita caecitate. de 
 uobis, inquiunt, dicit scriptura: qui iudicat iustum in- 

 

 
 
 
 iustum, iniustum uero iustum, execrabilis aput 
 deum . cur non ista execratio potius in illos cadit, qui 
 uniuersum orbem terrarum christianum damnare ausi sunt 
 inauditum, in quo tam ingenti hominum numero sine ulla 
 dubitatione fuerunt et sunt ab eorum criminibus innocentes? 
 hoc ergo modo quod iustum est iudicarunt iniustum, quod 
 autem iniustum est iudicarunt iustum, cum Optatum Gildonianum, 
 decennalem totius Africae gemitum, tamquam sacerdotem 
 atque collegam honorantes in communione tenuerunt. 
 aut si eum corde improbabant, sed pro pace tolerabant, discant 
 nullius pacifici patientiam malo non consentientem ab ullis 
 malis posse maculari, atque ita sentiant, in qua perditione 
 iaceant qui propter falsa siue uera — non enim hoc nunc 
 quaeritur — crimina Afrorum unitatem spiritus in uinculo 
 pacis non seruant cum orbe terrarum. qui si dicerent: \'nescimus 
 an sint per tot gentes terrarum transmarinarum boni christiani\', 
 impudentissime dicerent. deus enim perhibet testimonium frumentis 
 suis, quae per totum agrum seminans quamuis cum 
 zizaniis a diabolo superseminatis tamen usque ad messem 
 crescere praenuntiauit; unde etsi homines ipsos minus nouimus, 
 esse tamen eos ideo nouimus, quia mentiri deum non potuisse 
 fide certissima retinemus. cum ergo sacrilega impudentia dicerent: 
 \'nescimus utrum sint in cetero terrarum orbe boni 
 christiani,\' uideant qua insania dicere audeant — cotidie enim 
 non dubitant dicere —: (scimus non ibi esse christianos\'. aliud 
 est utique \'nescimus an sint\', aliud \'scimus quod non sint\': 
 utrumque infidele et impium est. sed si detestandus est qui 
 dicit: \'nescio an uera dixerit deus\', quid est ille qui dicit: 
 \'scio quod non uera dixerit deus\'?

Certe arbitror quod neminem istorum offendere debeo, si 
 Donato deum praeposuero. quantumlibet enim ament Donatum, 
 plus timent deum; postremo, quantum ipsi ament Donatum, 
 nos nouimus quia solus deus uerax est, omnis autem 
 homo mendax. Christus ergo, qui super omnia deus est 
 benedictus in saecula et qui uerissime de se ipso dixit: 
 ego sum ueritas, cum serui eius ab eo quaererent, utrum 
 uellet eos ire et colligere zizania, sinite, inquit, utraque 
 crescere usque ad messem, Donatus autem dicit zizania 
 quidem creuisse, frumenta uero esse deminuta. eligant isti 
 cui credant. Christus id est ueritas dicit: ager est hic 
 mundus, Donatus autem dicit agrum dei solam Africam 
 remansisse. eligant cui credant. Christus id est ueritas dicit: 
 in tempore messis dicam messoribus: colligite 
 primum zizania et exponit dicens: messis est finis 
 saeculi, Donatus autem dicit per praecisionem partis suae 
 ante messem a frumentis zizania separata. eligant cui credant. 
 Christus id est ueritas dicit: messores angeli sunt, 
 Donatus autem dicit se atque collegas suos hoc fecisse ante 
 messem quod ille dixit angelos in messe facturos. eligant cui 
 credant. certe christianos se dicunt: Christum eis Donatumque 
 proponimus. si uerba dant Christo, cor autem Donato, considerent 
 qui sint. ego parco, non inuehor, non exaggero, dolorem 
 meum melius premo quam promo. si autem dicunt se Christo 
 dare cor suum, Christo ergo credant dicenti quod per totum 
 mundum et filii regni crescant et filii maligni, non Donato 
 dicenti quod per mundum filii maligni tantummodo creuerint, 
 filii autem boni usque ad solam Africam deminuti sint. quodsi

 

 
 
 
 Christo credunt, non iam dicimus cum ecclesiis orbis terrarum, 
 sed cum ipso euangelio pacem habeant, quod ab igne se conseruasse 
 mendaciter iactitant, quia factis non probant.

Iam illud quo pertinet quod idem Parmenianus ex 
 propheta Esaia nobis obiciendum putauit: numquid non 
 ualet manus domini saluos facere aut grauauit 
 aurem ne exaudiat? sed delicta uestra distingunt 
 inter medium uestrum et dei, et propter peccata 
 uestra auertit faciem a uobis ne misereatur. manus 
 enim uestrae sanguine coinquinatae sunt et digiti 
 uestri in peccatis; labia autem uestra locuta sunt 
 iniquitatem et lingua uestra iniustitiam meditatur. 
 nemo loquitur iusta nec est iudicium uerum. 
 confidunt in uanis et locuntur inania, quia parturiunt 
 dolorem et pariunt iniquitatem. oua asp idum 
 eruperunt et telam araneae texunt, et qui erat 
 de ouis illis manducaturus conterens inuenit olidum 
 et in ipso basiliscum. tela eorum non erit ad 
 uestiendum neque se operient de operibus suis. 
 opera enim illorum opera iniquitatis, pedes autem 
 eorum ad nequitiam currunt ueloces ad effundendum 
 sanguinem, et cogitationes eorum cogitationes 
 insipientium. contritio et miseria in uiis eorum, 
 et uiam pacis non cognouerunt ? quos isto loco scriptura 
 describit, ubicumque fuerint etiam inter bonos non obsunt 
 bonis, sicut non obest palea frumentis, donec ueniat dominus 
 areae ferens uentilabrum in manu sua et mundet aream suam,

 

 

 

 
 
 
 frumenta recondat in horreum, paleam uero comburat igni 
 inextinguibili; sicut non obfuit bonis tanta multitudo sceleratorum, 
 quod per Ezechielem prophetam didicimus, illis uidelicet 
 qui gemebant et maerebant facinora populi quae fiebant 
 in medio eorum. unde, quia eos corrigere non poterant nec 
 ab unitate populi dei se ullo modo separare debebant, pro 
 merito innocentissimae tolerantiae suae signari meruerunt et 
 in illorum perditorum uastatione atque interitu liberari. uerumtamen 
 isti qui haec catholicis obiciunt cur non se respiciunt, 
 quorum et cateruae gregum furiosorum huc atque illuc armatae 
 ferro ac fustibus uolitant et tam crebris ubi potuerint stragibus 
 nequaquam in tanta immanitate satiantur, ubi per busta 
 cadauerum eorum cum feminis, quae cum illis passim commixtae 
 contra ordinem rerum diuinarum et humanarum diebus 
 ac noctibus euagantur, tanta feruet ebrietas, ut inde insaniam 
 cotidianam non solum alios insectandi, sed etiam se ipsos 
 praecipitandi concipiant? horum pedes ad malitiam non currunt 
 nec ueloces sunt ad effundendum sanguinem? ab istis non 
 recedit iudicium, qui sibi etiam iniustissimas licentias inordinatae 
 potestatis usurpant? istis non fiunt tenebrae, dum 
 sustinent lumen in falso martyrio? nonne in media nocte 
 ambulant et per diem, quandoquidem dicit apostolus: qui 
 inebriantur nocte sunt ebrii? nonne isti cadunt in meridie 
 quasi media nocte? quod quidem omnium haereticorum 
 est, qui rem manifestissimam in luce omnium gentium constitutam 
 uidere non possunt, extra cuius unitatem quidquid

 

 
 
 
 operantur, quamuis magna sollertia et diligentia fieri uideatur, 
 tam illis nihil prodest aduersus iram dei, quam nec aranearum 
 telae possunt defendere a frigore.

Quid ergo de hoc prophetico capitulo ponunt quod in 
 ipsos retorqueri non possit nisi forte de ouis aspidum, quorum 
 multum meminerat dictator ille sententiae plenarii concilii 
 trecentorum decem, cum ex uniuersis prouinciis Africae conuenerunt? 
 hoc certe nunc si uiueret Parmenianus non diceret 
 nec ex propheta Esaia poneret aduersus nos: oua aspidum 
 eruperunt . respiceret enim adiunctum collegio suo Felicianum 
 Mustitanum et Praetextatum Assuritanum, quos ex numero 
 damnatorum quasi bono pacis, non tamen Christi sed Donati, 
 uelut integros denuo receperunt, qui et erant oua aspidum et 
 eruperant. sic enim eos describunt trecenti decem plenarii 
 concilii ore ueridico, sicut eorum gesta etiam proconsularibus 
 gestis allegata testantur. haec enim certe concilii eorum uerba 
 sunt: licetenimuiperei seminis noxios partus uenenati 
 uteri alueus diu texerit et concepti sceleris 
 uda coagula in aspidum membra tardo se calore 
 uaporauerint, tamen conceptum uirus euanescenti 
 umbraculo celari non potuit. nam etsi sero publicum 
 facinus et parricidium suum feta scelerum 
 uota pepererunt. haec oua aspidum iam eruperant iamque 
 horribilia et male olentia cum uenenosis fetibus erant ab 
 eorum communione proiecta, sed erat intus Optatus basiliscus, 
 qui nutu quodam regali, quo inter serpentes excellere dicitur,

 

 

 
 
 
 etiam proiectos aspides reuocaret. aut si haec pro pace non 
 obsunt, quid catholicis obiciunt quos conuincere nequiuerunt, 
 cum ipsi receperint quos ore proprio damnauerunt? si haec 
 pro pace non obsunt, obsunt tamen pro pace Donati, cui 
 multum fauetur in iniuriam pacis Christi, pro quo sacrilegio 
 quidquid corporalibus molestiis patiuntur ammonitio dei est 
 cauendae damnationis aeternae. nam ipsi uere sanguinem non 
 solum corporaliter per furias circumcellionum, sed etiam 
 spiritaliter fundunt, qui orbem terrarum, si possint, rebaptizare 
 conantur. aut si solus ille sanguinem fundit, qui carnem mortalem 
 uel uulnerat uel uulnere perimit, ille autem non fundit, 
 qui seductas animas sacrilegio schismatis perimit, quare in 
 schismaticos suos Maximianistas per eandem plenarii concilii 
 sui sententiam talia dixerunt: ueloces pedes eorum ad 
 effundendum sanguinem, cum ab eis constet corporaliter 
 neminem occisum, neminem uulneratum, sed insuper eos ab 
 istis multa perpessos, cum de basilicis per iudiciarias potestates 
 excluderentur? qualia multis ante separationem Maximianistarum, 
 cum in uno pariter essent, multa fecerunt, eis 
 qui priora ex parte Donati schismata fecerant. cui enim umquam 
 schismatico suo pepercerunt, qui sibi ab orbe terrarum, cuius 
 ipsi schismatici sunt, nimis impudenter parci uolunt, cum a 
 sola ipsa uera unitate iustissime schismata puniantur, si eo 
 modo ista punienda sunt?

Et illud quod scriptum est: secundum principem 
 populi sic et ministri ipsius, et qualis rector est 
 ciuitatis tales et inhabitantes, si intellegerent quo

 

 
 
 
 pertinet, nec nobis obicerent nec ipsi uana iactantia superbirent. 
 nos enim, ut hominum spem, quae in solo deo tuta recteque 
 secura est, non in hominibus collocemus, quoniam scriptum 
 meminimus: maledictus qui spem suam ponit in 
 homine, non intellegimus hoc loco principem populi et 
 rectorem ciuitatis episcopum significari; non ideo, quia non 
 possumus innumerabiles sanctos in catholica episcopos intueri, 
 sed ne cuiusquam ut dixi spes hominis in homine collocetur 
 et, si ei forte contingat in ea uiuere ciuitate, ubi non sit bonus 
 episcopus, arbitretur impune se malum fieri, usurpans ad defensionem 
 suam tam peruerse intellectam istam scripturam quam 
 peruerse ab istis intellegitur, et dicens ideo se bonum esse 
 non posse, quia secundum principem populi sic et 
 ministri eius, et qualis rector est ciuitatis tales 
 et inhabitantes. contradicitur enim huic errori ueritatis 
 ore dicentis: quae dicunt facite, quae autem faciunt 
 facere nolite. dicunt enim et non faciunt. habentes 
 itaque plebes tales episcopos, qui bona dicant ex cathedra 
 Moysi et ea quae dicunt non faciant ex pestilentia sua, si illi 
 faciant ea bona quae dicunt et non faciant mala quae faciunt, 
 sicut praecepit dominus, nonne satis indicant non ita intellegendum 
 principem populi et rectorem ciuitatis quomodo isti 
 intellegunt, quia possunt esse populi boni et ubi fuerint episcopi 
 mali, sicut potuit esse populus malus ubi fuit Moyses 
 princeps et rector bonus? errantes enim in uerbis sanctarum 
 scripturarum et, sicut dicit apostolus, non intellegentes 
 neque quae loquuntur neque de quibus affirmant,

 

 
 
 
 ipsi potius secundum peruersitatem intellectus sui magnas 
 patiuntur angustias, cum eis dicitur: \'ergo qualis fuit Optatus, 
 talis fuit et plebs Thamugadensis; et si communione sacramentorum, 
 sicut dicitis, contaminantur et illi qui facta mala 
 improbant, etiam illa quae pro pace tolerant unitatis, tales 
 estis et uos omnes, qui et illi collegae uestro et illi plebi 
 communicastis, cum illum tota Africa Gildonis satellitem 
 manifesto gemitu declararet\'. quem propterea saepe nomino, 
 quia ita manifestus apparuit, ut ubicumque fuerit nominatus 
 nullus se ignorare respondeat.

Nam ipsi respiciant et recordentur quam multos inter se 
 similes habeant, quorum par malitia est, sed impar notitia, 
 et aliquando ueniant ad ueram sententiam istorum uerborum 
 et intellegant unum populi principem dominum nostrum Iesum 
 Christum, cuius ministri sunt boni, et ipsum rectorem ciuitatis 
 illius Hierusalem, quae est mater nostra aeterna in caelis. cuius 
 rectoris dignitati congruunt habitantes non ad aequalitatem, sed 
 pro modo suo, quia dictum est- eis sancti eritis, quoniam 
 *\' 
 et ego sanctus sum, secundum-quandam scilicet imaginis 
 similitudinem, in quam transformamur de gloria in gloriam 
 tamquam a domini spiritu munere illius, qui nos facit 
 conformes imaginis filii sui. est et alterius mali populi diabolus 
 princeps et rector eius ciuitatis, quae mystice Babylonia dicitur, 
 quoniam principes et rectores tenebrarum harum id est peccatorum 
 ipsum et angelos eius apostolus Paulus appellat, et 
 illius ministri similes eius sunt, quia transfigurant se in

 

 
 
 
 ministros iustitiae, sicut ille in angelum lucis, et inhabitantes 
 rectori pessimo in factis similibus congruunt. sed istorum 
 populorum atque ciuitatum tunc erit aperta separatio, cum 
 ista messis fuerit uentilata; quod donec fiat omnia tolerat 
 dilectio frumentorum, ne, dum grana paleam praepropere fugiunt, 
 a consortibus granis impie separentur. \'-

Quid igitur iam ualet ad causam quod isti nobis 
 obiciunt, quia per Esaiam dicit dominus de malis sacrificatoribus: 
 facinerosus qui sacrificat mihi uitulum 
 quasi qui canem occidat, et qui ponit similaginem 
 quasi sanguinem porcinum, et qui o offert thus in 
 memoria quasi blasphemus ? haec omnia multo congruentius 
 de illis dicuntur, qui contra ecclesiam dei toto sicut 
 promissa est orbe diffusam altare sui schismatis erexerunt; 
 quod eos sacrilegium omnes inuoluit, et quilibet ubilibet offert 
 sacrificium tali corde uel factis, ut haec audire mereatur, 
 perniciem sibi infert, non illis bonis qui secundum prophetam 
 Ezechielem gemunt et maerent peccata et iniquitates quae 
 fiunt in medio eorum, quamuis non se inde corporaliter separent; 
 unicuique enim tribuit dominus secundum cor suum. nam si 
 primis temporibus non obfuerunt mali sacerdotes uel collegis 
 bonis, sicut fuit Zacharias, uel popularibus bonis, sicut fuit 
 Nathanahel in quo dolus non erat, quanto magis nihil obest 
 in unitate christiana episcopus malus uel coepiscopis bonis

 

 
 
 
 uel laicis bonis, cum iam ille sacerdos in aeternum secundum 
 ordinem Melchisedec et pontifex noster sedens ad dexteram 
 patris interpellat pro nobis, qui traditus est propter delicta 
 nostra et resurrexit propter iustificationem nostram. 
 nec illud ergo bonis obest, sed offerentibus malis, quod uerissime 
 dictum est: dona iniquorum non probat altissimus. 
 non enim dixit: \'dona eorum qui pro pace iniquos tolerant non 
 probat altissimus\', cum tamen nec isti ea quae obiecerunt 
 probare potuerint eo tempore quo schisma fecerunt. alioquin 
 illis exclusis istos hereditas Christi toto orbe diffusa in communione 
 catholica detineret.

Sacrificia, inquit, impiorum execratio est 
 domino; etenim inique o fferunt illa . iam supra 
 responsum est quia non est iniquus Christus, qui pro nobis 
 se ipsum obtulit et noster in caelo mediator est, quo suam 
 ecclesiam gubernante bonis mali non oberunt qui uel ignorantur 
 uel pro pace tolerantur, donec ipse ueniat ac separet praemissis 
 messoribus a messe zizania et uentilabro paleas a frumentis. 
 quamquam isti, quod saepe dicendum est, falsa crimina obiecerint, 
 quae si etiam uera essent bonorum caritati pro unitate 
 in unitate omnia toleranti nihil nocerent, si ea forte etiam 
 cognita iudicibus ecclesiasticis persuadere non possent. sacrificia 
 ergo impiorum eis ipsis oberunt qui offerunt impie. nam unum 
 atque idem sacrificium propter nomen dei, quod ibi inuocatur 
 et semper est sanctum, tale cuique fit, quali corde ad accipiendum 
 accesserit; qui enim manducat et bibit indigne,. 
 iudicium sibi manducat et bibit. non ait \'aliis*, sed

 

 
 
 
 (sibi). qui ergo digne manducat et bibit, gratiam sibi manducat 
 et bibit. illi ergo uideant utrum digne manducent, qui inter 
 tam multos parentes et filios, maritos et uxores, inter tam 
 multos, quod est potissimum, dei heredes et Christi coheredes 
 toto orbe diffusos nefario schismate diuiserunt, cum possent 
 utique, si boni essent et uere malos arguerent, fructuose tolerare 
 pro pace Christi quae perniciose tolerant pro parte Donati.

In Exodo . inquit, scriptum est: sacerdotes autem 
 qui accedunt ad dominum deum sanctificentur, ne 
 forte derelinquat eos dominus, et iterum: et cum accedunt 
 ministri ad altare sancti, non adducant in se 
 delictum, ne moriantur, et illud in Leuitico: homo qui 
 habuerit maculam et uitium non accedat offerre dona 
 deo . bene quod de ueteribus libris testimonia ista proponunt. 
 dicant ergo mihi, cui sancto secundum salutem spiritalem 
 obfuerit uel in sacerdotibus uel inter populum constituto malus 
 aut maculatus sacerdos. ubi erat Moyses et Aaron, ibi murmuratores 
 sacrilegi, quos deus semper a facie sua perdere minabatur; 
 ubi erat Caiphas et ceteri tales, ibi Zacharias, ibi Simeon 
 et ceteri boni; ubi Saul, ibi Dauid; ubi Hieremias, ubi Esaias, 
 ubi Danihel, ubi Ezechiel, ibi sacerdotes mali et populi mali; 
 sed sarcinam suam unusquisque portabat.

Omitto dicere quam scelerata superbia dicatur neminem 
 esse inter collegas suos uel se ipsum non esse cum aliqua

 

 
 
 
 macula et uitio non membrorum, sed quod peius est morum. 
 quod ubi agere cum eis coeperimus, respondent interesse qualis 
 sit macula et quale uitium, quasi scriptura discreuerit quae 
 ait: homo qui habuerit maculam et uitium non accedat 
 offerre dona deo. nullamne maculam et uitium habuit non 
 dico Optatus, sed ipse Parmenianus aut ipse Donatus? sed 
 tanto isti amore hominum caeci sunt et corde impudico adulteros 
 mentis suae uni legitimo uiro coaequare non dubitant, 
 ut quod de solo domino Iesu Christo dici potuit etiam in 
 Donato perfectum fuisse contendant. quis dabit oculis meis 
 fontem lacrimarum? quis congruus huic sceleri gemitus 
 concusso pectore exprimitur? sed interim attendant utrum 
 saltem Optatus habuerit aliquam maculam aut aliquod uitium; 
 non usque adeo caeci sunt, ut et istius uitam omnino immaculatam 
 et omni uitio carentem fuisse respondeant. cur ergo 
 accedebat offerre dona deo et ab eo ceteri coniunctis manibus 
 accipiebant, quod maculosus et uitiosus obtulerat? attendant 
 in ceteris suis utrum nulla sit macula ebriositas, sed prius 
 legant quibus sceleratis ebriosos apostolus Paulus adiunxerit; 
 utrum auaritia nulla sit macula, quam idem apostolus sic 
 detestatur, ut idolorum comparet seruituti.\'

Qui autem rectissime sapiunt, intellegunt quemlibet 
 hominum, quamuis iam pro consortio societatis humanae non 
 absurde dici possit iustissime uiuere, non posse tamen esse 
 sine aliquo uitio, quamdiu caro concupiscit aduersus 
 spiritum, spiritus autem aduersus carnem, et: qui

 

 
 
 
 natus est ex deo non peccat, et: si dixerimus quia 
 peccatum non habemus, nos ipsos seducimus et ueritas 
 in nobis non est. quamuis enim, in quantum ex deo 
 nati sumus, non peccemus, inest tamen adhuc etiam quod ex 
 Adam sumus, quia nondum est absorta mors in uictoriam, 
 quod etiam in corporum resurrectione promittitur, ut omni 
 modo beati et immaculati et incorrupti simus qui iam secundum 
 fidem filii dei sumus, sed secundum speciem nondum 
 apparuit quod erimus. nondum enim re, sed spe salui 
 facti sumus. spes autem quae uidetur non est spes. 
 quod enim uidet quis, quid sperat? si autem quod non 
 uidemus speramus, per patientiam exspectamus. quamdiu 
 autem per patientiam exspectamus redemptionem corporis 
 nostri, non audeamus nos dicere carere omni uitio, ne ipsa 
 superbia sit immanissimum uitium, et euigilemus aliquando 
 atque uideamus in sacerdotibus illius temporis, cum corporalia 
 uitia uitabantur, illum praefigurari, qui cum esset deus factus 
 est homo propter nos, solus uere agnus immaculatus et 
 sacerdos sine uitio. ideoque et tunc sacerdos solus intrabat 
 in sancta sanctorum, populus autem stabat foris, sicut nunc 
 ille sacerdos post resurrectionem intrauit in secreta caelorum, 
 ut ad dexteram patris interpellet pro nobis, populus autem 
 cuius ille sacerdos est adhuc foris gemit. nam cum episcopo 
 intus est populus et orat cum illo et quasi suscribens ad eius

 

 
 
 
 uerba respondet \'amen\'. usque adeo tunc, quando sine ulla 
 macula et sine ullo uitio, quia non poterant animi, sacerdotum 
 corpora quaerebantur, solus ille praefigurabatur, non isti superbi 
 et impii, qui fornicante anima non zelant sponso, sed eis se 
 audent ostentare pro sponso.

In euangelio, inquit, scriptum est: deus peccatores 
 non audiet; sed si quis dominum coluerit et 
 uoluntatem eius fecerit, illum audiet . et hic absoluta 
 responsio est. si enim duo simul orent, unus peccator et alter 
 qui dominum colit et uoluntatem eius facit, nimirum illum 
 audit, illum non audit. quid sibi ergo uult hoc testimonium 
 uel quomodo pro se arbitrantur esse proferendum, cum his 
 uerbis maxime securi fiant inter malos boni nec ulla causa 
 corporalis separationis existat, ut nefario schismate homines 
 etiam a bonis per spiritalem discordiam separentur, quandoquidem 
 possunt et mali inter bonos non exaudiri propter 
 infidelitatem suam et boni inter malos exaudiri propter fidem 
 suam? deus enim qui cordis inspector est non errat, ut 
 alium pro alio uel exaudiat uel repellat. an propterea dicunt 
 haec, ut intellegatur episcopus malus non exaudiri, cum pro 
 populo rogat? quod etsi ita esset, non ideo tamen populus, si 
 bonus atque fidelis est, sollicitus esse debet. securos enim 
 illos facit illa scriptura quae ait: fratres, haec scribo uobis, 
 ut non peccetis; et si quis peccauerit, aduocatum

 

 
 
 
 habemus ad patrem Iesum Christum iustum, et ipse 
 est propitiatio pro peccatis nostris. quam ueraci et pia 
 humilitate dictum sit audiant, si habent aures unde audiant. 
 Iohannes enim dixerat: haec scripsi uobis, ut non peccetis. 
 si ita sequeretur ut diceret: (et si quis peccauerit, aduocatum 
 habetis ad patrem legum Christum iustum, et ipse est propitiatio 
 pro peccatis uestris\', se ipsum a peccantibus quasi 
 segregasse uideretur, ut iam non ei opus esset propitiatio 
 quae fit per mediatorem sedentem ad dexteram patris et interpellantem 
 pro nobis. quod utique non solum superbe, sed etiam 
 falso diceretur. si uero etiam ita diceret: \'haec scripsi uobis, 
 ut non peccetis, et si quis peccauerit, mediatorem me habetis 
 ad patrem, ego exoro pro peccatis uestris\', sicut Parmenianus 
 quodam loco mediatorem posuit episcopum inter populum et 
 deum, quis eum ferret bonorum atque fidelium chriatianorum, 
 quis sicut Christi apostolum et non sicut antichristum intueretur? 
 et tamen isti lacus detriti fumosam istorum superbiam 
 ferunt et spiritum sanctum continere non possunt, ut seruent 
 unitatem spiritus in uinculo pacis et in omnibus orationibus 
 suis de uno mediatore securi sint.

Homines enim omnes christiani inuicem se commendant 
 orationibus suis. pro quo autem nullus interpellat, sed ipse 
 pro omnibus, hic unus uerusque mediator est, cuius typus 
 quoniam praefigurabatur in sacerdote ueteris testamenti, nullus 
 et illic inuenitur orasse pro sacerdote. Paulus autem apostolus, 
 quamquam sub capite praecipuum membrum, sed tamen quia

 

 
 
 
 membrum est corporis Christi et nouerat non per figuram in 
 interiora ueli ad sancta sanctorum, sed per expressam et redditam 
 ueritatem in interiora caeli ad sanctitatem non imaginariam 
 sed aeternam pro nobis intrasse maximum et uerissimum 
 sacerdotem, ecclesiae se orationibus etiam ipse commendat 
 nec mediatorem se facit inter populum et deum, ut pro se 
 orent inuicem omnia membra corporis Christi, quoniam pro 
 inuicem sollicita sunt membra et, si patitur unum membrum, 
 compatiuntur omnia membra et, si glorificatur unum membrum, 
 congaudent omnia membra; ac sic oratio pro inuicem membrorum 
 omnium adhuc in terra laborantium ascendet ad caput 
 quod praecessit in caelum, in quo est propitiatio pro peccatis 
 nostris. nam si esset mediator Paulus, essent utique 
 et ceteri coapostoli eius, ac sic multi mediatores essent nec 
 ipsi Paulo ratio constaret qua dixerat: unus enim deus, unus 
 et mediator dei et hominum homo Christus Iesus. in 
 quo et nos unum sumus, si seruemus unitatem spiritus in 
 uinculo pacis nec propter malos bonos deseramus, sed propter 
 bonos malos sufferamus, ne, cum defendere uolumus quod 
 temeraria praesumptione relinquimus incognitos, cogamur 
 maiore scelere damnare inauditos.

Quid quod etiam inuenitur in scripturis Balaam propheta 
 non de populo Israhel sed alienigena conductus ab inimico, 
 ut populo dei malediceret, conuersus a domino ad benedicendum, 
 cuius uerba omnia bene inprecantis audimus et legimus, et 
 cum aliud haberet in uoto, uerba tamen precantis et bona

 

 
 
 
 sunt et pro populo exaudiuntur a domino. unde non mirum 
 est sic uerba bona quae pro populo dicuntur in precibus, 
 etiamsi a malis dicantur episcopis, exaudiri tamen non pro 
 peruersitate praepositorum, sed pro deuotione populorum. 
 uerumtamen quod scriptum est in euangelio: deus peccatorem 
 non audit; sed si qui dominum coluerit et uoluntatem 
 eius fecerit, ipsum exaudiet, non a domino dictum est, 
 sed ab illo qui oculos corporis iam quidem restitutos habebat, 
 sed ei oculi cordis nondum patebant, unde ipsum dominum 
 adhuc prophetam putabat. nam eum postea cognitum dei filium 
 suppliciter adorauit. ipse autem dominus, cum in uno templo 
 orarent publicanus et Pharisaeus, peccatorem confitentem peccata 
 sua magis iustificatum dicit quam Pharisaeum iactantem 
 merita sua, cui similes isti sunt. quamquam enim iustificatus 
 destiterit esse peccator, tamen ut iustificaretur peccator orabat 
 et peccata confitebatur et exauditus iustificatus est, ut desineret 
 esse peccator. non itaque desineret esse peccator, nisi prius 
 exaudiretur peccator. quamobrem non quidem omnem peccatorem 
 exaudiri, sed tamen non omnem peccatorem non exaudiri ueritas 
 testis est.

Obiciunt etiam quod dictum est in psalmis: 
 peccatori autem dicit deus: ut quid exponis iustificationes 
 meas et assumis testamentum meum per os 
 tuum? tu autem odisti disciplinam et abiecisti sermones .

 

 
 
 
 mones meos retro. si uidcbas furem, concurrebas cum 
 eo et cum moechis particulam tuam ponebas. sedens 
 aduersus fratrem tuum detrahebas et aduersus filium 
 matris tuae ponebas scandalum . sed aperiant aliquando 
 aures cordis et desinant esse non intellegentes neque quae 
 locuntur neque de quibus affirmant. attendunt enim 
 dictum peccatori: ut quid exponis iustificationes meas 
 et assumis testamentum meum per os tuum? et non 
 intellegunt ad hoc dictum, ut sciat nihil sibi prodesse uerba 
 dei quae ore pronuntiat, si quod dicit ipse non facit, uerumtamen 
 aliis prodesse qui etiam per malos audiunt et faciunt. 
 quod dominus imperat, ipse dominus in euangelio docet dicens 
 de Pharisaeis: cathedram Moysi sedent. quae dicunt 
 facite, quae autem faciunt facere nolite. dicunt enim 
 et non faciunt.

Atque utinam uellent in his uerbis, quae de psalmo 
 meminerunt, se tamquam in speculo intueri, quomodo proiciant 
 sermones dei retro qui populis pronuntiant pacem et non 
 amant pacem, quomodo oderint disciplinam qui damnare audent 
 orbem inauditum et, quia pro merito, immo longe minus 
 merito pro tanti furoris audacia secundum diuinae misericordiae 
 disciplinam temporales molestias patiuntur, non peccata sua 
 puniri confitentur, sed merita coronari gloriantur. eos sane 
 cum fure concurrisse non dico, quia fure peior est raptor, 
 quod esse undique conclamabatur Optatus. an cum moechis

 

 
 
 
 particulam suam forte non ponunt, qui greges ebrios sanctimonalium 
 suarum cum gregibus ebriis circumcellionum die 
 noctuque permixtos uagari turpiter sinunt? an non sedentes 
 aduersus fratres suos detrahunt, qui propter quosdam, quos 
 conuincere nequiuerunt, in hereditate Christi toto terrarum 
 orbe diffusa contendunt non esse christianos, atque ita aduersus 
 filium matris suae, id est paruulum adhuc in fide et sacramentorum 
 lacte nutriendum, perniciosissimum scandalum 
 ponunt, dum nesciens adhuc sequi deum patrem infirmus 
 sequitur hominem et simulata atque adumbrata specie ueritatis 
 inlectus ab unitatis compage crudeli laceratione diuellitur? 
 sed si eis, qui mala non faciunt in eadem parte, mala facta 
 displicent ceterorum nec obesse sibi aliena scelera credunt, 
 quae in medio sui fieri gemunt et maerent, cur in communi 
 sacrilegio schismatis perniciose tolerant quod fructuose tolerare 
 in unitatis integritate potuerunt? possunt enim dicere, si tamen 
 iam ipsis rebus experti euigilant aliquando, possunt dicere mala 
 singulorum ceteris non obesse qui nec faciunt nec approbant 
 talia; non autem singulorum malum esse schismatis sacrilegium, 
 sed ad omnes eos pertinere qui catholicae non communicant 
 unitati facillime possunt conuinci, etiamsi difficillime confiteri. 
 qua enim causa in eorum communione ad alios non pertinent 
 crimina aliorum, ea causa schisma crimen est omnium, quia, 
 cum se inter ipsos suos aliorum sceleribus maculari non posse 
 iam dicunt, simul fateantur necesse est non se habuisse causam 
 cur ab unitate discederent, ubi eos non possent aliorum scelera 
 maculare, et propterea scelere schismatis apertissimo tamquam 
 uno mortifero uinculo pariter conligantur.

At enim prophetauit Hieremias . quid prophetauit 
 Hieremias? non habere, inquit, uerum baptismum cos qui 
 relinquunt deum.. ait enim. expectauit caelum super istud 
 et exhorruit multo uehementius, dicit dominus, quoniam 
 duo nequam fecit populus iste. me dereliquerunt 
 fontem uitae et effoderunt sibi lacus detritos qui non 
 possunt aquam portare; et iterum: facta est mihi, inquit, 
 sicut aqua mendax non habens fidem; et illud quod 
 scriptum est: qui baptizatur a mortuo quid proficit 
 lauatio eius? et illud in psalmis: oleum peccatoris non 
 inpinguet caput meum; et iterum alibi: muscae morit\'ltrae 
 exterminant oleum suauitatis; et alibi: sanctus 
 enim spiritus disciplinae effugiet fictum et auferet 
 se a cogitationibus quae sunt sine intellectu . haec 
 omnia si eo modo intellegenda sunt quo ab istis intelleguntur, 
 nec nobis nec ipsis conquadrat ratio ueritatis. si autem alio 
 modo intellegenda docuero, soli sua prauitate turbantur et, 
 ut non turbentur, ad catholicum refugiunt intellectum, et unde 
 inueniunt exitum responsionis, inde inretiuntur crimine schismatis. 
 habent enim certe etiam ipsi — non dicam: \'tales 
 sunt\', sed hoc dicam quod uel fatentur uel insanissime negant 
 — habent ergo et ipsi derelinquentes deum qui est fons aquae 
 uiuae, hoc est inique uiuentes. neque enim pedibus ac non

 

 
 
 
 corde relinquitur deus. habent etiam mendaces et non habentes 
 fidem, id est aliud profitentes et aliter conuersantes. habent 
 utique mortuos. si enim sexui delicatiori et infirmiori delicias 
 non concedit apostolus dicens de uidua: quae autem in 
 deliciis agit uiuens mortua est, quaerant utrum nulli 
 aput se uiri et, quod est amplius, praepositi uel ministri 
 uiuant in deliciis, atque ita si audent renuntient se mortuos non 
 habere et meliores esse quam illa (est) ecclesia, cuius angelo 
 in figura praepositorum uel animarum dicitur quod non uiuat 
 sed mortuus sit, et tamen inter septem ecclesias numeratur 
 nec ei diuisae a compage corporis Christi, sed in unitate 
 perseueranti praecepta uitae insuper dantur. omitto quod in 
 concilio suo aduersus Maximianistas dixerunt: Aegyptiorum 
 admodum exemplo pereuntium funeribus plena sunt 
 litora. de quorum numero mortuorum nunc intus est Felicianus 
 qui adhuc mortuus baptizat, aut si iam reuixit, habet 
 secum illos quos mortuus in schismate baptizauit. habent certe 
 peccatores. nam si interrogentur quicumque sibi in ipsis magni 
 uidentur, etiam se ipsos peccatores esse non negant. neque 
 enim non tundunt pectora sua aut cum id faciunt simulate 
 faciunt — quod si ita est, certe uel tunc infeliciter peccant 
 populos suos simulata humilitate fallentes -- aut non dicunt in 
 oratione dominica: dimitte nobis debita nostra, sicut et 
 nos dimittimus debitoribus nostris. quod utique non de

 

 

 
 
 
 illis peccatis dicitur quae in baptismi regeneratione dimissa 
 sunt, sed de his quae cotidie de saeculi amarissimis fluctibus 
 humanae uitae infirmitas contrahit, quibus curandis medicamenta 
 praebentur elemosynarum, ieiuniorum et orationum, ut 
 in oratione dicatur quod in elemosynis agitur. nam et peccatum 
 quod in te alter admisit dimittere, ut et tibi dimittat deus, 
 magnum opus misericordiae est. quodsi hoc in oratione ficte, 
 non ueraciter dicunt, putantes se non habere quod eis dimittat 
 deus, id ipsum est inexpiabile sacrilegium, ea ipsa est impia 
 et uesana superbia, quod est certe immane peccatum. nam de 
 morituris muscis quid dicam, quando in eis non adhuc morituros, 
 sed iam mortuos multipliciter inueniri, siue fateantur 
 siue conuincantur, ostendimus? fictos uero quos fugit spiritus 
 sanctus disciplinae et sine intellectu perdite uiuentes quam 
 multos inter se habeant, secundum ea quae supra dicta sunt 
 cogitent. nam et quicumque ibi latent mali — quod uel eo 
 certum est, quod saepe proditi conuictique damnantur non de 
 recentibus tantum factis, sed etiam de uetere consuetudine 
 flagitiorum qui astutissima fictione diu celari potuerunt — hi 
 utique magis ficti sunt qui se bonos fingendo decipiunt.

Si ergo sic sunt ista intellegenda ut isti intellegunt, 
 quomodo eis ratio subsistere poterit, cur aput eos qui male 
 uiuendo derelinquunt deum, siue lateant siue noti sint, non 
 fiunt lacus detriti qui continere non ualent aquas, si hoc loco 
 sacramentum baptismi intellegendum est? cur autem mendaces 
 et infideles eorum non aquam mendacem sed ueracem uel dare

 

 
 
 
 uel habere creduntur? cur ab illorum mortuis qui baptizantur 
 proficit aliquid lauatio eorum? cur peccatores eorum inpinguant 
 oleo capita aliena? quid ibi muscae moriturae uel mortuae 
 meruerunt, ut non exterminent oleum suauitatis? quo priuilegio 
 muniuntur quicumque ibi ficti sunt, id est iustitiae pelle 
 obtegunt lupum, ut non eos fugiat sanctus spiritus disciplinae? 
 aut si fugit eos sanctus spiritus, quomodo per eos baptizatis 
 datur? hic enim dici non potest quod solent ineptissime atque 
 impudentissime dicere, tunc posse a malo baptizari quemquam, 
 si lateat malitia baptizantis . qui enim fictus est, tanto magis 
 fictus est quanto magis latet. ab hoc igitur cum se auferat 
 spiritus sanctus, quae spes erit baptizati, si baptizantis hominis 
 meritum in illa dei gratia cogitandum est? hic omnino quid 
 respondeant non inueniunt, quia malos apertos habere se negant. 
 in quo quidem apertissime conuincuntur. sed quid ad nos? 
 satis est nobis ad necessarium articulum causae, quod fictos 
 bonos, id est occultos malos esse aput se negare non possunt. 
 per multos enim redarguuntur, qui cum ibi perditis et sceleratis 
 moribus uiuerent et per ipsam fictionem diu latuissent, aliquando 
 proditi expulsi sunt. si ergo nolunt credamus adhuc 
 ibi esse aliquos tales,, illi certe qui eiecti sunt, cum illic in 
 eadem fictione laterent et eos fugeret sanctus spiritus de quo 
 scriptum est: sanctus enim spiritus disciplinae fugiet 
 fictum, quomodo baptizare potuerunt? cur non recensentur 
 saltem qui uiuunt, ut accipiant baptismum, quem utique a 
 fictis quos deserebat spiritus sanctus accipere nequiuerunt?

 

 
 
 
 si autem dicunt: spiritus quidem sanctus daturis fingentibus 
 deerat iustifieandis, sed accepturis credentibus aderat abluendis 
 per ineffabilem efficaciam potentiae suae, utrumque facile 
 ualens, illos fugere istos fouere, illos culpare istos mundare, 
 quam pro se quaestionem soluunt, simul cernant solutam esse 
 pro nobis.

Quod autem intellegitur in hac sententia sanctae scripturae, 
 quam certe ipsi non intellegentes et quasi pro suis 
 partibus proponentes ad se ipsos conuincendos ingerunt nobis, 
 hoc paene in omnibus talibus quaestionibus intellegendum 
 ammonemus, quia scilicet omnia sacramenta, cum obsunt 
 indigne tractantibus, prosunt tamen per eos digne sumentibus, 
 sicut et uerbum dei, unde dictum est: quae dicunt facite, 
 quae autem faciunt facere nolite. nam fodere lacus detritos, 
 qui continere non ualent aquas, quid me prohibet sic intellegere, 
 id esse conuerti ad uoluptatem terrenam et non posse sustinere 
 spiritum sanctum, quem nomine aquae in euangelio significari 
 quis quoquo modo christianus ignorat? item aqua mendax non 
 habens fidem potest intellegi non falsum baptisma, sed populus 
 mendax et infidelis non adnumeratis ueracibus et fidelibus, 
 sed. in his solis qui mendaces et infideles sunt. nam populos 
 aliquando significari uocabulo aquarum legant Apocalypsin et 
 non calumnientur sibi prius potiusque quam nobis. sic enim 
 dicitur Iohanni: aquas quas uidisti, super quas sedet 
 meretrix illa, populi et turbae sunt et gentes et linguae. 
 et quod scriptum est: qui baptizatur a mortuo quid ei

 

 
 
 
 prodest lauatio eius, ut interim differam diligentiorem 
 istorum uerborum inquisitionem, tutissime accipio paganorum 
 baptismata esse denotata, quia homines et a iustitia et ab ista 
 uita mortuos colunt, in quorum nomine baptizant. quamuis 
 enim et ipsi sacerdotes per impietatem mortui dicantur, non 
 tamen propter eos sic intellegitur, sed propter mortuos deos 
 eorum, in quorum significatione dicitur: deus noster deus 
 uiuus. quapropter etsi aput christianos sunt aliqui praepositi 
 uel ministri per iniquitatem et impietatem suam mortui, uiuit 
 tamen ille de quo dictum est in euangelio: hic est qui 
 baptizat, quia, sicut dicit apostolus, Christus surgens a 
 mortuis \\.am non moritur et mors ei ultra non dominabitur. 
 oleum uero peccatoris apertissime psalmus ipse 
 indicat quemadmodum intellegendum sit. ait enim: emendabit 
 me iustus in misericordia et arguet me; oleum 
 autem peccatoris non inpinguabit caput meum. unde 
 manifestum est oleo peccatoris blanditias adulatoris esse significatas, 
 quibus repudiatis et detestatis eligit a insto emendari 
 et argui, quia hoc iustus non fallaci lenitate adulationis, sed 
 ueraci asperitate obiurgationis faciens multo magis misericorditer 
 facit. unde est et illud in Apocalypsi: ego quem 
 amo arguo et castigo, et illud aput Salomonem: meliora 
 sunt uulnera amici quam uoluntaria oscula inimici, 
 et multa repperiuntur huiusmodi. oleum uero suauitatis, odorem 
 scilicet bonum per famam bonam christianorum, illi exterminant,

 

 
 
 
 qui male uicturi et ad mortem suarum iniquitatium redituri 
 magna multitudine inruunt, ut eis per baptismum peccata 
 donentur et ad ea denuo reuertantur. nam propter numerositatem 
 muscis esse arbitror comparatos. sed eis exterminant 
 oleum suauitatis, qui non ipsam dei gratiam, sed hominum 
 mores intuentur et quoniam, sicut grana inter paleam non 
 uidentur, ita pie uiuentes inter iniquorum turbas non facile 
 apparent, carnaliter offensi a percipienda salute sempiterna 
 siue tardantur siue omnino resiliunt. esse autem bonum odorem 
 in bona fama recte uiuentium christianorum apostolus docet 
 dicens: Christi bonus odor sumus in omni loco. contra 
 illi, quibus dicitur: nomen enim dei per uos blasphematur 
 in gentibus, utique oleum suauitatis exterminant. sic ergo 
 habent ista sinceriores alios intellectus, quos si sequantur 
 etiam ipsi ab earum quaestionum expediuntur angustiis. illorum 
 autem intellectus, si a nobis non confirmetur, ipsos solos, si 
 uero a nobis confirmetur, utrosque nostrum implicat.

Quid opus est iam plura discutere? nisi forte illud 
 mouebit, quod, cum probare Parmenianus uellet carnales 
 homines non posse spiritales filios procreare, addidit ex euangelio 
 testimonium: quod natum est de carne caro est et 
 quod natum est de spiritu spiritus est . quasi nos dicamus 
 per se ipsum quemlibet hominem spiritales filios generare et 
 non per euangelium, in cuius praedicatione spiritus sanctus 
 operatur ad gignendos in baptismo filios spiritales, etiam cum 
 fugit fictum ministrum, sicut supra didicimus. ideoque apostolus 
 cum filiis talibus loqueretur, si dixisset: ego uos

 

 
 
 
 genui nec addidisset: in Christo Iesu per euangelium, 
 nullo modo se quisquam fidelium de illo natum religiose fateretur. 
 euangelium autem fur quoque ludas sine detrimento 
 credentium praedicauit, et fictos eorum id est occultos malos, 
 sicut ipsi quoque concedunt, cum fugiat spiritus sanctus, per 
 eorum tamen ministerium gigni spiritales filios asserunt. nam 
 quis ferat tantam dementiam, ut, cum forte carnalem uocet 
 hominem de coniuge filios procreantem, spiritalem appellet 
 adulterum? \'absit\', inquit, ut hoc sentiam\'. quomodo ergo 
 adulter latens, cum aput eos praepositus esset, spiritales potuit 
 filios propagare, si carnales hoc facere non possunt? an forte 
 tunc per manus eius uel Christus uel spiritus sanctus uel forte 
 angelus baptizauit? si ergo tunc homo baptizat, cum baptizator 
 manifestus est bonus, cum uero baptizator latet malus, tunc 
 deus baptizat aut angelus et unusquisque spiritaliter talis 
 nascitur qualis fuerit a quo baptizatur, optent qui desiderant 
 baptismum, ut homines per quos baptizantur non sint manifesti 
 boni sed latentes mali, ut sic deo uel angelo baptizante 
 sanctius renasci mereantur. hanc absurditatem si cogitant 
 euitare, per quemlibet hominem, cum quisque Christi baptismo 
 baptizatur, Christum baptizare fateantur de quo solo dictum 
 est: hic est qui baptizat in spiritu sancto.

Nam illud ex euangelio: sicut misit me pater, et 
 ego mitto uos. haec cum dixisset, insufflauit et ait 
 illis: accipite spiritum sanctum. si cui dimiseritis 
 peccata dimittentur et si cui tenueritis tenebuntur 
 contra nos esset, ut cogeremur fateri ab hominibus hoc, non 
 per homines fieri, si, posteaquam dixit: et ego mitto uos,

 

 
 
 
 continuo subiecisset: si cui dimiseritis peccata dimittentur 
 et si cui tenueritis tenebuntur. cum uero interpositum 
 est: haec cum dixisset, insufflauit et ait illis: 
 accipite spiritum sanctum et deinde inlatum per eos uel 
 remissionem uel retentionem fieri peccatorum, satis ostenditur 
 non ipsos id agere, sed per eos utique spiritum sanctum, sicut 
 alio loco dicit: non enim uos estis qui loquimini, sed 
 spiritus sanctus qui in uobis est. spiritus autem sanctus 
 in ecclesiae praeposito uel ministro sic inest, ut, si fictus non 
 est, operetur per eum spiritus et eius mercedem in salutem 
 sempiternam et eorum regenerationem uel aedificationem, qui 
 per eum siue consecrantur siue euangelizantur, si autem fictus 
 est, quoniam uerissime scriptum est: sanctus enim spiritus 
 disciplinae fugiet fictum, desit quidem saluti eius et 
 auferat se a cogitationibus eius quae sunt sine intellectu, 
 ministerium tamen eius non deserat, quo per eum salutem 
 operatur aliorum. propter hoc apostolus ait: si enim uolens 
 hoc facio, mercedem habeo, si autem inuitus, dispensatio 
 mihi credita est, id est (illis prodest quibus hoc dispenso, 
 non mihi qui fictus sum). qui enim inuitus facit propter 
 commoda gaudiaque carnalia, quae si aliter habere posset illud 
 desereret, ipse utique fictus est, ideoque non ait: (si inuitus 
 facio, nihil prosum eis erga quos facio\', sed se tantum a 
 mercede salutis alienat, non etiam illos quibus cibaria dominica 
 etiam malus seruus impendit. quia uero non erat talis apostolus, 
 sed talis potius ut uolens faceret, id est gratuitam gratiam 
 pietate casti cordis erogaret, etiam mercedem eius per eum

 
 
 
 spiritus sanctus operatus est, quam, sicut ipse dicit, reddet ei 
 dominus in illo die iustus iudex. illos uero qui euangelium 
 - annuntiabant non caste, qui non quidem aliud nisi ueritatem, 
 id est Christum, tamen non ueritate cordis sui sed per occasionem 
 commodorum suorum annuntiabant, sinit eos annuntiare 
 et gaudet non utique illis, sed eis qui per eos salui fiebant 
 tenentes praeceptum dicentis: quae dicunt facite, quae autem 
 faciunt facere nolite. dicunt cnim et non faciunt. sic 
 enim apostolus ad Philippenses loquitur: quidam quidem, 
 inquit, per inuidiam et contentionem, quidam uero et 
 per bonam uoluntatem Christum praedicant; quidam 
 ex caritate, scientes quoniam in defensione euangelii 
 positus sum; quidam uero et per contumaciam Christum 
 annuntiant non caste, existimantes tribulationem 
 suscitari uinculis meis. quid enim, dum omni modo 
 siue occasione siue ueritate Christus annuntietur? et 
 in hoc gaudeo, sed et gaudebo. numquid permitteret eos 
 praedicare Christum, quamuis euangelii ueritatem non in ueraci 
 cordis sui castitate praedicarent, numquid de talium praedicatione 
 gauderet, nisi sciret quod illis quidem perniciosum 
 esset rem castam non caste annuntiare, illis autem salubre 
 qui bona et uera per eos audientes proficerent ad salutem? 
 nam ubi non Christus qui ueritas est, sed falsitas et mendacium 
 praedicatur, apertissime prohibet ad Galatas dicens: si quis 
 uobis euangelizauerit praeter id quod accepistis, anathema 
 sit, itemque ad Timotheum: sicut rogaui te, inquit, 
 ut sustineres Ephesi, cum irem in Macedoniam, ut

 

 
 
 
 denuntiares quibusdam ne aliter docerent. illos autem 
 inuidos, contentiosos, contumaces, non castos, occasionem 
 quaerentes satiandae suae malae uoluntatis, quia sic eorum 
 fictionem fugiebat spiritus sanctus, ut eorum non desereret 
 ministerium quo per eos Christus praedicabatur, non solum 
 permittit ut faciant, sed etiam gaudet quia faciunt.

Haec de scripturis sanctis documenta proferimus, ut 
 appareat non facile quicquam esse grauins sacrilegio schismatis, 
 quia praecidendae unitatis nulla est iusta necessitas, cum sibi 
 nequaquam spiritaliter nocituros malos ideo tolerent boni, ne 
 spiritaliter seiungantur a bonis, cum disciplinae seueritatem 
 consideratio custodiendae pacis refrenat aut differt; quam tamen 
 securitas exserit, cum apparet sine uulnere schismatis ad 
 salubrem correctionem posse aliquid ecclesiastico iudicio uindicari. 
 magis enim nos dicimus: nomen domini eorum est 
 qui eum metuunt, quamuis permixti sint turbis eorum qui 
 eum non metuunt, et illud quod apostolus ait: nouit dominus 
 qui sunt eiuset recedat ab iniustitia omnis qui inuocat 
 nomen domini. si enim bono pacis, ne ante tempus cum 
 zizania colliguntur eradicetur simul et triticum, necessitate 
 cogitur quisquam esse inter iniustos, recedat tamen ab iniustitia, 
 et securus inuocat nomen domini. simul enim et ab 
 iniustis recedit et ab eis exit atque separatur interim corde, 
 ut etiam corpore a talibus in fine separari mereatur.

Et illud quod scriptum est: non est speciosa 
 laus in ore peccatoris, in ore certe fidelium utique speciosa

 

 
 
 
 est. sic autem unicuique est os proprium sicut unicuique est 
 onus proprium, nec quisquam sine consensione sui cordis ex 
 ore uulneratur alieno. cum autem dei praedicatio peccatoris 
 ore procedit, quaerendum est cuiusmodi peccatorem hoc loco 
 scriptura significare uoluerit. nam et publicanus qui iustificatus 
 est magis quam ille Pharisaeus utique peccator erat. si enim 
 uera peccata eius non erant, falsa erat confessio peccatorum; 
 si autem uera erat illa confessio propter quam iustificari etiam 
 meruit, procul dubio uera erant peccata. hoc etiam de oratione 
 sancti Danihelis uerissime dixerim, qui profecto ueraciter ait: 
 cum orarem et confiterer peccata mea et peccata 
 populi mei. in cuius ergo peccatoris ore speciosa laus non 
 est nisi maxime mendacis et ficti, quem fugiet spiritus sanctus 
 disciplinae? qui tamen cum loquitur ueritatem, non in eius 
 ore speciosa est, quia non ei tribuitur cuius particeps non 
 est; sicut speciosa non erat prophetia in ore Caiphae pontificis 
 sacerdotum qui nesciuit quid dixit, sed cum esset pontifex 
 prophetauit. sed tamen per se ipsam speciosa dei laus est in 
 auribus audientium et corde credentium.

Quin etiam ex apostoli sententia male usurpata 
 uelut insultare audet Parmenianus eis, quos negat habere 
 baptismum et propterea dicit dare non posse. quid enim 
 habes, inquit, quod non accepisti ? quod ut omittam unde 
 et quare dicat apostolus, quod ipsius epistulae contextione

 

 
 
 
 declaratur, si hoc de baptismo uult intellegi et si ille dare 
 non potest qui non habet, ille autem non habet qui non 
 accepit, ut ei aliquo modo suffragetur quod scriptum est:, 
 quid enim habes quod non accepisti?, quaero utrum non 
 habeat qui aput ipsos accepit. si dixerint: \'habet\', quaero 
 utrum amittat si ab ipsis recesserit. si dicunt: \'amittit1.baptizandus 
 est iterum si redierit, ut ei possit restitui quod 
 amisit. si autem hoc non fit nec quisquam dicit esse faciendum, 
 non ergo amiserat. porro si accepit et non eo caruit, habet 
 utique quod accepit, et ideo non ei potest dici secundum 
 istorum intellectum: quid enim habes quod non accepisti? 
 refer nunc animum ad ipsam originem schismatis. qualemlibet 
 existiment Caecilianum quem nos credimus innocentem, procul 
 dubio in unitate baptizatus erat; nondum enim facta erat ista 
 diuisio. ponamus, sicut illi uolunt, quod ab unitate ipse recesserit; 
 non amisit utique quod acceperat. non enim, si rediret, 
 baptizaretur iterum, ut reciperet quod amiserat. porro si eo 
 quod acceperat non caruerat, id utique habebat. nec ipsi ergo 
 dici potuit ex istorum prauo intellectu: quid enim habes 
 quod non accepisti? multo minus hoc dici potest ei qui 
 per Caecilianum a domino accepit. cur enim non potuit homo, 
 qui non coniunctus est uobis, id quod non habebat accipere 
 per eum, qui non amisit cum recessit a uobis? quanto ergo 
 impudentius dicitur orbi terrarum: quid enim habes quod 
 non accepisti? unde ipsius sacramenti conexio in Africam 
 uenit, qui per nullius traditoris facinus potuit amittere promissionem 
 dei apertissima pollicitatione dicentis ad Abraham: 
 in semine tuo benedicentur omnes gentes, etiamsi isti

 

 
 
 
 non impii calumniatores fratrum, sed ueri examinatores criminum 
 fuissent.

Nam illud quod quidam eorum ueritate conuicti dicere 
 coeperunt: baptismum quidem non amittit qui recedit ab 
 ecclesia, sed ius dandi tamen amittit, multis modis apparet 
 frustra et inaniter dici. primo quia nulla ostenditur causa, cur 
 ille, qui ipsum baptismum amittere non potest, ius dandi 
 possit amittere. utrumque enim sacramentum est et quadam 
 consecratione utrumque homini datur, illud cum baptizatur, 
 illud cum ordinatur, ideoque in catholica utrumque non licet 
 iterari. nam si quando ex ipsa parte uenientes etiam praepositi 
 bono pacis correcto schismatis errore suscepti sunt, etiamsi 
 uisum est opus esse ut eadem officia gererent quae gerebant, 
 non sunt rursus ordinati, sed sicut baptismus in eis ita ordinatio 
 mansit integra, quia in praecisione fuerat uitium quod 
 unitatis pace correctum est, non in sacramentis, quae ubicumque 
 sunt ipsa sunt. et cum hoc expedire iudicatur ecclesiae, ut 
 praepositi eorum uenientes in catholicam societatem honores 
 suos ibi non administrent, non eis tamen ipsa ordinationis 
 sacramenta detrahuntur, sed manent super eos. ideoque non 
 eis in populo manus imponitur, ne non homini, sed ipsi sacramento 
 fiat iniuria. et si quando ignoranter fit nec animose 
 defenditur factum, sed pie corrigitur cognitum, uenia facilis\' 
 impetratur. deus enim noster non est dissensionis deus, 
 sed pacis, nec ecclesiae sacramenta eius in eis qui ab ecclesia 
 recesserunt, sed ipsi qui recesserunt inimici sunt. sicut autem 
 habent in baptismo quod per eos dari possit, sic in ordinatione 
 ius dandi; utrumque quidem ad perniciem suam, quamdiu

 

 
 
 
 caritatem non habent unitatis. sed tamen aliud est non habere, 
 aliud perniciose habere, aliud salubriter habere. quod non 
 habetur, dandum est cum opus est dari; quod uero perniciose 
 habetur, per correctionem depulsa pernicie agendum est ut 
 salubriter habeatur.

Quamquam etsi laicus aliqua pereuntis necessitate compulsus 
 dederit, quod cum ipse acciperet quomodo dandum 
 esset addidicit, nescio utrum quisquam pie dixerit esse repetendum. 
 nulla enim cogente necessitate si fiat, alieni muneris 
 usurpatio est; si autem necessitas urgeat, aut nullum aut 
 ueniale delictum est. sed et si nulla necessitate usurpetur et. 
 a quolibet cuilibet detur, quod datum fuerit non potest dici 
 non datum, quamuis recte dici possit inlicite datum. inlicitam 
 ergo usurpationem corrigit reminiscentis et paenitentis affectus. 
 quodsi non correxerit, manebit ad poenam usurpatoris quod 
 datum est, uel eius qui inlicite dedit uel eius qui inlicite 
 accepit, non tamen pro non dato habebitur. neque ullo modo per 
 deuotum militem quod a priuatis usurpatum est signum regale 
 uiolabitur. si enim aliqui furtim et extraordinarie non in monetis 
 publicis aurum uel argentum uel aes percutiendo signauerint, 
 cum fuerit deprehensum, nonne illis punitis aut indulgentia 
 liberatis cognitum regale signum thesauris regalibus congeretur? 
 aut si quisque siue desertor siue qui numquam omnino militauit 
 nota militari priuatum aliquem signet, nonne ubi fuerit 
 deprehensus ille signatus pro desertore punitur et eo grauius, 
 quo probare potuerit numquam se omnino militasse, simul 
 secum punito, si eum prodiderit, audacissimo signatore? at 
 si forte illum militiae characterem in corpore suo non militans

 
 
 
 pauidus exhorruerit et ad clementiam imperatoris confugerit 
 ac prece fusa et impetrata uenia militare iam coeperit, numquid 
 homine liberato atque correcto character ille repetitur 
 ac non potius agnitus adprobatur? an forte minus haerent 
 sacramenta christiana quam corporalis haec nota, cum uideamus 
 nec apostatas carere baptismate, quibus utique per paenitentiam 
 redeuntibus non restituitur et ideo amitti non potuisse iudicatur? 
 an ducenda de militia similitudo non fuit, cum apostolus et 
 de agonisticis certaminibus ducat et aperte clamet: nemo 
 militans deo implicat se negotiis saecularibus, ut 
 placeat cui se probauit?

Et haec quidem alia quaestio est, utrum et ab his, qui 
 numquam fuerunt christiani, possit baptismus dari, nec aliquid 
 hinc temere adfirmandum est sine auctoritate tanti concilii, quantum 
 tantae rei sufficit. de his uero, qui ab ecclesiae catholicae 
 unitate separati sunt, nulla iam quaestio est, quod et habeant 
 et dare possint et perniciose habeant pernicioseque tradant 
 extra uinculum pacis. hoc enim iam in ipsa totius orbis unitate 
 discussum consideratum perspectum atque firmatum est. 
 sed si nos male facimus, ipsi explicent, quomodo sacramentum 
 baptizati non possit amitti et sacramentum ordinati possit 
 amitti, quoniam dicunt: recedens ab ecclesia baptismum quidem 
 non amittit, ius dandi tamen amittit . si enim utrumque sacramentum 
 est, quod nemo dubitat, cur illud non amittitur et 
 illud amittitur? neutri sacramento iniuria facienda est. si 
 sancta malos fugiunt, utrumque fugiat; si sancta in malis

 

 

 

 
 
 
 inuiolabiliter manent, utrumque maneat. si dixerint: \'baptismus 
 in sola uera ecclesia recte datur\', respondetur eis: \'baptismus 
 in sola uera ecclesia recte habetur\'. cur non potest dari ubi 
 non recte datur, cum possit haberi ubi non recte habetur? an 
 quia non habere aliud est, aliud non recte habere? sic et non 
 dare aliud est, aliud non recte dare. sicut non recte habet qui 
 ab unitate discedit, sed tamen habet et ideo redeunti non redditur, 
 sic etiam non recte dat qui ab unitate discedit, sed tamen 
 dat, et ideo quod ab eo accepit uenienti ad unitatem non iteratur. 
 illi autem quod non recte datur datum non esse contendunt. quid 
 si alius quod non recte habetur haberi non posse contendat, 
 nonne utrique reclamamus et dicimus habere quidem, sed non 
 recte habere eum qui ab unitate discesserit? si uolunt ergo, ut 
 ille audiat quod pariter reclamamus, ipsi nos audiant reclamantes 
 dare quidem sed non recte dare eum, qui ab unitate discedit. 
 quapropter sicut redeunti non redditur quod et foris habebat, 
 sic uenienti non repetendum est quod et foris acceperat. unde 
 consequenter intellegitur peruersitatem hominum esse corrigendam, 
 sanctitatem autem sacramentorum in nullo peruerso 
 esse uiolandam; constat enim eam in peruersis et sceleratis 
 hominibus, siue in eis qui intus sunt siue in eis qui foris 
 sunt, inpollutam atque inuiolabilem permanere. et quod dicuntur 
 ea mali polluere, quantum in ipsis est dicuntur, cum illa 
 inpolluta permaneant. sed in bonis permanent ad praemium, 
 in malis permanent ad iudicium. nam et de spiritu qui nullo 
 modo extingui potest dictum est tamen: spiritum nolite 
 extinguere, id est: quantum in uobis est nolite sic agere,

 

 
 
 
 tamquam conemini extinguere spiritum aut tamquam extinctum 
 spiritum deputetis\\ et nomen dei pollui nullo modo potest et 
 tamen dictum est: filius et pater intrabant ad unam 
 puellam, ut polluerent nomen domini dei sui.

Nec ullo modo isti expedire se possunt, cum eis proponitur, 
 cur sanctitas sacramenti et haberi et dari possit ab 
 eo, quem intus sceleratum iam deus damnauit, et tunc ab eo 
 incipiat dari non posse, cum ab hominibus damnatus fuerit, 
 cum tamen nec tunc eam possit amittere. postremo cur Felicianus, 
 quem cum Maximiano trecenti decem damnauerunt et 
 diu foris in sacrilego, sicut ipsi concilio suo pronuntiauerunt, 
 schismate fuit, non solum ipsum baptismum, sed etiam ius 
 dandi non amisit? in honore quippe suo, sicut exierat, ita 
 receptus est cum his omnibus quos foris positus baptizauit, 
 nullo eorum rebaptizato, quia si aliquem eorum quos foris 
 baptizauerat rebaptizandum esse censerent, iudicarent eum 
 amisisse ius dandi cum foris esset; et propterea consequens 
 erat, ut ipsum quoque iterum ordinarent, si illos iterum baptizarent. 
 sed cum ad pacem Christi reuocantur calumniatores 
 sunt, cum paci Donati consulunt dissimulatores sunt. quid 
 est aliud quam quod eorum Tychonius de illis ait: quod 
 uolumus sanctum est?

Ut quid ergo Parmenianus inani iactantia exultat 
 et dicit: numquam diuinae legis censura patietur, id uiuificare 
 quemquam mortuus possit, curare uulneratus, inluminare 
 caecus, uestire nudus, emundare pollutus ? dominus enim suscitat 
 mortuos, dominus curat uulneratos, dominus illuminat

 

 

 
 
 
 caecos, dominus uestit nudos, dominus emundat pollutos. quid 
 sibi arrogat quae hominis non sunt? itane uiui sunt aput eos 
 qui non peccant, ut etiam uiuificare posse dicantur, cum incrementum 
 dare non possint? ego, inquit, plantaui, Apollo 
 rigauit, sed deus incrementum dedit. neque qui plantat 
 est aliquid neque qui rigat, sed qui incrementum dat 
 deus. quomodo dat uitam mortuo, qui incrementum dare non 
 potest uiuo? sicut enim pater excitat mortuos et uiuificat, 
 sic et filius quos uult uiuificat. itane aput illos 
 sani sunt, ut possint etiam curare non sanos? quid aliud isti 
 quam se benedicendos pro domino opponunt? sed ab eis nullo 
 modo seducuntur qui non in homine, sed in deo sperantes 
 cantant: benedic anima mea dominum et noli obliuisci 
 omnes retributiones eius, qui propitius fit omnibus 
 iniquitatibus tuis, qui sanat omnes languores tuos. 
 si omnes languores ipse sanat, nullum relinquit quem Parmenianus 
 sanare se dicat. tantane aput illos sunt lumina, ut 
 inluminare etiam possint? quod nec illi, quo in natis mulierum 
 maior nemo surrexit, Iohanni Baptistae Iohannes euangelista 
 concedit, de quo ait: non erat ille lumen, sed ut testimonium 
 perhiberet de lumine. erat lumen uerum quod 
 illuminat omnem hominem uenientem in hunc mundum. 
 si omnem hominem illud lumen illuminat, nullum relinquit 
 quem Parmenianus illuminare se dicat, quia, etsi sancti homines 
 secundum quendam modum dicuntur lumina, aliud tamen sunt 
 lumina illuminata, aliud tamen lumen illuminans, quod solum

 

 
 
 
 illud est de quo idem Iohannes Baptista dicit: nos omnes 
 de plenitudine eius accepimus. nudos autem quis uestit 
 nisi qui dicit: proferte illi stolam primam et qui corruptibile 
 hoc induet incorruptionem et mortale hoc induet immortalitatem? 
 et homo quisquam diuino indumento aliquem uestire 
 dicitur, cui magnum est si uestiri ipse mereatur? iam porro 
 emundare pollutum audeat se dicere, si prius audet se dicere 
 non esse pollutum. mundati enim sumus equidem per gratiam 
 dei. sed ne tunc quidem mundabimus aliquem, cum fuerit 
 perfecta nostra mundatio; quanto minus modo, cum corpus 
 quod corrumpitur aggrauat animam! quis enim glorietur 
 castum se habere cor aut glorietur mundum se esse a 
 peccato? mundare quippe atque sanare in spiritalibus rebus tantundem 
 ualet. sicut autem spe salui facti sumus, ita spe mundati 
 sumus in perfecta salute et in perfecta munditia. quomodo 
 ergo sanare et mundare iam possumus, qui nec tunc poterimus, 
 cum omni modo mundi saluique fuerimus? sed deus, 
 inquit, haec per hominem facit . facit sane, sed fecit et per 
 Iudam, quem ad euangelium praedicandum cum ceteris misit, 
 fecit et per Pharisaeos in eis, qui bona quae per eos audiebant 
 ipsi faciebant, cum illi non facerent quae dicebant. postremo 
 cur iniqui et scelerati eorum, siue cum latent siue cum 
 pro Donati parte tolerantur, uiuificant curant illuminant mundant? 
 an ipsi non sunt mortui uulnerati caeci polluti? an ideo 
 non aput eos caeci caecos ducentes simul in foueam cadunt, 
 quia non ipsos, sed deum quem praedicant illi, audiendo et

 

 
 
 
 obtemperando sectantur? ita sane. sed tunc praedicant deum, 
 si cum Christo colligunt; cum uero quae cum illo non colligunt 
 spargunt, Donatum praedicando, non deum, caeci caecos sequendo 
 simul in foueam cadunt. sed de quaestione baptismi 
 latius aliquid domino adiuuante tractabimus, cum de omnibus 
 testimoniis sanctarum scripturarum quae nobis obicienda credidit 
 Parmeniano responderimus, qui uere ipse adaquat proximos 
 sibi euersione iniquitatis, qui eis tam malum propinauit errorem, 
 ut non pro pace, sed pro diuisione et discissione non solum 
 loquatur ipse, sed etiam diuinos libros loqui persuadeat.

Sed inter multa miror hominem, cum ageret non 
 posse haberi baptismum nisi acceptum nec posse accipi sine 
 dante, interposuisse ex euangelio testimonium: non potest 
 homo accipere quicquam, nisi fuerit illi datum de 
 caelo . posset enim aliquis horum uerborum inscius, cum 
 coepisset iste dicere: non potest homo accipere quicquam, 
 nisi datum illi fuerit de caelo, antequam dixisset \'de 
 caelo* putare illum dicturum fuisse \'a Donato\' aut (a Parmeniano\' 
 aut \'ab aliquo de parte Donati\' aut omnino \'ab ipsa 
 parte Donati\'. agnosco euangelium et illic scriptum esse recenseo: 
 non potest homo accipere quicquam, nisi datum illi 
 fuerit de caelo. sed numquid Donatus est caelum? numquid 
 Parmenianus est caelum? numquid pars ipsa Donati? illa uero 
 non esset caelum, nec si esset in caelo. qui enim ait: non 
 potest homo accipere quicquam, nisi datum ei fuerit 
 de caelo, numquam diceret: \'nisi datum fuerit ei de sole aut

 

 
 
 
 de luna aut de stellis\', quae tamen in caelo sunt; quanto 
 minus diceret: nisi datum fuerit ei de parte Donati\', quae 
 non solum non est caelum nec in caelo, sed nec in regno 
 uult esse caelorum! nec illud procul dubio diceret: \'non potest 
 homo accipere quicquam, nisi datum fuerit ei de ecclesia\'; et 
 ipsa enim ecclesia de caelo accipit. si autem diceret: \'non 
 potest homo accipere quicquam, nisi datum fuerit ei ab homine . 
 iusto\', inruerent quidem isti frontosi et se iustos esse proclamarent, 
 ut ab eis acciperet qui uellet accipere, nec nos 
 quaestionem faceremus, utrum iusti essent an non essent, sed 
 inter eos esse uel latentes iniustos facile ostenderemus ex 
 quibusdam proditis et exclusis, et tamen eos non improbare 
 nec dicere non datum uel non acceptum, quod datum et acceptum 
 esset a talibus. sed et hoc falso diceretur, si diceretur: 
 non potest homo accipere quicquam, nisi datum ei fuerit ab 
 homine iusto\'. ipse enim iustus, a quo alter accipit, quaero a 
 quo acceperit. si et ipse ab homine iusto, et de illo ita quaero, 
 donec ab ipso capite ordinis humani ad aliquem perueniam 
 qui non ab homine accepit, atque ita falsum esse doceam quod 
 non potest homo accipere quicquam, nisi datum fuerit ei ab 
 homine.

Quid autem agunt isti nescientes per euangelicum testimonium, 
 nisi ut homines ammoneantur, ut aliquando euigilent 
 atque aduertant uere non homines esse attendendos, cum sanctum 
 aliquid accipere homo desiderat, sed illum solum qui hoc de caelo 
 dat homini, quia non potest homo accipere quic quam, nisi 
 datum fuerit ei de caelo? quodsi dixerint: (de caelo quidem 
 accipit non de homine, sed tamen per hominem\', quaero per 
 qualem. si per iustum tantum, non habent illi qui aput eos

 

 
 
 
 ipsos per latentes iniquissimos acceperunt; si et per iniustum, 
 quae causa ergo est ut aliquem rebaptizent? si per iniustum 
 non nisi latentem, non habent quos baptizauit manifestus 
 satelles Gildonis Optatus; si et per iniustum etiam manifestum, 
 qui tamen nondum damnatus et ab ecclesiae communione 
 proiectus sit, non habent illi quos Felicianus Mustitanus, cum 
 ab eorum communione foris esset, in Maximiani schismate 
 baptizauit, quos tamen nunc cum illo regressos nemo rebaptizat. 
 postremo si homo, quamuis de caelo, non tamen nisi per 
 hominem potest accipere quicquam, quaero ipse Iohannes 
 Baptista, qui haec dicebat, per quem hominem acceperat quod 
 de caelo utique acceperat, et non inuenitur. atque ita testimoniis 
 a se prolatis mala causa conuincitur, quia, etsi dicit filius 
 accepisse se a patre et spiritum sanctum de suo accipere, non 
 quasi gradatim, sed sicut ipse exposuit dicens: quia omnia 
 quae habet pater mea sunt, ideo dixi: de meo accipiet, 
 posse tamen hominem non interposito homine diuinitus aliquid 
 accipere exemplo suo Iohannes ipse testatur et tot sancti, 
 antequam dei filius homo fieret, et posteaquam resurrexit et 
 ascendit in caelum centum uiginti homines qui simul congregati 
 erant, quos nullo homine in terra manum imponente de caelo 
 ueniens spiritus sanctus impleuit, et constituto iam ordine 
 ecclesiae Cornelium centurionem ante ipsum baptismum, ante 
 impositionem manus cum eis qui secum erant eodem sancto 
 spiritu repletum Petrus ipse miratus est. nemo ergo accipit 
 sine dante; sed quod pertinet ad baptismi sanctitatem, adest 
 deus qui det et homo qui accipiat, siue per se ipsum deo

 

 
 
 
 dante siue per angelum, siue per hominem sanctum [siue per 
 Petrum] siue per hominem iniquum, sicut per tam multos uel 
 latentes uel manifestos, quos ante tempus de messe colligere 
 serui patris familias prohibentur et quos uelut paleam frumenta 
 dominica usque ad tempus uentilationis corde interim separata 
 non temeritate corporaliter deserunt, sed pietate spiritaliter 
 ferunt.

Qui male, inquit, credidit, consequi non potest 
 baptismi sacramentum, quia scriptum est: peruersum non 
 potest adornari . quid? si ergo aput eos quispiam baptizatus, 
 qui uerbi gratia putauerat Christum ex eo esse coepisse, ex 
 quo secundum carnem de uirgine Maria natus est, postea 
 ueritatis sermone commotus, cum comperisset ipsum esse de 
 quo Iohannes ait: in principio erat uerbum et uerbum 
 erat aput deum et deus erat uerbum, de quo consequenter 
 ait: uerbum caro factum est et habitauit in nobis, 
 fateretur eis errorem suum pristinum atque in eo se fuisse 
 cum baptizaretur sollicitus indicaret, iuberent eum denuo 
 baptizari? numquam utique facerent, sed hominis imperitam 
 simplicitatem, carnali opinione prius prauam, postea ueritatis 
 ratione correctam gratularentur, aut si etiam talis peruersitas 
 pertinaciter ei defendenda uideretur et diu reluctatus neque 
 correctus etiam de ecclesia pelleretur et postea cognita ueritate 
 remearet, paenitentia utique curandum esse censerent, non 
 iteratione baptismatis uulnerandum, quamuis hoc in corde se 
 habuisse fateretur etiam illo tempore, quo aput ipsos fuerat baptizatus. 
 peruersum ergo non potest adornari, quia non ei

 

 
 
 
 ad ornamentum -ualeret sacramentum quod acceperat, si in 
 fide peruersa persisteret, sed potius ad supplicium, cum tamen 
 ipsum per se sacramentum etiam in peruerso, quem non ornabat 
 sed iudicabat, integrum permaneret et ideo nullo modo esset 
 illius sacramenti uiolanda sanctitas, etiam cum esset illius 
 hominis corrigenda peruersitas.

Audet etiam Parmenianus exempla nobis diuina 
 proponere, quibus se arbitratur ostendere quaerendum esse 
 hominem sanctum, a quo debeat accipi sacramentum. ipse, 
 inquit, dei filius, ipse dominus Iesus Christus, a quo principium 
 spiritalis baptismi exortum est, cum secundum uoluntatem 
 patris baptizandus esset, utrumne ad Pharisaeos perfidos 
 atque profanos an ad sanctissimum Iohannem uenisse monstratur 
 ? at si hoc exemplo inuitamur ad accipiendum baptismum, 
 inferiorem nobis a quo baptizemur debemus inquirere, quandoquidem 
 dominus ab eo baptizatus est, qui se ab ipso domino 
 baptizari debere praedixerat et qui se indignum corrigiam 
 calciamenti eius soluere testabatur. quin immo, ut intermittam 
 quaerere diligentius, cur ipse saluator noster baptizari uoluerit, 
 iam quia certa aliqua causa uoluit, propterea fortasse, cum 
 se ipse posset tinguere qui etiam suum baptizatorem poterat 
 baptizare, uoluit dominus a seruo et ille per quem facta sunt 
 omnia ab illo qui factus est inter omnia baptizari, ut et 
 doceret humilitatem et ostenderet non interesse quis a quo 
 baptizetur, dum eo baptismo quo baptizandus est baptizetur. 
 nec a Pharisaeis dedignaretur ille baptizari, si haberent huiusmodi 
 baptismum Pharisaei, quo ille certi sacramenti gratia 
 uoluit baptizari. nam cum etiam circumcidendus esset,

 

 
 
 
 numquid Iohannes quaesitus est, quia hoc a Iudaeis fieri iam 
 solebat, et cum pro illo esset offerendum legale sacrificium, 
 numquid deuitatum est illud templum quod ab eo uocatur 
 spelunca latronum? quo certe et boni intrabant et mali nec 
 bonis oberant mali, quoniam dominus, qui ait: sancti estote, 
 quia et ego sanctus sum, ita inuiolabiliter facit sanctos 
 suos uersari inter malos, si custodiant eam quam accipiunt 
 sanctitatem, quemadmodum ipse dominus Iesus nulla contagione 
 malignitatis in Iudaeorum gente pollutus est, neque cum illa 
 prima sacramenta secundum perfectam humilitatis uiam factus 
 sub lege suscepit neque cum postea discipulis electis cum suo 
 traditore usque ad extremum osculum uixit. eius enim exemplo 
 non solum non facientis mala, sed etiam non consentientis 
 ulli malitiae, inter paleam frumenta secura sunt, quia neque 
 talia faciunt neque consentiunt facientibus, etiamsi in eadem 
 segete usque ad messem, in eadem area usque ad uentilationem, 
 intra eadem retia usque ad separationem quae in litore futura 
 est boni tolerent malos. sed isti sunt uere caeci duces caecorum, 
 qui et in numero suorum tam multos malos uident et 
 uiam pacis non uident et ut se non ad sustinendum inuicem 
 propter unitatis uinculum, sed ad diuidendum inuicem propter 
 schismatis sacrilegium sequantur homines persuadent.

At enim dictum est per prophetam regi Iosaphat: 
 o rex Iosaphat, si peccatorem tu adiuuas aut eum 
 quem dominus odit tu diligis? propterea fuit super 
 te ira domini . quis enim nostrum dicit peccatorem adiuuandum 
 ad hoc utique in quo peccare uult, sicut ipse Achab, 
 quem adiuuit Iosaphat eundo cum illo in proelium, cum ille

 

 
 
 
 Michae prophetae ueracia uerba contemneret? et tamen nec 
 sic obfuit innocentiae regis Iosaphat pessimum meritum regis 
 Achab, quia illum dominus ad se exclamantem de periculo 
 bellico liberauit, illum autem sacrilegum contemptorem in 
 manus hostium uenire permisit. et si quid Iosaphat periculi 
 expertus est, quod ei propheta indicat ab ira domini fuisse, 
 non alieno meruerat peccato sed suo, quia sicut ei dictum 
 est peccantem adiuuabat. sed aput deum cetera eius bona facta 
 praeualuerunt. sic enim ei dicitur: si peccatorem illum 
 adiuuisti et eis qui oderunt dominum amicus es? et 
 in hoc super te ira a facie domini. sermones dei boni 
 in uniuersa sunt tecum, quoniam abstulisti lucos de 
 terra et parasti cor tuum ad requirendum deum. qui 
 autem uersatur in ecclesia dei, ubi sunt et illi qui sua quaerunt, 
 non quae Iesu Christi, qui per inuidiam et contentionem 
 Christum annuntiant non caste, et dicit: siue per occasionem 
 siue per ueritatem Christus annuntietur; et in hoc 
 gaudeo, sed et gaudebo, inpollutus inter eos atque integer 
 permanet, quia non eis ad sua quaerenda consentit, cum hoc 
 culpet atque arguat, nec eos ad peccandum, sed ad hoc adiuuat, 
 unde Christus latius praedicetur et ab eis qui audiunt et 
 faciunt per eos qui quod dicunt non faciunt Christo credatur, 
 in Christo speretur, Christus diligatur. talibus enim praecepit 
 idem apostolus dicens: nolite coniungi cum infidelibus. 
 quae enim participatio est iustitiae et iniquitati? 
 quae communicatio est luci ad tenebras? quis autem

 

 
 
 
 consensus est Christi ad Beliar? aut quae pars fideli 
 cum infideli? quae autem conuentio templo dei cum 
 simulacris? uos enim templa dei uiui estis. dicit enim: 
 quia inhabitabo in eis et inambulabo et ero illorum 
 deus et ipsi erunt mihi populus. propter quod exite 
 de medio eorum et separamini, dicit dominusetimmundum 
 ne tetigeritis. et ego recipiam uos et ero uobis 
 in patrem et uos eritis mihi in filios et filias, dicit 
 dominus omnipotens. quae uerba isti carnaliter sentientes 
 per tot diuisiones se ipsos minutatim in ipsa una Africa 
 conciderunt. non enim intellegunt neminem coniungi infidelibus 
 nisi qui facit peccata paganorum uel talia facientibus fauet, 
 nec quemquam fieri participem iniquitatis nisi qui iniqua uel 
 agit uel adprobat. quis autem communicat tenebris nisi per 
 tenebras consensionis suae, cum dimisso Christo sequitur 
 Beliar? quis ponit cum infidelibus partem suam nisi qui eius 
 infidelitatis fit particeps? ita enim et templum dei esse desinit 
 nec se aliter simulacris adiungit. qui autem sunt templa dei 
 uiui et in medio nationis tortuosae ac peruersae apparent sicut 
 luminaria in mundo uerbum uitae habentes, nihil eos quod 
 pro unitate tolerant inficit nec angustantur, quia in illis habitat 
 et deambulat deus et exeunt de medio malorum atque separantur 
 interim corde, ne forte, cum id facere per seditionem 
 schismatis uolunt, prius a bonis spiritaliter quam a malis 
 corporaliter separentur.

Quod ergo scriptum est deum dixisse: eos qui 
 me clarificant clarificabo et qui me spernit spernetur, 

 

 
 
 
 ipsi maxime nolunt intueri. quomodo enim clarificant deum, 
 qui dicunt per orbem terrarum impleri non potuisse eius promissa 
 quae promisit patribus nostris Abrahae, Isaac et Iacob, 
 quae per prophetas tanto ante praenuntians exhibuit per unicum 
 suum, qui factus est ei ex semine Dauid secundum carnem, 
 ut in illo id est in semine Abrahae benedicerentur omnes 
 gentes; qui dicunt ipsum dei filium frustra dixisse: sinite 
 utraque crescere usque ad messem, quasi falsus fuerit 
 aut ipse fefellerit, cum sola zizania per mundum creuerint, 
 frumenta uero praeter Donati partem in toto terrarum orbe 
 defecerint? quomodo ista sentientes clarificant dominum, cum 
 scriptum sit: in latitudine gentis gloria regis, in demi 
 nutione autem populi contritio principis? aut quomodo 
 non spernunt dominum, qui baptismum eius in eis, quorum 
 causam non audierunt et de quibus iudicare nullo modo potuerunt, 
 incredibili temeritate impietatis exsufflant et sibi audent 
 arrogare quod dei est, a se damnatos in honoribus integris 
 pro Donati pace recipiunt et a se inauditos contra pacem 
 domini detestantur, baptisma in illis terrarum partibus per 
 apostolos traditum perisse contendunt et per Felicianum aput 
 Maximianistas traditum non perisse concedunt? iam uero quomodo 
 catholici non clarificant dominum, qui promissa eius 
 nullis hominum sceleribus quominus implerentur impediri 
 potuisse confidunt, qui sacramenta eius tam debita ueneratione 
 prosecuntur, ut ea si etiam ab indignis tractata fuerint, illis 
 sua peruersitate damnatis illa intemerata sanctitate permanere 
 demonstrent?

Iterum, inquiunt, scriptum est: nolite communi- - 

 

 
 
 
 care operibus infructuosis tenebrarum, magis autem 
 et redarguite. quae enim fiunt ab ipsis latenter turpe 
 est et dicere . iam ipsa uerba quemadmodum intellegenda 
 sint diximus, quia non communicare est non consentire; quod 
 propter ecclesiae disciplinam parum est, nisi etiam redarguantur, 
 ut corrigi possint. sed haec salua pace facienda sunt et quantum 
 admittit officium conseruandae unitatis, ne simul eradicetur 
 et triticum.

Iterum ad Timotheum idem apostolus: ne, inquit, 
 communicaueris peccatis alienis. te ipsum castum 
 serua . docuit ex consequenti, quemadmodum quod prius dixit 
 intellegendum sit. qui enim se ipsum castum seruat, non 
 communicat peccatis alienis. si enim communicat consentit, 
 si consentit corrumpitur, si corrumpitur castum se ipsum non 
 seruat. sed sane tandem aliquando euigilauit Parmenianus et 
 attendit quid diceret Tychonius, sed frustra; statim quippe 
 amore sententiae suae contra ueritatem oculos clausit. ait enim: 
 an numquid, frater carissime, non polluunt alios aliena peccata? 
 et hoc est facinerosis non communicare, licet cum ipsis conuenias, 
 eorum facta non facere . et tamen non totum dixit. 
 parum est enim eorum facta non facere, nisi displiceant; parum 
 est ut displiceant, nisi redarguantur. aliud est enim non facere, 
 aliud non communicare id est consentire facientibus, aliud 
 etiam redarguere. cur ergo ubi uidere coeperat statim se 
 auertit et usque in finem noluit peruenire et uix trientem de 
 toto posuit? an, sicut de populo fecerunt, etiam ueritatis 
 sententiam praecidendam putauit? nos dicimus, quod, qui non 
 facit malum nec facienti consentit et facientem arguit, firmus 
 atque integer inter iniquos tamquam frumentum inter paleam

 

 
 
 
 conuersatur; ille autem tantummodo ait: (eorum facta non 
 facere.\' et tamen hanc tertiam de tota sententia particulam 
 quemadmodum refellat uideamus.

Quod contra legem esse diuinam, inquit, nullus qui 
 legem ueneratur ignorat . adhuc ista uerba communiter dici 
 possunt. potest enim et alius dicere: (quod secundum legem 
 esse diuinam nullus qui legem ueneratur ignorat.\' sed opus 
 est probare, non dicere. attendamus ergo quemadmodum probet 
 quid enim prodest, inquit, innocentiam custodisse, si cum reis 
 mixtus es et obnoxius ? sane, si ita est, non innocentiam custodisse 
 non prodest, sed innocentia custodita non est. mixtus 
 enim reis et obnoxius nisi per conscientiae maculatam consensionem 
 nullus recte dici potest. qui uero implet quod scriptum 
 est: iusto nihil placet iniquum, ubilibet eum uersari 
 quaelibet necessitas cogat, misceri iniquitatibus non potest. 
 uel quomodo, inquit, incorruptus poteris permanere qui corruptis 
 sociaris ? ita plane, si sociatur, id est si mali aliquid cum eis 
 committit aut committentibus fauet; si autem neutrum facit, 
 nullo modo sociatur. porro si addat tertium, ut non sit in 
 uindicando piger, sed uel corripiat iustus in misericordia et 
 arguat uel etiam, si eam personam gerit et ratio conseruandae 
 pacis admittit, et coram omnibus peccantes arguat, ut ceteri 
 timeant, remoueat etiam uel ab aliquo gradu honoris uel ab 
 ipsa communione sacramentorum, et haec omnia cum dilectione 
 corrigendi, non cum odio persequendi faciat, plenissimum officium 
 non solum castissimae innocentiae, sed etiam diligentissimae 
 seueritatis impleuit. ubi autem cetera impediuntur, illa

 

 
 
 
 duo semper retenta incorruptum castumque custodiunt, ut 
 nec faciat malum nec approbet factum.

Sed tamen uideamus unde iste doceat quod 
 affirmat. cum scriptum sit, inquit: modicum fermenti totam 
 massam corrumpit . dixit hoc Parmenianus atque abiit nec 
 ei nunc ostendi potest in parte Donati non solum modicum 
 fermenti, sed multum ueneni ex illis ouis aspidum ruptis et 
 praeualidis iam serpentibus pro Primiano damnatis et ad 
 Primianum iterum reuocatis. sed correcti sunt, inquit . deo 
 gratias. si uerum est, non inuideo. atque utinam perfecte id 
 fiat. si enim a Maximianistis redire ad partem Donati nonnullus 
 correctionis est gradus, quanto uerior perfectiorque correctio 
 est ab ipsa parte Donati ad unitatem catholicam remeare! et 
 Tychonius quidem multa dixit, (per) quae illis temporibus et, 
 sicut interior nouerat, quam non modico sed multo fermento 
 suo totam suam massam nollent fateri corruptam, qui totum 
 orbem terrarum peccatis Afrorum fermentatum esse criminarentur. 
 sed ego istos miror, si adhuc eis placet haec apostolica 
 uerba sic intellegere, ita eos Optatum Gildonianum uelle defendere, 
 ut nec modicum fermenti eum fuisse concedant. quodsi 
 uel hoc concedunt, quam magnam putant esse massam suam, 
 ut non potuerit tota corrumpi? aut si in eis solis eorrupta 
 est quibus placebat Optatus, experti discant intellegere quod 
 legunt, quia in his est massa tota, ad quos pertinet quod 
 dicitur totum siue bonum siue malum. ad eos autem pertinet 
 qui consentiunt; ad eos autem qui non consentiunt omnino 
 non pertinet, et ideo disciplina ecclesiastica corrigendum est, 
 ne ad multos persuadendo perueniat. quod ubi fieri permittit 
 ratio pacis et non fit, ipsa neglegentia culpam trahit et in 
 periculo consentiendi est per desidiam corrigendi.

Ex qua regula et illud intellegendum quod consequenter 
 opponit dicens esse scriptum: sit uobis legitimum 
 aeternum in progenies uestras diuidere in medio sanctorum 
 et inreligiosorum et in medio mundorum et 
 immundorum . tanto enim quisque melius hoc facit, quanto 
 magis in ecclesia proficit. cum enim creuisset herba et 
 fructum fecisset, tunc apparuerunt zizania. et quamuis 
 inter utrumque iam serui patris familias cognitione diuiderent 
 atque distinguerent, iubentur ea tamen sinere crescere et hoc 
 usque ad messem. sed haec hactenus. ea enim quae restant 
 aliquanto diligentius ab alio exordio consideranda atque tractanda 
 sunt.

Cum omnis pia ratio et modus ecclesiasticae disciplinae 
 unitatem spiritus in uinculo pacis maxime debeat intueri, quod 
 apostolus sufferendo inuicem praecepit custodiri et quo non 
 custodito medicina uindictae non tantum superflua, sed etiam 
 perniciosa et propterea iam nec medicina esse conuincitur, illi 
 filii mali, qui non odio iniquitatum alienarum, sed studio 
 contentionum suarum infirmas plebes iactantia sui nominis 
 inretitas uel totas trahere uel certe diuidere affectant, superbia 
 tumidi, peruicacia uaesani, calumniis insidiosi, seditionibus 
 turbulenti, ne luce ueritatis carere ostendantur, umbram rigidae 
 seueritatis obtendunt et, quae scripturis sanctis salua dilectionis 
 sinceritate et custodita pacis unitate ad corrigenda 
 fraterna uitia mordaciore curatione fieri praecepta sunt, ad

 

 
 
 
 sacrilegium schismatis et ad occasionem praecisionis usurpant 
 dicentes: ecce ait apostolus: auferte malum a uobis ipsis. 
 quod malum utique si integris, inquiunt, non obesset, nec 
 iuberetur auferri .

Interim uideamus, ne forte non frustra non dixerit apostolus: 
 \'auferte malos a congregatione uestra\', sed: auferte 
 malum a uobis ipsis, quia et, cum quisque impeditur ab 
 ecclesiae congregatione malos homines separare, si a se ipso 
 auferat malum, non eis corde miscetur atque ita spiritaliter 
 non solum coniungitur bonis, sed etiam separatur a malis. 
 sicut enim in illo loco ad Timotheum cum dixisset: neque 
 communicaueris peccatis alienis, tamquam ille diceret 
 fieri posse, ut aliquos malos ab ecclesiae congregatione separare 
 non posset et ideo tolerare cogeretur, tamquam consilium 
 dans, quemadmodum peccatis eorum non communicaret, te 
 ipsum, inquit, castum custodi - non enim malis nisi malus 
 misceri potest, bonus autem nullo modo, quamuis in una cum 
 eis congregatione uersetur —, ita et hic ad Corinthios cum 
 dixisset: quo enim mihi de his qui foris sunt iudicare? 
 nonne de his qui intus sunt uos iudicatis?, ne forte 
 turbarentur aliqua malorum numerositate sic permixta frumentis, 
 ut sine illorum uexatione colligi separarique non posset, auferte, 
 inquit, malum ex uobis ipsis, ut, si forte non possent auferre 
 malos a congregatione sua, auferendo malum ex se ipsis, id 
 est non cum eis peccando nec eis ad peccandum consentiendo 
 aut fauendo, integerrimi inter eos et incorruptissimi uersarentur, 
 quia per malum suum malis quisque consentit, si autem

 

 

 
 
 
 a se ipso auferat malum, alieno malo non est unde consentiat. 
 quapropter quisquis etiam contempserit ecclesiae disciplinam, 
 ut malos cum quibus non peccat et quibus non fauet desistat 
 monere corripere arguere, etsi talem personam gerit et pax 
 ecclesiae patitur etiam a sacramentorum participatione separare, 
 non alieno malo peccat sed suo. ipsa quippe in tanta re neglegentia 
 graue malum est. et ideo, sicut apostolus monet, si 
 auferat malum a se ipso, non solum auferet audaciam committendi 
 aut pestilentiam consentiendi, sed etiam pigritiam 
 corrigendi et neglegentiam uindicandi adhibita prudentia et 
 oboedientia in eo quod praecepit dominus, ne frumenta laedantur. 
 ea quippe intentione quisquis inter triticum zizania tolerauerit 
 auferendo malum a semet ipso, nec eis communicat et ea 
 distinguit ac iudicat interim ad diem. non enim nouit quod 
 cras futurum est. et ideo dilectione seruata non sine spe 
 correctionis uindicandum est quidquid etiam cogit necessaria 
 seueritas uindicari. quod ut satis appareat, totum ipsum epistulae 
 apostolicae locum diligentius retractemus.

Quid uultis, inquit? in uirga ueniam ad uos an in 
 caritate spiritus mansuetudinis? iam hic apparet eum 
 de uindicta loqui, ad cuius significationem uirgam nominauit. 
 numquid tamen et uirga sine caritate est, quia ita contexuit: 
 in uirga ueniam ad uos an in caritate? sed quod sequitur 
 \'spiritus mansuetudinis\' ammonet intellegi, quia et uirga caritatem 
 habet. sed aliud est caritas seueritatis, aliud caritas 
 mansuetudinis. una quidem caritas est, sed diuersa in diuersis 
 operatur. omnino, inquit, auditur in uobis fornicatio, et

 

 
 
 
 talis fornicatio qualis nec in gentibus, ita ut uxorem 
 patris sui quis habeat. de tam immani facto uideamus 
 quemadmodum eos saeuire praecipiat. et uos, inquit, inflati 
 estis et non potius luctum habuistis, ut tolleretur de 
 medio uestrum qui hoc opus fecit. quare (luctum) potius 
 et non iram, nisi quia si patitur unum membrum compatiuntur 
 omnia membra? et non \'luctum quia tollebatur,\' sed 
 luctum, inquit, ut tolleretur, id est ut lugentium dolor 
 ad deum ascenderet et ipse illum qui hoc opus fecit tolleret 
 de medio eorum, sicut ipse sciret, ne forte illi per humanam 
 imperitiam eradicarent simul et triticum. cum ergo ad talem 
 uindictam necessitas cogit, humilitas lugentium debet impetrare 
 misericordiam, quam repellit superbia saeuientium. nec 
 illius ipsius qui de medio fratrum tollitur debet neglegi salus, 
 sed ita agendum, ut ei talis uindicta sit utilis, et agendum 
 uoto et precibus, si corrigi obiurgationibus non potest. ideoque 
 sequitur et dicit: ego quidem sicut absens corpore, praesens 
 autem spiritu, iam iudicaui quasi praesens eum, 
 qui sic operatus est, in nomine domini nostri Iesu 
 Christi congregatis uobis et meo spiritu, cum uirtute 
 domini nostri Iesu tradere eiusmodi Satanae in interitum 
 carnis, ut spiritus saluus sit in die domini Iesu. 
 quid ergo agebat apostolus, nisi ut per interitum carnis saluti 
 spiritali consuleret, ut siue aliqua poena uel etiam morte 
 corporali, sicut Annanias et uxor eius ante pedes apostoli 
 
 
 Petri ceciderunt, siue per paenitentiam, quoniam Satanae traditus 
 erat, interimeret in se sceleratam carnis concupiscentiam, 
 quia ipse item dicit: mortificate membra quae sunt super

 

 
 
 
 terram, inter quae etiam fornicationem commemorat, et iterum: 
 si enim secundum carnem uixeritis, moriemini, si 
 autem spiritu facta carnis mortificaueritis, uiuetis? 
 non tamen ab eo fraternam separat caritatem, quem de fraterna 
 congregatione praecepit separari. hoc enim apertius ad Thessalonicenses 
 dicit: si quis autem non obaudit uerbo nostro 
 per epistulam, hunc notate, ut non commisceamini cum 
 illo, ut erubescat. et non ut inimicum eum existimetis, 
 sed corripite ut fratrem., audiant isti aliquando et intellegant, 
 quemadmodum satagat caritas apostolica, ut sufferentes 
 inuicem studeamus conseruare unitatem spiritus in uinculo 
 pacis. nam et hic cum dixisset: et non ut inimicum eum 
 existimetis, sed corripite ut fratrem, tamquam ostendens 
 cur hoc dixerit continuo subiunxit: ipse autem deus pacis 
 det uobis pacem semper in omni modo. ita etiam de 
 isto, qui uxorem patris sui habuit, luctum potius indicit et 
 pacificam caritatem ubique commendat, sicut et de se ipso 
 ait: ne iterum cum uenero humilet me deus ad uos et 
 lugeam multos ex his, qui ante peccauerunt et non 
 egerunt paenitentiam super immunditia et luxuria et 
 fornicatione quam gesserunt. et paulo post ait: praedixi 
 et praedico, sicut praesens secundo et nunc absens, 
 his qui ante peccauerunt et ceteris omnibus, quia si 
 uenero iterum non parcam. ideo lugendo iudicabat, ut 
 misericordia dei sine corruptione uinculi pacis, ubi salus tota 
 consistit, contereret peccantes atque corrigeret, sicut de isto

 

 
 
 
 ipso qui cum patris uxore fuerat fornicatus fecisse intellegitur. 
 nam non inuenitur de quo alio significet in secunda epistula 
 ad eosdem Corinthios, cum ait: nam ex multa tribulatione 
 et angustia cordis scripsi uobis per multas lacrimas, 
 non ut contristemini, sed ut sciatis dilectionem quam 
 habeo abundantius in uos. si quis autem contristauit, 
 non me contristauit sed ex parte, ut non onerem, omnes 
 uos. sufficit ei correptio haec quae a multis fit, ita 
 ut e contrario magis uos donetis et consolemini, ne 
 quo modo maiore tristitia absorbeatur qui eiusmodi 
 est. propter quod obsecro uos, confirmetis in eum 
 caritatem. ad hoc enim et scripsi, ut cognoscam probationem 
 uestram, si in omnibus obaudientes estis. si 
 cui autem aliquid donaueritis, et ego. nam et ego si 
 quid donaui alicui, propter uos in persona Christi, ut 
 non possideamur a Satana. non enim ignoramus mentes 
 eius. quid moderatius, quid diligentius, quid sollicitudine pia 
 et paterna ac materna caritate plenius fieri aut dici potest? 
 < sicut peccanti adhibet emendationem, sic correcto et conterenti 
 atque humilanti in paenitentia cor auum uult reddi consolationem, 
 ne maiore, inquit, tristitia absorbeatur. sed quid ad illud 
 quo conclusit istam sententiam? ut non possideamur, inquit, 
 a Satana. non enim ignoramus mentes eius. ipse est 
 enim qui per imaginem quasi iustae seueritatis crudelem saeuitiam 
 persuadet, nihil aliud appetens uenenosissima uersutia 
 sua, nisi ut corrumpat atque dirrumpat uinculum pacis et 
 caritatis, quo conseruato inter christianos uires eius omnes

 

 
 
 
 inualidae fiunt ad nocendum et muscipulae insidiarum comminuuntur 
 et consilia euersionis euanescunt.

Sed etsi de aliquo alio in secunda ad Corinthios epistula 
 locutus est apostolus, et ibi tamen significauit, quanta 
 caritate in quemquam debeat ecclesiastica uindicta procedere. 
 hoc est illud, quod isti non intellegentes inter calumnias suas 
 solent habere praecipuum: emendabit me iustus in misericordia 
 et arguet me; oleum autem peccatoris non impinguabit 
 caput meum . quia uero isti non in misericordia 
 emendare nouerunt, et Caeciliani innocentiam saeuis suspicionibus 
 insectati sunt et Optati Gildoniani potentiam oleo 
 fallacis adulationis unxerunt. nam si propter uinculum pacis 
 iniquitatem Optati gementes lugentesque tolerarent, non utique 
 pacem ueram atque catholicam in orbis terrarum sancta unitate 
 dirrumperent aut certe a maioribus suis nefaria caecitate 
 dirruptam ita dolerent, ut saltem aput se experti, quam multos 
 malos pro pace Donati ferre cogantur, impacatas illorum calumnias 
 pace suae correctionis extinguerent.

Sed ad illius primae ad Corinthios epistulae consequentia 
 redeamus. cum dixisset apostolus: tradere huiusmodi Satanae 
 in interitum carnis, ut spiritus saluus sit in die 
 domini Iesu, etiam atque etiam commendans humilitate 
 lugentium hoc debere fieri, non superbia saeuientium, continuo 
 subicit: non bona gloriatio uestra uel per exprobrationem 
 pronuntiationis: bona gloriatio uestra. sic enim nonnulli 
 et maxime Latini codices habent, cum eadem in utroque sententia 
 teneatur. non enim metuendum est, ne quis intellegat

 

 
 
 
 laudando eum dixisse: bona gloriatio uestra, cum et superisu 
 dixerit: inflati estis et non potius luctum habuistis et 
 hic continuo subiungat: nescitis quia modicum fermenti 
 totam massam corrumpit, quod ad ipsam inanis gloriationis 
 corruptionem congruentius referri potest. superbia quippe uelut 
 ex uetustate primi hominis, qui superbia lapsus est, quasi 
 fermentata et corrupta mente facit elatos in unam consparasionem, 
 qui sibimet in eam simili iactantiae uanitate consentiunt. et 
 gloriari quidem non de peccatis suis, sed super alterius peccata 
 tamquam ex comparatione innocentiae suae, modicum uidetur 
 fermentum, quia etiam de suis iniquitatibus gloriari multum 
 fermentum est; sed et illud modicum totam massam corrumpit. 
 cadit enim superbus merito superbiae et incipit etiam peccata 
 sua defendendo uelle gloriari. quod praeuidens idem apostolus 
 dicit: quapropter qui se putat stare caueat ne cadat, 
 etiterum:sipraeoccupatus fuerit homo in aliquo delicto, 
 uos qui spiritales estis instruite huiusmodi in spiritu 
 mansuetudinis, intendens te ipsum, ne et tu tempteris. 
 alter alterius onera portate, et sic adimplebitis legem 
 Christi. quid est lex Christi nisi: mandatum nouum do 
 uobis, ut uos inuicem diligatis? quid est lex Christi nisi: 
 pacem meam do uobis, pacem meam relinquo uobis? 
 quod ergo hic dixit: inuicem onera uestra portate, et 
 sic adimplebitis legem Christi, hoc alio loco ait: sufferentes 
 inuicem in dilectione, studentes seruare unitatem 
 spiritus in uinculo pacis. nam et in illo Pharisaeo 
 modicum fermenti esse uidebatur, quia peccatorem non solum

 

 
 
 
 non dolebat, sed super eius peccata de suis se meritis extollebat. 
 sed descendit ille confitens peccata sua iustificatus magis quam 
 ille Pharisaeus iactans merita sua, quoniam qui se exaltat 
 humiliabitur et qui se humiliat exaltabitur. sequitur 
 ergo apostolus et dicit: expurgate uetus fermentum, ut 
 sitis noua consparsio sicut estis azymi. quid est (ut sitis* 
 et quid est \'sicut estis\', nisi quia erant ibi tales, erant ibi 
 non tales, quos ut tales essent exemplo talium commonebat? 
 tamen omnes in uno tamquam eosdem ammonet, ne illi qui 
 tales erant desperarent de his qui nondum tales erant et eos 
 ad compagem corporis sui non pertinere arbitrarentur; tamquam 
 enim eosdem ammonet, cum dicit: (ut sitis sicut estis.\' 
 nouerant enim et illi qui iam sic erant et ammonente apostolo 
 magis magisque nosse debebant sufferre illos qui nondum sic 
 erant, ut sufferendo inuicem in dilectione seruarent unitatem 
 spiritus in uinculo pacis et inuicem onera sua portantes implerent 
 utique legem Christi. et quoniam dominus noster Iesus 
 Christus ad docendam humilitatis uiam usque ad mortem crucis 
 humiliari dignatus est et tamquam medicus aegrotantes ita 
 cum dilectione pertulit peccantes de quibus dixerat: non est 
 opus sanis medicus, sed aegrotantibus, statim principale 
 proposuit exemplum dicens: etenim pascha nostrum immolatus 
 est Christus, ut tantae humilitatis exemplo discerent 
 expurgare uetus fermentum, id est quidquid in eis superbiae 
 de uetere homine remansisset. itaque, inquit, diem festum 
 celebremus, non utique unum diem sed totam uitam, non 
 in fermento ueteri neque in fermento malitiae

 

 
 
 
 et malignitatis, sed in azymis sinceritatis et ueritatis. malitia 
 quippe est et malignitas uelut de alieno peccato gloriari, quasi 
 tunc debeat de iustitia sua quisque gaudere, cam alium iustum 
 non esse conspexerit. sinceritas autem est et ueritas, etiam si 
 proficit aliquis, meminisse quid fuerit et multo magis misereri 
 lapsorum, quandoquidem ipse erectus est a lapsu suo per 
 Christi misericordiam, qui sine ullo suo peccato se pro peccatoribus 
 humilauit.

Sed ne perniciose relinquantur et quasi dissimulanter 
 neglegantur aliena peccata, quod est non minoris crudelitatis 
 quam illud superbiae, sequitur et dicit: scripsi uobis in 
 epistula non commisceri fornicariis, non utique fornicariis 
 huius mundi aut auaris aut raptoribus aut idolis 
 seruientibus. alioquin debueratis de hoc mundo exire; 
 id est si a peccatoribus huius mundi qui praeter ecclesiam 
 sunt uos cohibetis, debueratis de hoc mundo exire. opus enim 
 uestrum in hoc mundo illud est, ut peccatores Christo ad 
 salutem lucremini; quod fieri non poterit, si eorum conloquia 
 conuictumque fugiatis. nunc autem, inquit, scripsi uobis 
 non commisceri. si quis frater nominetur aut fornicator 
 aut idolis seruiens aut auarus aut maledicus 
 aut ebriosus aut rapax, cum eiusmodi ne quidem cibum 
 simul sumere. quo enim mihi de his qui foris sunt 
 iudicare? nonne de his qui intus sunt uos iudicatis? 
 de his autem qui foris sunt deus iudicabit. auferte 
 malum ex uobis ipsis.

Ecce quemadmodum ad hanc sententiam uenit apostolus, 
 cuius ultimam particulam ponendam credidit Parmenianus 
 dicens esse scriptum: auferte malum ex uobis ipsis. quod 
 utique, inquit, si bonis et integris non noceret, non iuberetur 
 auferri . quae autem superius dicta sunt unde ad hoc uentum 
 est praetermisit, quibus utique ad id quod persuadere cupiebat, 
 separationem a malis fieri corporaliter oportere, poterat adiuuari 
 dicente apostolo: cum eiusmodi ne quidem cibum simul 
 sumere. cur ergo non commemorauit quod eius intentionem 
 maxime adiuuare posse uidebatur? cum enim uehementer instet, 
 ut a male uiuentibus corporalem separationem faciendam esse 
 persuadeat, cur non adhibeat apostoli testimonium dicentis: 
 si quis frater nominatur aut fornicator aut idolis 
 seruiens aut auarus aut maledicus (aut ebriosus) aut 
 rapax, cum eiusmodi ne quidem cibum simul sumere, 
 nisi quia uidit, si hoc diceret, posse sibi responderi: \'itane 
 uos, etiamsi fornicatores et idolis seruientes aut non habetis 
 aut eos ignoratis, nullum auarum aut maledicum aut ebriosum 
 aut rapacem inter uos uidetis et nostis? cur ergo cum talibus 
 contra praeceptum apostoli non solum cibum mensae uestrae 
 sumitis, sed etiam cenam mensae dominicae communicatis?\' 
 hoc ergo Parmenianus, quantum arbitror, euitare conatus est 
 ne sibi responderetur, ut id non poneret quod pro eius causa 
 ualidissime sonare uideretur. nam hoc epistulae apostolicae 
 capitulum si eum fugisset et ei non occurrisset, non ex eius 
 ultima parte poneret: auferte malum ex uobis ipsis.

Sed nunc, quia hoc diximus, fortasse isti audebunt negare 
 habere inter se auaros aut maledicos aut ebriosos aut rapaces,

 

 
 
 
 et ipsum Optatum, qui uniuersae Africae notissimus fuit, quem 
 tamdiu pertulerunt, fortasse defendere conabuntur. dicant ergo, 
 si possunt, meliorem se atque purgatiorem habere nunc ecclesiam 
 quam erat ipsa unitas beatissimi Cypriani temporibus, 
 qui collegas suos, a quibus tamen nulla corporali disiunctione 
 separatus est, nullum eorum nominatim appellans, sed prudenter 
 ac sobrie saluberrimae mordacitatis inferens medicinam, 
 his uerbis grauiter arguit, quod esurientibus in ecclesia fratribus 
 habere argentum largiter uellent, fundos insidiosis fraudibus 
 raperent, usuris multiplicantibus faenus augerent. et ut apertissime 
 ostenderet de his se dicere, cum quibus in unius ecclesiae 
 communione uiuebat, consequenter adnexuit: quid non 
 perpeti tales pro peccatis huiusmodi mereremur? non 
 enim ait \'mererentur sed \'mereremur\', quod nullo modo dixisset, 
 cum talis utique ipse non esset, nisi manifestare uellet eorum 
 facta se gemere, qui ei non solum ecclesiae unitate sed etiam 
 collegii consortio iungerentur, quamuis ab eis uita moribus 
 corde proposito discreparet. dicant ergo isti meliorem nunc 
 esse ecclesiam suam et non se habere tales collegas, quales 
 habuit in ipsa unitate Cyprianus. credant eis qui uolunt et 
 aduersus ea mala, quae de moribus eorum faciem dissimulantium 
 feriunt, oculos claudant; ego eos ad illa ipsa priora 
 unitatis tempora reuocabo et ab eis quaeram, utrum, quando 
 ille uir tantus episcopus Carthaginiensis ecclesiae Cyprianus 
 de tam malo collegio testimonio liberae uocis usque ad ea 
 scripta quae posteris etiam proderentur ingemuit, erat ecclesia 
 Christi an non erat. si erat, quaero quemadmodum Cyprianus

 

 
 
 
 et ceteri similes eius implebant quod praecepit apostolus: si 
 quis frater nominatur aut fornicator aut idolis seruiens 
 aut auarus aut maledicus aut ebriosus aut rapax, cum 
 eiusmodi ne quidem cibum simul sumere, quando cum 
 his auaris et rapacibus, qui esurientibus in ecclesia fratribus 
 habere argentum largiter uellent, fundos insidiosis fraudibus 
 raperent, usuris multiplicantibus faenus augerent, panem domini 
 manducabant et calicem domini bibebant.

An forte parua sunt ista crimina et parui aestimanda ? 
 solent enim isti etiam hoc dicere, pensantes ea non in statera 
 aequa diuinarum scripturarum, sed in statera dolosa consuetudinum 
 suarum. quidquid enim sceleris et iniquitatis inebriat 
 multitudinem, amittit examinis ueritatem. sed ideo sunt tamquam 
 sincerissimum speculum proposita hominibus oracula 
 caelestium paginarum, ut ibi quisque uideat quodlibet peccatum 
 quantum sit, quod forte magnum est et ex male uiuentium caeco 
 more contemnitur. potuitne grauius diuinis eloquiis accusari 
 auaritia, quam ut idolatriae demonstraretur aequalis et eius 
 nomine appellaretur dicente apostolo: et auaritia quae est 
 idolorum seruitus? potuitne maiore poena digna iudicari, 
 quam ut inter illa crimina poneretur. quibus obsessi regnum 
 dei non possidebunt? aperiant oculos cordis, ne frustra pateant. 
 oculi corporis, et legant praedicatorem liberum ueritatis 
 in eadem ipsa ad Corinthios prima epistula scribentem: nolite 
 errare. neque fornicatores neque idolis seruientes 
 neque adulteri neque molles neque masculorum concubitores 
 neque fures neque auari neque ebriosi neque 
 maledici neque rapaces regnum dei possidebunt.

 

 
 
 
 quomodo ergo Cyprianus et alia similia frumenta dominica in illa 
 tunc unitatis ecclesia cum auaris et rapacibus, cum his qui 
 regnum dei non possidebunt, non laicis uel quibuscumque 
 clericis, sed ipsis episcopis panem domini manducabant et 
 calicem domini bibebant, cum idem apostolus praecipiat non 
 eis commisceri et clamet cum eiusmodi nec quidem cibum 
 sumere? an quia non poterant ab eis corporaliter separari, ne 
 simul eradicarent et triticum, sufficiebat eis a talibus corde 
 seiungi, uita moribusque distingui, propter compensationem 
 custodiendae pacis et unitatis, propter salutem infirmorum et 
 tamquam lactentium frumentorum, ne membra corporis Christi 
 per sacrilega schismata laniarent?

Sed ecce non ego urgeo quemquam eorum sic intellegere; 
 ipsi explicent, quemadmodum esse potuerit illa tunc ecclesia 
 gloriosa sine macula et ruga, ubi esurientibus in ecclesia 
 fratribus habere largiter argentum uolebant, ubi fundos insidiosis 
 fraudibus rapiebant, ubi usuris multiplicantibus faenus 
 augebant, ubi tantis erant iniquitatibus inuoluti, ut per illas 
 regnum dei non possiderent. quodsi gloriosa ecclesia sine macula 
 et ruga in eis solis computabatur, qui maerebant et gemebant 
 illas iniquitates quae fiebant in medio eorum, unde etiam 
 secundum sancti Ezechielis prophetiam tales proprio signo. 
 signari meruerunt, ut a uastatione et perditione iniquorum 
 tutissimi euaderent, desinant calumniari bonis non operantibus 
 mala per morbidam cupiditatem, sed tolerantibus propter pacificam 
 caritatem, quibus dictum est: beati pacifici, quoniam 
 ipsi filii dei uocabuntur. nam propterea spiritus sanctus 
 per memoratum Ezechielem prophetam tali uerbo designauit

 

 
 
 
 malos, quos in unitate tolerant boni, ut eos in medio bonorum 
 diceret constitutos, quia si bonos diceret in medio malorum, 
 illi quasi extrinsecus et forinsecus esse uiderentur. gemunt, 
 inquit, et maerent iniquitates populi mei quae fiunt in 
 medio eorum, ut illos iniquos non solum non exclusos, sed 
 etiam inclusos cogitaremus.

Si uero iam tunc non erat ecclesia, quia Cyprianus et 
 quicumque cum eo auaros illos rapacesque nouerant quales 
 ipsi non erant, quamuis eos grauissimis gemitibus et praeclarissimis 
 uocibus accusarent, unam tamen cum eis Ñltrantes 
 ecclesiam et in una congregatione paria sacramenta tractantes 
 per huiusmodi communicationem paris sortis effecti sunt, quia 
 non obtemperauerunt apostolo iubenti cum huiusmodi nec cibum 
 quidem simul sumere et: auferte malum ex uobis ipsis, 
 quid adhuc laboramus? quid se ipsi iactant quod habeant 
 aliquam ecclesiam, si iam illis temporibus esse destitit? dicant 
 unde natus est Maiorinus aut Donatus, ut per eos nasceretur 
 Parmenianus atque Primianus. quid enim eis prodest, quod 
 auaros et rapaces, cum quibus cibum sumi uetat apostolus, 
 modo se uel non habere in congregatione sua uel incognitos 
 sibi esse mentiuntur, quandoquidem fuerunt tales in illa unitatis 
 ecclesia, unde se isti exortos esse sic iactant, ut eam in 
 sua sola societate id est in communione Donati remansisse 
 persuadere conentur? si enim dicunt per talium communionem 
 perire ecclesiam, cur eam non dicunt iam Cypriani perisse 
 temporibus? ac sic et se ipsos unde extiterint non inuenientes 
 desinant dicere aput se ecclesiam remansisse, quam totam

 

 
 
 
 prioribus perisse temporibus dicunt. si autem in bonis quibus 
 talia displicent semper mansit et manet et manebit ecclesia, 
 discant isti aliquando non sic intellegere quod ait apostolus: 
 auferte malum ex uobis ipsis, ut per schismata conantes 
 colligere zizania eradicent simul et triticum. quae omnia ita 
 disputamus, ut meminerint qui haec legunt uel audiunt, non 
 eos potuisse umquam demonstrare siue illis temporibus, cum 
 recentissimae res erant, siue nunc, cum multo firmiore innocentiae 
 conscientia sibi totus orbis in catholica ecclesia christiana 
 pace conectitur, Caecilianum uel alios qui ei concorditer 
 inhaerebant fuisse zizania. sed ut securus unusquisque in 
 ecclesiae sanctae unitate permaneat et eiusdem unitatis desertores, 
 ne cum eis pereat, non sequatur, haec dicimus, quia, 
 si fuissent illi zizania, tolerari potius usque ad messem quam 
 pernicie schismatis eradicatis frumentis separari debuerunt.

Sed dicet aliquis: \'quomodo ergo praecipienti apostolo 
 poterimus oboedire qui ait: cum eiusmodi nec quidem 
 cibum simul sumere? si enim solam cordis separationem 
 ab eis faciendam esse praeciperet, non diceret: scripsi uobis 
 in epistula non commisceri fornicariis, non utique 
 fornicariis huius mundi, id est eis qui christiani non essent, 
 de quibus postea dicit: quo enim mihi de his qui foris 
 sunt iudicare? nonne de his qui intus sunt uos iudicatis? 
 de his autem qui foris sunt deus iudicabit. cum 
 ergo de tali separatione praecipiat, quae non fit ab eis malis 
 qui christiani non sunt, sed ab eis qui christiani sunt, cordis 
 autem separatio ab omnibus malis facienda est ac per hoc et 
 ab eis malis qui non sunt christiani oportet nos corde separari,

 

 

 

 
 
 
 quid restat, nisi ut intellegamus nobis id iuberi per apostolum, 
 ut quibusdam malis christianis quales ipse designat nec tali 
 coniunctione misceamur, quali coniunctione paganis in ipsius 
 uitae humanae societate miscemur? et ideo alio loco si quis 
 uos uocauerit ex infidelibus et uolueritis ire, omnia 
 quae apponuntur uobis manducate nihil interrogantes, 
 hic autem cum eiusmodi, inquit, nec quidem cibum simul 
 sumere. permittit itaque cibum sumere cum infidelibus, id 
 est cum eis qui nondum crediderunt in Christum, aput quos 
 dicit manducandum esse quod apposuerint, de quibus quoniam 
 foris sunt deus iudicabit; cum his autem qui intus sunt, id 
 est si quis frater nominatur aut fornicator aut idolis 
 seruiens aut auarus aut maledicus aut ebriosus aut 
 rapax, uetat etiam cibum sumere. persuadet ergo ante tempus 
 messis a frumentis zizania separari. quod si facere noluerimus, 
 quoniam dominus prohibet, toleraturi ea sumus et in sola 
 cum eis uoluntatis et cordis separatione perseueraturi, ac per 
 hoc etiam cibum sumpturi cum talibus, quod apostolus prohibet\\

In hac uelut angustia quaestionis non aliquid nouum 
 aut insolitum dicam, sed id quod sanitas obseruat ecclesiae, 
 ut, cum quisque fratrum id est christianorum intus in ecclesiae 
 societate constitutorum in aliquo tali peccato fuerit deprehensus, 
 ut anathemate dignus habeatur, fiat hoc ubi periculum schismatis 
 nullum est atque id cum ea dilectione, de qua ipse 
 alibi praecipit dicens: ut non inimicum eum existimetis,

 

 
 
 
 sed corripite ut fratrem. non enim ad eradicandum fit, sed 
 ad corrigendum. quodsi se non agnouerit neque paenitendo 
 correxerit, ipse foras exiet et per propriam uoluntatem ab 
 ecclesiae communione dirimetur. nam et ipse dominus, cum 
 seruis uolentibus zizania colligere dixit: sinite utraque crescere 
 usque ad messem, praemisit causam dicens: ne forte, 
 cum uultis colligere zizania, eradicetis simul et triticum. 
 ubi satis ostendit, (ut), cum metus iste non subest, sed 
 omnino de frumentorum stabilitate certa securitas manet. id 
 est quando ita cuiusquam crimen notum est et omnibus execrabile 
 apparet, ut uel nullos prorsus uel non tales habeat 
 defensores, per quos possit schisma contingere, non dormiat 
 seueritas disciplinae, in qua tanto est efficacior emendatio 
 prauitatis, quanto diligentior conseruatio caritatis. tunc autem 
 hoc sine labe pacis et unitatis et sine laesione frumentorum 
 fieri potest, cum congregationis ecclesiae multitudo ab eo 
 crimine quod anathematur aliena est. tunc enim adiuuat praepositum 
 potius corripientem quam criminosum resistentem; tunc 
 se ab eius coniunctione salubriter continet, ut nec cibum cum 
 eo quisquam sumat non rabie inimica, sed cohercitione fraterna; 
 tunc etiam ille et timore percutitur et pudore sanatur, cum 
 ab uniuersa ecclesia se anathematum uidens sociam turbam, 
 cum qua in delicto suo gaudeat et bonis insultet, non potest 
 inuenire.

Ad hoc enim et ipse apostolus ait: si quis frater 
 nominatur. in eo quippe quod ait \'si quis\' nihil aliud uidetur 
 significare uoluisse, nisi eum posse tali modo salubriter corrigi 
 qui inter dissimiles peccat, id est inter eos quos peccatorum 
 similium pestilentia non corrumpit. in eo uero quod ait

 

 

 
 
 
 \'nominatur\' hoc nimirum intellegi uoluit, parum esse ut sit quisque 
 talis, nisi etiam nominetur id est famosus appareat, ut possit 
 omnibus dignissima uideri quae in eum fuerit anathematis 
 prolata sententia. ita enim et salua pace corrigitur et non 
 interfectorie percutitur, sed medicinaliter uritur. propterea et 
 de illo dixit quem tali medicina sanari uoluerat: satis est 
 huic correptio haec quae (a) multis. neque enim potest 
 esse salubris a multis correptio, nisi cum ille corripitur qui 
 non habet sociam multitudinem. cum uero idem morbus plurimos 
 occupauerit, nihil aliud bonis restat quam dolor et gemitus, 
 ut per illud signum, quod Ezechieli sancto reuelatur, inlaesi 
 euadere ab illorum uastatione mereantur — ad eum enim qui 
 errare non potest clamant: ne comperdas cum impiis animam 
 meam et cum uiris sanguinum uitam meam —, 
 ne, cum uoluerint colligere zizania, eradicent simul et triticum 
 nec per diligentiam segetem dominicam purgent, sed per 
 temeritatem ipsi potius inter purgamenta numerentur. ideoque 
 idem apostolus, cum iam multos comperisset immunda luxuria 
 et fornicationibus inquinatos, ad eosdem Corinthios in secunda 
 epistula scribens non identidem praecipit, ut cum talibus 
 cibum non sumerent; multi enim erant nec dici de his poterat: 
 \'si quis frater nominatur fornicarius aut auarus aut aliquid 
 tale, cum eiusmodi nec quidem cibum simul sumere>, sed ait: 
 ne iterum cum uenero humilet me deus ad uos et 
 lugeam multos ex his, qui ante peccauerunt et non

 

 
 
 
 egerunt paenitentiam super immunditia et luxuria et 
 fornicatione quam gesserunt. per luctum suum potius 
 eos diuino flagello cohercendos minatur quam per illam correptionem, 
 ut ceteri se ab eorum coniunctione contineant. 
 consequenter enim dicit: ecce tertio hoc ueniam ad uos. 
 in ore duum uel trium testium stabit omne uerbum. 
 praedixi et praedico, sicut praesens secundo et nunc 
 absens, his qui ante peccauerunt et ceteris omnibus, 
 quia si uenero iterum non parcam, quia probationem 
 quaeritis eius qui in me loquitur Christi. quid aliud 
 hic dixit: non parcam nisi quod superius ait: et lugeam, 
 ut luctus eius impetraret flagellum a domino, quo illi corriperentur, 
 qui iam propter multitudinem non poterant ita corripi, 
 ut ab eorum coniunctione se ceteri continerent et eos erubescere 
 facerent, sicut faciendum est, si quis frater in aliquo ceteris 
 dissimili crimine nominatur? et reuera, cum contagio peccandi 
 multitudinem inuaserit, diuinae disciplinae seuera misericordia 
 necessaria est. nam consilia separationis et inania sunt et 
 perniciosa atque sacrilega, quia et impia superbia fiunt et plus 
 perturbant infirmos bonos quam corrigunt animosos malos. 
 sicut ille fidelissimus testis auaritiae collegarum, cum ea mala 
 tribulationum, quae patiebatur illo tempore ecclesia, censurae 
 diuinae disciplinaeque tribueret, commemoratis quos nouerat 
 episcoporum pessimis moribus, qui esurientibus fratribus habere 
 argentum largiter uellent, fundos insidiosis fraudibus raperent, 
 usuris multiplicantibus faenus augerent, quid non, inquit, 
 perpeti tales pro peccatis huiusmodi mereremur? et 
 deinde adhibet testimonium de psalmis dicens: cum iam

 

 
 
 
 pridem praemonuerit et dixerit censura diuina: \'si 
 dereliquerint filii eius legem meam et in iudiciis meis 
 non ambulauerintsiiustificationes measprofanauerint 
 et praecepta mea non obseruauerint, uisitabo in uirga 
 facinora eorum et in flagellis delicta eorum. misericordiam 
 autem meam non dispergam ab eis\\

Misericorditer igitur corripiat homo quod potest, quod 
 autem non potest patienter ferat et cum dilectione gemat aut 
 lugeat, donec aut ille desuper emendet et corrigat aut usque 
 ad messem differat eradicare zizania et paleam uentilare. ut 
 tamen securi de salute sua bonae spei christiani inter desperatos, 
 quos corripere non ualent, in unitate uersentur, auferant malum 
 a se ipsis, id est ut in ipsis non inueniatur quod eis in moribus 
 displicet aliorum. cum enim dixisset apostolus: quid enim 
 mihi de his qui foris sunt iudicare? nonne de his qui 
 intus sunt uos iudicatis? de his autem qui foris sunt 
 deus iudicabit, tamquam illi responderent: \'quid agimus, 
 cum ita improborum multitudine premimur, ut iudicium nostrum 
 in aliquam cohercitionem non possimus exerere?\', auferte, 
 inquit, malum ex uobis ipsis, id est: \'si non potestis auferre 
 malos ex medio uestrum, ipsum malum auferte ex uobis ipsis.\' 
 quodsi quisquam uelit sic intellegere quod dictum est: auferte 
 malum ex uobis ipsis, ut per correptionem separationis de 
 congregatione fratrum malus quisque auferendus sit, studio 
 tamen sanandi, non odio perimendi esse faciendum nemo dubitauerit. 
 et quis adhibendus sit modus temporaque seruanda, 
 ne pax ecclesiae uioletur, in qua maxime tritico parcendum 
 est, ne simul cum zizaniis eradicetur, quod in praesentia uisum

 

 
 
 
 est necessarium disseruimus. haec qui diligenter et pacifice 
 cogitat, nec in conseruatione unitatis neglegit disciplinae seueritatem 
 nec immoderatione cohercitionis dirrumpit uinculum 
 societatis.

Nam hoc ipsum quod ait apostolus: cum eiusmodi 
 nec quidem cibum simul sumere quam multi boni christiani 
 faciunt de his quorum familiarius curam gerunt, ut, a 
 quorum consortio potuerint separare quos tali correptione posse 
 corrigi sentiunt uel quos omnino corrigi posse desperant, ne 
 alios conloquiorum malorum contagione corrumpant, non dubitent 
 facere. facit autem hoc bene, id est humili caritate ac 
 benigna seueritate, qui sic praeest fratribus suis, ut eorum 
 seruum se esse meminerit, sicut sese habet ipsius domini et 
 praeceptum et exemplum. tunc enim fit et sine tyfo elationis 
 in hominem et cum luctu deprecationis ad deum. sed 
 non, quam facile de gradu clericorum quisque ab episcopo uel 
 de numero pauperum quos pascit ecclesia uel de ipsa congregatione 
 laicorum siue ab episcopo siue a clerico uel quocumque 
 praeposito cui est potestas eximitur, ita ut cum eiusmodi a 
 ceteris, quibus hoc praecipi potest, nec cibus sumatur, tam 
 facile malorum multitudo in quolibet ordine ecclesiae potest 
 a bonorum commixtione secludi et expelli. nam et in domibus 
 suis quique boni fideles ita disciplinam suorum moderantur 
 et regunt, ut ibi quoque obtemperent apostolo praecipienti cum 
 eiusmodi nec quidem cibum simul sumere, cum et de 
 filiis suis et de domesticis hoc faciunt uel fieri iubent., cum eos

 

 
 
 
 uident ita uiuere, ut hoc eis esse faciendum ipsa quae in eos 
 habetur caritas suggerat. turba autem iniquorum, cum facultas 
 est in populis promendi sermonem, generali obiurgatione ferienda 
 est et maxime si occasionem atque opportunitatem praebuerit 
 aliquod flagellum desuper domini, quo eos appareat pro 
 suis meritis uapulare. tunc enim aures humiles praebet emendatori 
 sermoni calamitas auditorum faciliusque in gemitum 
 confitendi quam, in murmura resistendi afflicta corda compellit, 
 sicut tunc beatus Cyprianus de collegis suis fortasse illa non 
 diceret, nisi eum diuina desuper seueritas adiuuaret. eo quippe 
 tempore illa dicebat tam molesto, tam calamitoso atque luctuoso, 
 ut illi non solum suscensere non auderent, sed etiam uix a 
 suscensentibus ueniam se posse impetrare sentirent quamquam 
 etsi nulla calamitas tribulationis premat, cum facultas datur, 
 utiliter corripitur in multitudine multitudo; nam sicut separata 
 saeuire, sic in ipsa congregatione obiurgata gemere consueuit. 
 quamobrem et illud praeceptum apostoli nullo modo neglegendum 
 est, cum sine periculo uiolandae pacis fieri potest, 
 quia nec ipse aliter fieri uoluit, ut a congregatione bonorum 
 separaretur malus, et eiusdem illud praecipue tenendum est, 
 ut sufferentes inuicem studeamus seruare unitatem spiritus in 
 uinculo pacis. item domino in euangelio dicenti et in illo 
 obtemperare debemus, ubi ait: si neque ecclesiam audierit, 
 sit tibi tamquam ethnicus et publicanus, et in illo, ubi 
 prohibuit colligi zizania, ne simul eradicetur et triticum. potest 
 enim utrumque custodiri ab eis de quibus dictum est: beati 
 pacifici, quoniam ipsi filii dei uocabuntur.

Sed iam cetera quae Parmenianus posuit testimonia 
 uideamus. inter omnia, quibus eorum sacrilegus tumor apparet, 
 . nullo se loco magis aperuit quam in eo, quod ausus est etiam 
 illud ex Hieremia propheta ponere, unde persuaderet hominibus 
 caecis communionem Donatistarum non solum ecclesiam ueram 
 esse, sed etiam talem iam hoc tempore, qualis post ultimam 
 uentilationem ecclesia sancta futura est. cui sacrilegae praesumptioni 
 et nefandae elationi quid addi possit ignoro. et 
 multis quidem locis sermonum suorum nihil aliud praesumere 
 intelleguntur, sed aliquando uerecundantur, cum eos urgere 
 ueritas coeperit, quando interrogantur uel utrum non habeant 
 uel utrum non sint ipsi peccatores. uerumtamen in hoc prophetico 
 testimonio inpiam uanitatem suam et nimiam peruersitatem 
 apertissime prodiderunt. cum enim Hieremias sanctus 
 uellet ostendere bonis et malis, etiamsi ad tempus sit congregationis 
 una societas, longe tamen esse disparia momenta 
 morum finemque meritorum, quid paleis, inquit, ad triticum? 
 Parmenianus autem cum uellet Tychonium refellere dicentem 
 malos a bonis in unitate interim pro pace tolerandos et in 
 fine ultimi diuini iudicii separandos, posuit hoc Hieremiae 
 testimonium, quo peruersus atque errans peruersos et errantes 
 ad turbulentissimas et sceleratissimas seditiones inflammet, ut, 
 quisquis inflata mente carnis suae uidetur sibi aliquid esse 
 cum nihil sit, se ac sui similes tamquam grana purgatissima 
 existimans ad ecclesiae congregationem, in qua necesse est ut 
 hi qui ad uitam aeternam pertinent eos qui ad ignem aeternum

 

 
 
 
 pertinent usque ad certum finem tamquam frumenta paleam 
 suam tolerent, iam sibi accedendum esse non putent. nullus 
 alius flatus de area Christi leuissimam paleam ante tempus 
 uentilationis excussit, nulla alia praesumptio sacrilega schismata 
 quaecumque ubicumque sunt fecit.

Ammonet, inquit, Hieremias sanctissimus et infructuosas 
 et steriles peccantium turbo ab honorata fruge iustorum 
 discernit dicens: quid paleis ad triticum ? o tubam 
 furoris, o uocem execrabilis pestilentiae! numquid forte sic 
 errat genus humanum, ut non agnoscat uentilatorem Parmenianum? 
 an et ipse dat locum Donato et ad purgatam per eum 
 massam se uenisse gloriatur? nam ille ante se Maiorinum 
 nescio utrum dignetur agnoscere. an isti tres tamquam tria 
 cornua cuiusdam uentilabri in manu domini fuerunt, per quos 
 messis orbis totius mundaretur, et Africa electa est ubi purgata 
 massa consisteret, cetera autem omnem terram palea 
 separata uestiret? unde ergo tanti greges circumcellionum? 
 unde tantae turbae conuiuiorum ebriosorum et innuptarum sed 
 non incorruptarum innumerabilia stupra feminarum? unde tanta 
 turba raptorum auarorum faeneratorum? unde tam multi per 
 suas quique regiones notissimi tantundem uolentes sed non 
 tantum ualentes Optati? quid ad haec respondetur? non sunt 
 ista? an et hoc triticum est? uae impudentissimae negationi, 
 si aput se ista non esse, uae sceleratissimae peruersitati, si 
 frumenta esse responderint. postremo cur massam purgati 
 tritici post tantae auctoritatis tridentem, id est Maiorinum

 

 
 
 
 Donatum Parmenianum, etiam Primianus iterum ausus est 
 uentilare, ut Maximianistas de sua communione separaret? an 
 forte frumenta proiecit? quid est ergo ipse cum suis qui talia 
 proiecerunt? an ita ista frumenta purgata sunt, ut se inuicem 
 non agnoscant et se inuicem damnando uentilare conentur? 
 potuitne palea baptizare frumenta? si potuit, cur ergo dicunt: 
 quid paleis ad triticum? si autem non potuit, cur Felicianus 
 cum inter paleam Maximianistarum foras uolasset, 
 quotquot illi baptizauit cum eo rursus ad massam illam 
 purgatissimam redierunt et eos omnes intus nunc habent et 
 sibi non dicunt: quid paleis ad triticum?

Iam ergo euigilent aliquando et intellegant quemadmodum 
 propheta dixerit: quid paleis ad triticum? ubi 
 enim dicatur prius considerent, si eis inest qualiscumque sensus 
 humanus. numquid in agro dici potest: quid paleis ad 
 triticum, quando eadem radice portantur? numquid in area, 
 ubi pariter triturantur? sed utique in horreo: quid paleis 
 ad triticum? ueniet enim ille pater familias ferens uentilabrum 
 in manu sua, mundabit aream suam, frumenta recondet 
 in horreum, paleam uero comburet igni inextinguibili. nam 
 per aliam similitudinem omne triticum ouium nomine et omnis 
 palea haedorum nomine significantur, quae duo pecorum genera 
 interim permixta sub uno pastore pascuntur. sed ueniet, 
 inquit, filius hominis cum angelis suis, et congregabuntur 
 ante eum omnes gentes, et separabit eos 
 ab inuicem, sicut pastor separat oues ab haedis. 
 et oues quidem ponet ad dextram, haedos autem 
 ad sinistram. et dicet eis qui ad dextram sunt:

 

 
 
 
 uenite benedicti patris mei, percipite regnum quod 
 uobis paratum est ab initio mundi. illis autem qui 
 ad sinistram sunt dicet: ite in ignem aeternum, 
 qui paratus est diabolo et angelis eius. tunc ergo 
 implebitur prophetia: quid paleis ad triticum, quando 
 haedis et ouibus non poterit pascua esse communis. si possunt 
 pisces boni piscibus malis intra illam sagenam cui dixit dominus 
 simile esse regnum caelorum dicere: \'recedite a nobis aut 
 recedamus a uobis, donec omnes educantur ad litus et per 
 angelos boni mittantur in uasa, mali autem proiciantur\', potest 
 hoc tempore impleri quod dictum est: quid paleis ad 
 triticum? sed qui congregationem suam iam frumentum 
 purgatum putant, a commixtione frumenti et paleae tamquam 
 pura palea uolauerunt, et qui se sub uno pastore non adhuc 
 cum haedis pascere sentiunt, luporum insidiis de grege domini 
 separati sunt, et qui cum malis piscibus se congregatos esse 
 non putant, non solum mali pisces sunt, sed etiam unitatis 
 retia dirruperunt. quodsi iam hoc tempore intellegamus fieri 
 quod Hieremias ait: quid paleis ad triticum, nihil aliud 
 recte intellegere possumus nisi quia in una quidem congregatione 
 sunt, donec in fine uentilationis etiam corporaliter 
 separentur, sed tamen tritico sursum cor est, paleae uero 
 deorsum. palea quippe sua quaerit, non quae Iesu Christi, 
 triticum autem thesaurizat thesaurum in caelo, et ubi est 
 thesaurus eius, ibi et cor eius.

Sicut etiam beati Esaiae uerba intellegenda sunt, 
 quae ille similiter non intellegens ad eandem sui erroris

 

 
 
 
 sententiam detorquere conatus est. quid enim ait Esaias? recedite 
 recedite, exite inde et immundum nolite tangere. 
 exite de medio eius et separamini, qui fertis 
 uasa domini . numquid eadem totiens repetenda sunt, quomodo 
 fiat separatio cordis a malis? immundum enim non 
 tangit qui ad peccatum nulli consentit. exit autem inde, ut 
 salua eius causa sit aput deum, si etiam disciplinam corripiendi 
 et arguendi salua pace non neglegat. nam qui uult corporaliter 
 quasi manifestos malos deserere, spiritaliter deserit latentes 
 bonos, quos inexpertos et incognitos cogitur accusare, dum 
 separationem suam conatur defendere.

Sed isti respondeant: si mundus est Felicianus, cur 
 exiit de medio eorum? si uero immundus est, cur modo tangunt 
 immundum? quodsi tunc immundus fuit cum foris esset, 
 quos illic baptizauit immundi sunt, quia immundum tetigerunt. 
 an omnes cum illo remeando mundati sunt? possunt ergo isti 
 mundare foris baptizatos, quos in sua communione non baptizauerint? 
 cur ergo alios rebaptizant? an a trecentis decem 
 Bagai considentibus damnari aliqua forte dignatio est et ideo 
 de toto orbe quisquis ad eos uenerit rebaptizatur, quia non 
 meruit totus orbis istam dignationem, ut Bagaiensi concilio damnaretur? 
 quid ergo? a Maximiano et a ceteris sociis eius 
 ad Primiani communionem non redeuntibus quicumque baptizati 
 uenerint, rebaptizantur an parcitur eis? si rebaptizantur. 
 uiolatur dignatio Bagaiensis — in ea quippe etiam istorum baptizatores 
 damnati sunt —; si autem parcitur eis, rogandi sunt isti, 
 ut rursum ad oppidum Bagaiense conueniant et, si forte ille

 

 
 
 
 numerus trecentorum decem iam consecratus est, totidem conueniant 
 et illic sententiam contra totum orbem proferant, sicut 
 aduersus Maximianistas protulerunt, ut, cum uoluerint aliquem 
 rebaptizare ex aliqua orbis parte uenientem, pari priuilegio 
 se defendat asserens ita sibi parci oportere, sicut ei parcitur 
 quem Maximianista baptizat, quia iam non soli Maximianistae, 
 sed etiam totus orbis meruerit concilio Bagaiensi damnari. 
 deinde se ipsos a tam magna inuidia liberabunt, ut, cum coeperint 
 iam non rebaptizare in ecclesia baptizatos quae per 
 omnes terras est constituta, si quis eis mouerit quaestionem, 
 cur iam non faciant quod antea faciebant, respondeant: \'quando 
 ista faciebamus, nondum Bagaiensi concilio totum orbem terrarum 
 damnaueramus; nunc autem rogati misericorditer concessimus, 
 ut eos tali concilio damnaremus quali Maximianistas 
 damnauimus, quorum baptismum non repetimus). quid ergo 
 magnum est, quid difficile praestare omnibus gentibus tantam 
 dignationem damnationis? an iterare baptismum orbis terrarum 
 licet et iterare damnationem orbis terrarum non licet? etiam hinc 
 securi sint; non inuenimus quo concilio tot gentes prouinciasque 
 damnauerint. quosdam paucos in Africa damnauerunt, a quibus 
 totius orbis iudicio superati sunt, nec ausi sunt postea damnare 
 iudices aput quos superati sunt. quid enim esset impudentius, 
 quid insanius? multo minus damnare potuerunt etiam in ceteris 
 terrarum partibus constitutos, qui talibus ecclesiasticis iudicibus 
 credere quam uictis litigatoribus maluerunt. et tamen 
 Maximianistarum, quos trecenti et decem Donatistae Bagaiensi 
 concilio damnauerunt, baptismus agnoscitur acceptatur admittitur, 
 orbis terrarum autem, per quem Christi hereditas sic 
 -exhibita est ut promissa est, in qua et ipsi ante paucos annos

 

 
 
 
 fuerunt, quem nullo iure damnare potuerunt, nulla saltem 
 concilii peruersitate damnarunt, baptismus improbatur exufflatur 
 iteratur. o sancta damnatio, quam Maximianistae meruerunt, 
 et laboriosa innocentia gentium, quae aput illos propterea 
 christianum nomen amisit, quia talem damnationis locum 
 inuenire non potuit!

Si autem illi soli a Maximianistis uenientes non rebaptizantur 
 qui cum suis baptizatoribus redeunt, sicut hi qui 
 cum Praetextato et Feliciano redierunt, primo uideant, quemadmodum 
 eiusdem schismatis baptismum extra eorum communionem 
 foris aequaliter datum in aliis confirment in aliis exufflent, 
 in parte honorent in parte uiolent. ita enim ubi uiolant rei 
 fiunt, ubi autem confirmant reatus sui testes inueniuntur. si 
 enim sic postea confirmarent, ut iam uiolare desinerent, non 
 discrepatio, sed correctio diceretur; cum autem in quibusdam 
 improbant quod in aliis adprobant, in his accusantur, in illis 
 testimonium contra se dicunt. quaero enim, quare non baptizes 
 eos, quos Felicianus in Maximiani schismate baptizauit: quia 
 Christi baptismum acceperunt an quia Feliciani? si quia Feliciani, 
 aput Maximianistas eum dedit damnatus, foris extra 
 communionem uestram eum dedit; hoc est ille baptismus quod 
 et Saluii Membressitani et aliorum talium. si autem quia 
 Christi, plus aput te ualet pro baptismo Christi Felicianus in 
 Mustitanis quam ipse Christus in omnibus terris, plus aput 
 te ualet pro baptismo Christi sedens ad latus tuum ex damnato 
 a te quam ille sedens ad dexteram patris ex crucifixo pro te. 
 parcitur in paucissimis baptismo Christi ne Felicianus offendatur, 
 et non parcitur ne ipse Christus in tot gentium milibus exuffletur.

Sed incredibilis est caecitas hominum et omnino nescio 
 quemadmodum credi posset esse in hominibus tanta peruersitas, 
 nisi experimento uerborum suorum factorumque patesceret 
 usque ad(eo) eos clausos habere oculos cordis, ut, cum commemorent 
 sanctae scripturae testimonia, non intueantur in 
 factis prophetarum quemadmodum intellegenda sint uerba 
 prophetarum. dixit Hieremias: quid paleis ad triticum? 
 (num) ipse recederet a paleis populi sui in quas tanta illa 
 uera dicebat? dixit Esaias: recedite recedite, exite inde 
 et immundum nolite tangere. cur ipse in illo populo 
 immunditiam quam grauiter arguebat in una cum eis congregatione 
 tangebat? legant quanta in malos populi sui et quam 
 uehementer ac ueraciter dixerit, a quibus se tamen nulla 
 corporali diremptione separauit. dixit Dauid: non sedi in 
 conuenticulo uanitatis et cum facinerosis non introibo. 
 odio habui curiam nequissimorum et cum 
 impiis non sedebo. legant quales ipse temporibus suis in 
 illo populo tolerauerit, qui unctionis mystico sacramento tantum 
 honorem detulit, ut id nec in sceleratissimo Saule contemneret, 
 immo tantum ueneraretur, ut amplius omnino non posset. nonne, 
 si eorum uerba factis eorum obiceremus, responderent nobis: 
 \'nos plane cum talibus nullum habuimus in corde consortium 
 nec tangebamus immundum ubi potest coinquinare contactus, 
 id est consensione atque placito conscientiae recedebamus et 
 exibamus ab eis, quia non solum talia non faciebamus, sed 
 nec facientibus tacebamus\'? isti autem seditiosi et insani, qui

 

 
 
 
 defensiones praecisionibus suis quaerunt ex oraculis prophetarum, 
 superest ut impietate uesana de uerbis propheticis mores 
 arguant prophetarum. an hoc dicturi sunt, quod illis temporibus 
 recedere iustis a malo populo non licebat, istis uero temporibus 
 licet? quid dici peruersius potest illo tempore non oportuisse 
 bonos a malis corporaliter separari, quando multa sacramenta 
 corporaliter obseruare iubebantur, nunc autem necessariam esse 
 corporalem separationem, quando iam illa spiritaliter obseruantur?

Uae caecis ducentibus et caecis sequentibus! itane non 
 timent ista dicentes, ne forte per tantam latitudinem orbis 
 terrarum, qua fides Christi nomenque diffusum est, antequam 
 se isti separarent, in aliqua parte terrarum ab Africanis regionibus 
 remotissima iam hoc iusti aliqui fecerint, et adhuc isti 
 in immunditiae quam illi fugerant contagione uiuebant? quis 
 enim eis cauet, quis eos securos facit, si huiusmodi a malis 
 separatio facienda est, antequam ab istis fieret, numquam factam 
 fuisse tam longe, ut Afri omnino nescirent, sicut extremis 
 illarum partium terris pars Donati prorsus ignota est? fortasse 
 dicunt obesse sibi non potuisse quod ignorabant. sic ergo et 
 illis terris obesse non potest quod gestum in Africa ignorant, 
 etiamsi uera isti dicerent quae de Afrorum criminibus mentiuntur. 
 si autem dicunt latere se non potuisse, si fieret, modo 
 dicant per omnes orbis terrae partes quot schismata facta sint. 
 nimium est quod interrogo: in ipsa Africa dicant Donatistae 
 Carthaginienses uel quicumque sunt in uicinitate Carthaginis 
 quot partes per Numidiam et Mauretaniam factae sint de ipsa

 

 

 
 
 
 parte Donati. quarum omnium causas utique nosse deberent, 
 ne forte iusti aliqui in regionibus suis malorum societatem 
 congregationemque uitauerint et exierint inde, ne immundum 
 tangerent, ne cum facinerosis introirent, ne forte isti iam ante 
 aliquot annos in aliquo angulo Numidiae uel Mauretaniae 
 separantibus se frumentis palea remanserint, et nesciunt. sed 
 unde securi sunt, nisi quia certum habent bonos esse non 
 potuisse qui se ab unitate communionis Donati, quae per totam 
 Africam diffunditur, segregarunt, quia, si malos aliquos in sua 
 uicinitate patiebantur, quos ostendere ceteris non ualebant, eos 
 tolerare potius debuerunt quam diuidere se a tot innocentibus, 
 quibus persuadere non poterant aliena peccata, etiamsi ea ipsi 
 optime nossent? cur ergo haec innocentia non tribuitur orbi 
 terrarum in tanta multitudine ac latitudine gentium quacumque 
 Christi hereditas patet, ut certa atque secura sit eos, qui se 
 bonos dicunt et se ab omnis terrae unitate seiungunt, eo ipso 
 demonstrare quales sint? sibi enim iusti uidentur et spernunt 
 ceteros et ideo non cantant canticum nouum, quia de superbia 
 ueteris hominis extolluntur. ab ea quippe communione separantur 
 cui dictum est: cantate domino canticum nouum, 
 cantate domino omnis terra. qui si uere iusti essent, 
 etiam humiles essent; si autem humiles essent, etiamsi uere 
 malos in suae uicinitatis congregatione paterentur, quos ab 
 unitate Christi expellere non ualerent, caritate Christi tolerare 
 deligerent. quomodo autem possunt de his ipsis, quos in sua 
 uicinitate malos arguunt, iustum habere iudicium, cum temeraria 
 caecitate tam longe a se positos ignotissimos criminantur? 
 utrum enim uel ciues suos uel uicinos quos arguunt malos 
 esse nouerint, incertum est orbi terrarum; quia uero ab eis,

 

 
 
 
 quorum longe positorum uitam nosse non possunt, temeraria. 
 caecitate separantur, certum est orbi terrarum, et quia cum 
 laude patientiae mali noti tolerantur, ne ignoti boni damnentur, 
 certum est orbi terrarum. quapropter securus iudicat orbis 
 terrarum bonos non esse, qui se diuidunt ab orbe terrarum in 
 quacumque parte terrarum.

Postremo si prophetae posteros monuerunt, ut se ante 
 tempus ultimae uentilationis a paleis corporaliter separarent et 
 tali separatione cauerent tangere immundum et cum facinerosis 
 non introirent, cur hoc non fecit Paulus apostolus? an palea 
 non erant qui non ex ueritate, sed ex inuidia Christum annuntiabant? 
 an immundi non erant qui non caste euangelium 
 praedicabant, quos in illius temporis ecclesia fuisse testatur 
 et cuius excellentissimam caritatem omnia tolerantem etiam 
 posteriores imitati sunt? an immunditia non est auaritia, quam 
 Cyprianus corde non tetigit et tamen inter auaros collegas 
 pacatissime uixit? obsurduerat uidelicet aduersus uerba psalmorum, 
 ut sederet in conuenticulo uanitatis et cum facinerosis 
 introiret, odio non haberet curiam malignorum et cum impiis 
 sederet. an non erat conuenticulum uanitatis in eis, qui esurientibus 
 in ecclesia fratribus largissimo argento nitere cupiebant? 
 an non erant facinerosi, qui fundos insidiosis fraudibus rapiebant? 
 an nequissimi et impii non erant, qui usuris multiplicantibus 
 faenus augebant? ille uero lauabat cum innocentibus manus 
 suas et circumdabat altare domini. ideo quippe tolerabat nocentes, 
 ne desereret innocentes cum quibus manus lauabat, quia diligebat 
 speciem domus domini, quae species in uasis honorabilibus

 

 

 
 
 
 erat. in magna autem domo non solum aurea uasa 
 sunt et argentea, sed et lignea et fictilia. et illa 
 quidem sunt in honore, illa autem in contumelia. 
 et mundabat semet ipsum ab huiusmodi, ut esset etiam ipse 
 uas in honore sanctificatum, utile domino, ad omne 
 opus bonum paratum, nec propter uasa quae erant in contumelia 
 se a domo magna separaret, sed eos in unitate illius 
 domus arguens tolerabat a quibus se non imitando mundabat.

Sed nouit ponere Parmenianus uerba prophetae dicentis: 
 non sedi in conuenticulo uanitatis et cum facinerosis 
 non introibo. odio habui curiam nequissimorum. 
 lauabo cum innocentibus manus meas et 
 circumdabo altare domini, ut audiam uocem laudis 
 et enarrem omnia mirabilia tua. domine, dilexi 
 speciem domus tuae et locum tabernaculi claritatis 
 tuae. ne simul perdideris cum peccatoribus 
 animam meam et cum uiris sanguinum uitam 
 \'meam, in quorum manibus delicta sunt, dextera 
 eorum impleta est muneribus . nouit haec ponere Parmenianus 
 et non curat aduertere, quemadmodum his uerbis 
 sine ullo diuisionis nefariae sacrilegio seruiatur. species enim 
 domus et locus tabernaculi claritatis dei in uasis est ut dixi 
 non omnibus, quae tamen in una domo magna sunt, sed in 
 his quae sunt in honore sanctificata, utilia domino, ad omne 
 opus bonum semper parata. in his quisquis dilexerit speciem

 

 
 
 
 domus dei et locum tabernaculi claritatis eius, tolerat ea quae 
 sunt in contumelia nec propter haec relinquit domum, ne fiat 
 ipse non uas in contumelia, quod tamen in domo toleratur, 
 sed stercus quod de domo proicitur, et propter ipsam temporalem 
 cum malis in una domo congregationem orat dicens: 
 ne simul perdideris cum peccatoribus animam 
 meam et cum uiris sanguinum uitam meam, in quorum 
 manibus delicta sunt, dextera eorum impleta 
 est muneribus, hoc utique orans, ne simul pereat cum his 
 cum quibus eum simul uiuere caritas iubet, cuius sacrificium 
 praemisit dicens: domine, dilexi speciem domus tuae 
 et locum tabernaculi claritatis tuae. quia enim dilexi 
 speciem domus tuae, et propter ipsam dilectionem tolero uasa 
 quae sunt in contumelia, quia caritas omnia tolerat, ne simul 
 cum eis perdideris animam meam. nonne apparet in his uerbis 
 uox illorum, qui per Ezechielem prophetati sunt gemere et 
 maerere ob iniquitates populi quae fiebant in medio eorum 
 et, quia erant uasa in honore, proprium signum accipere meruerunt, 
 ut, cum illi omnes inciperent uastari atque deleri, non 
 deus perderet cum peccatoribus animas eorum? isti autem 
 infelices, qui se ab omnium malorum congregatione tamquam 
 triticum a paleis purgatos esse praesumunt, per istam uanitatem 
 praeiudicauerunt sibi, ut in populis quibus praesunt 
 iniquissimas et flagitiosissimas turbas non audeant corripere 
 ut corrigantur, ne per hoc cogantur confiteri quod mali sunt 
 et dicatur eis: \'certe tritico purgato loquimini: cur ei per has

 

 
 
 
 uoces tantam paleam commixtam esse fatemini?\' et ideo, quia 
 iusti non sunt, non emendant et arguunt in misericordia, sed 
 oleo adulationis impinguant capita eorum quibus ipsi esse 
 capita uolunt, quoniam sub uno capite quod in caelo est in 
 unitate corporis quod per totam terram est esse nolunt, ut 
 merito plebibus eorum dicatur: qui uos felices dicunt, 
 in errorem uos mittunt et conturbant semitas 
 pedum uestrorum.

Qui ergo non uult sedere in conuenticulo uanitatis, non 
 euanescat tyfo superbiae quaerens conuenticula iustorum a 
 totius orbis unitate separata, quae non potest inuenire. iusti 
 enim per uniuersam ciuitatem quae abscondi non potest, quia 
 super montem constituta est — montem illum dico Danihelis in 
 quem lapis ille praecisus sine manibus creuit et impleuit uniuersam 
 terram —, per totam ergo istam ciuitatem toto orbe diffusam 
 iusti gemunt et maerent ob iniquitates quae fiunt in medio 
 eorum. non ergo quaerat separatos iustos, sed cum ipsis potius 
 in malorum temporali commixtione concorditer gemat. non enim 
 sedebit in conuenticulo uanitatis, quia ibi sedebit ubi conuersatur, 
 audiet autem dicentem apostolum: conuersatio nostra 
 in caelis est. ibi cum facinerosis non erit, ibi curiam 
 nequissimorum non patietur, ibi cum impiis non sedebit. in 
 tali spe habitet, ut ad rem cuius nunc habet spem peruenire 
 aliquando mereatur. non enim iam resurreximus sicut Christus

 

 
 
 
 aut iam cum illo sedemus in caelestibus, et tamen quia talem 
 spem nobis dedit et per ipsam spem iam quodammodo ibi 
 conuersamur, dicit apostolus: si autem resurrexistis cum 
 Christo quae sursum sunt quaerite, ubi Christus 
 estin dextera dei sedens. quae sursum sunt sapite, 
 non quae super terram. mortui enim estis et uita 
 uestra abscondita est cum Christo in deo. in illa 
 uita nostra, quae abscondita est cum Christo in deo, non 
 sedemus in conuenticulo uanitatis, quia, sicut idem apostolus 
 dicit, simul nos excitauit et simul sedere fecit in 
 caelestibus, sed in spe, nondum in re. spes autem quae 
 uidetur non est spes. quod enim uidet quis, quid 
 sperat? si autem quod non uidemus speramus, per 
 patientiam expectamus. quam patientiam isti miseri 
 perdiderunt et festinantes se ante tempus uelut a palea separare 
 se ipsos esse leuissimam paleam uento ablatam de area demonstrarunt. 
 quod ergo ait Sapientia teneamus: qui autem me 
 audit, habitabit in spe et silebit sine timore ab 
 omni malignitate. dum ergo habitamus in spe cogitantes 
 non quod sumus sed quod erimus, quia filii dei quidem 
 sumus, sed nondum apparuit quod erimus, quia 
 cum apparuerit similes ei erimus, quoniam uidebimus 
 eum sicuti est, in tali spe habitantes, quia haec 
 habitatio cogitationis non habet malos, nec conuenticula uanitatis 
 nec facinerosos nec iniquos nec impios patimur; et eos 
 tamen non in spe, sed in re quae uidetur patimur, in

 

 
 
 
 congregatione catholica toto orbe diffusa, donec transeat iniquitas, 
 donec tempore messis zizania colligantur, donec ultimo uentilabro 
 a frumento palea separetur, donec pisces boni a piscibus 
 malis, cum quibus intra eadem retia congregati sunt, in litore 
 seligantur, donec haedi ab ouibus, cum quibus sub uno pastore 
 in eisdem pascuis tamdiu pauerunt, ad sinistram in ultimo 
 segregentur.

Nulla est igitur securitas unitatis nisi ex promissis dei 
 ecclesia declarata, quae super montem ut dictum est constituta 
 abscondi non potest et ideo necesse est omnium terrarum 
 partibus nota sit. inconcussum firmumque teneamus nullos 
 bonos ab ea se posse diuidere, id est nullos bonos, etiamsi 
 cognitos sibi malos patiantur, ubicumque uersantur, propter 
 eos se a longe positis et incognitis bonis temerario schismatis 
 sacrilegio separare, ut, in quacumque parte terrarum uel facta 
 sunt ista uel fiunt uel futura sunt, ceteris terrarum partibus 
 longe positis et utrum facta sint uel cur facta sint ignorantibus 
 et tamen cum orbe terrarum in unitatis uinculo permanentibus 
 ea ipsa sit firma securitas, non hoc potuisse facere nisi aut 
 superbiae tumore furiosos aut inuidentiae liuore uaesanos aut 
 saeculari commoditate corruptos aut carnali timore peruersos. 
 quibus omnibus causis efficitur, ut uel boni falsis criminibus 
 infamentur uel temere de bonis falsa credantur uel etiam mali, 
 qui pro unitatis uinculo tolerati nihil obsunt bonis, disrupta 
 bonorum pace peruersissime fugiantur, cum uexationi frumentorum 
 non parcitur, usurpantibus sibi hominibus ante messem 
 quod angeli in messe facturi sunt.

Quae cum ita sint, audent etiam sacrilega schismata

 

 
 
 
 uel haereses impiae, si quo in flagello ut se corrigant ammonentur, 
 poenas furoris sui etiam inter martyria deputare. quod 
 existimans etiam Parmenianus in fine epistulae suae exhortatur 
 Tychonium, ut in parte Donati permaneat et persecutiones 
 perferat, dicens non se debere uoluntate coniungi eis quibus 
 persecutione cogente non iuncti sunt, adhibens etiam testimonium 
 scripturae dicentis: uae his qui perdiderunt sustinentiam 
 et deuerterunt in uias prauas! et quid facient, 
 cum inspicere coeperit dominus ? more suo cuncta de 
 diuinis libris aduersus se ipsos proponens. qui enim sustinentiam 
 perdiderunt, nisi qui eos, quos de criminibus quae obiciebant 
 conuincere nequiuerunt, pro pace Christi tolerare noluerunt, 
 ut sero postea cogitantes ipsam partem suam non esse per 
 multas particulas diuidendam, etiam sibi manifestissimos sacrilegos 
 quos ipsi damnarunt rursus receptos pro falsa Donati 
 pace tolerarent? et nunc iam tandem aliquando cognoscant et 
 corrigant, quod se impie fecisse ex eo saltem quod a Maximiano 
 passi sunt didicerunt. sed scilicet erubescant manifestissimis 
 rationibus corrigi, quia imperatorum iussionibus restiterunt, 
 ne illa quae se conqueruntur fuisse perpessos correcti perdidisse 
 uideantur. quasi non melius perdunt illa quam pereunt. si enim 
 habet aliquam umbram et quamuis falsam atque fallacem, 
 tamen nonnullam imaginem fortitudinis iubenti non cedere 
 imperatori, cuius uel humanae laudis inlecebra est apertissimae 
 contradicere ueritati? cur clausis oculis tam multa de scripturis 
 testimonia proferunt, quae intellecta et contra se prolata

 

 
 
 
 repudiant, quae si secundum illorum intellectum accipiantur 
 nihilominus eos de sua peruersitate conuincunt? nonne scriptum 
 est: non contradicas ueritati ullo modo? cui autem 
 nisi ueritati contradicitur, cum etiam regi ex ueritate aliquid 
 iubenti resistitur? sed rex homo quod minatur uel quod uindicat 
 ad tempus molestum est; non sic ille rex qui etiam ueritas 
 dicitur, qui nunc quoque illis per prophetam clamat: sine 
 causa percuaai filios uestros, disciplinam non receperunt, 
 qui propterea per humanas potestates nunc misericorditer 
 ammonet, ne in fine sic uindicet, ut non se possint 
 superbi de sua damnatione iactare. sub uindicta enim regum 
 potest hominum pertinacia falso nomine uirtutis uelle laudari; 
 aeternis autem ignibus concremari nec erit nec uocabitur fortitudo. 
 non enim erunt in illa die, qui caput ungant oleo adulationis 
 aut uana decepti fallacia coronas somnient damnatorum, dicentes 
 \'euge euge\' et iurantes per canos eorum, qui caput sanum non 
 habuerunt, et per campagos eorum, qui uiam pacis non agnouerunt. 
 quales turbas isti auertentes a Christi unitate et ad 
 suum nomen conuertere cupientes interim temporalia supplicia 
 schismatis sui conferre audent passionibus martyrum, ut eis 
 poenarum suarum natalicia celebrentur magno conuentu hominum 
 furiosorum, quorum e numero illi sunt, qui etiam nullo 
 persequente se ipsos ultro per montium abrupta praecipitant, 
 ut malam uitam peiore morte consumant. non erunt in illa 
 die stultae plebes quibus dicatur: nos sumus iusti qui patimur 
 persecutionem\' et caecis uendatur reprobus lapis pro gemma

 

 
 
 
 pretiosa, id est carnalis duritia pro spiritali patientia. non erunt 
 qui nomina principum furoris sui recitent ad altaria, uel quae 
 ab unitate Christi diuiserunt uel quae sub nomine Christi 
 contra ecclesiam Christi erexerunt haec sunt enim pretia, quae 
 isti ut accipiant, dum uolunt habere quod uendant, excitant 
 aduersum se potestatum seueritatem per animosam peruersitatem, 
 nec illi qui ab eis seducuntur et eos propterea iustos 
 putant, quia poenas iniquitatis exsoluunt, redeunt ad cor et 
 considerant, quare patiantur quae se pati gloriantur. quantum 
 enim erat, ut paululum aduerterent talia dicere Parmenianum 
 Tychonio de perferendis persecutionibus et gloria tolerantiae, 
 qualia dicunt omnes haeretici, de quibus cohercendis uel puniendis 
 similia regum iussa proferuntur, qualia certe iam Membressitanis 
 suis dicit etiam Saluius, cui tantas Abitinenses 
 plagas et contumelias intulerunt, per quos isti meruerant ut 
 de ecclesia pelleretur, ut eius ceruici etiam mortuorum canum 
 cadauera colligarent, ut postremo cum illo ad turpes uoces 
 cantionesque saltarent. quem sermonem, posteaquam tanta 
 perpessus est, eum putamus habuisse cum suis quos miseros 
 decepit, ut alteram sibi basilicam fabricarent? quanta dixit de 
 iustitia sua pro qua talia perpeti meruit, ideo se sanctum 
 persuadens quia passus est, ideo illos iniquissimos quia fecerunt? 
 Tuscorum tyrannorum commemoratur antiqua crudelitas, quod 
 mortua uiuis sed humana humanis corpora coniungebant; 
 canina uero humanis et hoc episcopalibus membris nescio 
 utrum quisquam se uel audisse umquam uel legisse commemoret. 
 notum est omnibus nugaces et turpes saltationes ab 
 episcopis solere compesci; quis umquam meminit ab hominibus,

 

 
 
 
 quos in auxilium episcopi petiuerunt, cum episcopis esse saltatum? 
 an forte Saluius tunc non erat episcopus, quia damnatio 
 eius in Bagaiensis concilii sententia recitatur? quid? si et ipse 
 postea reconciliaretur Primiano, sicut ei reconciliatus est Felicianus 
 eiusdem plenarii concilii ueridico ore damnatus, sicut 
 ibi eorum uerba recitantur, tunc esset episcopus, an forte non 
 admitteretur, quia sacrilegium schismatis quem coinquinauerit 
 potest mundari, sicut potuit Felicianus, quem uero canes 
 mortui collo suspensi immundum fecerint non potest expiari? 
 uellem scire quid ad haec dicunt tam manifesta tam publica 
 tam recentia, qui nobis antiquas calumnias suas quasi nostra 
 crimina obiciunt. quisquis eorum arbitratur me falsa iactare, 
 quid magnum est, quid difficile, ut animae suae curam gerens 
 pergat Membressam, quaerat an facta sint ista et defendat, si 
 potest? si enim dicit recte ista schismaticis fieri quos trecenti 
 et decem Donatistae episcopi damnauerunt, non murmurent 
 quando aliqua patiuntur, quamuis numquam talia passi sint, 
 quos ab unitate Christi schisma fecisse non trecentorum et 
 decem, sed totius orbis auctoritate conuincimus. si autem dicit 
 leuia esse quae passus est Saluius, quaero utrum, si aliquem 
 Donatistarum episcoporum saltare cogeret imperator et nolenti 
 facere bestias ignesque minaretur, non mallet illa perpeti quam 
 illud admittere, et cum passus esset, utrum non eum isti inter 
 sanctos martyres recitarent. grauiora ergo passus est Saluius, 
 cum quo saltatum est, quam si uiuus arsisset. nam si cuiquam 
 eorum haec duo proponerentur, utrum mallet non ipse saltare 
 sed saltari secum quam uiuus incendi, non dubitatur quid eum

 

 
 
 
 electurum esse respondeant. si autem dicit nihil aliud impetrasse 
 a proconsule Primianistas. nisi ut per Abitinenses Saluius de 
 basilica pelleretur, illos autem sua sponte fecisse quidquid ei 
 postea crudeliter turpiterque fecerunt, cur non sibi dicit sic 
 etiam posse catholicos nihil aliud ab imperatoribus petere, nisi 
 ut isti de basilicis quas nomine sacrilego retinent excludantur, 
 illos autem sua sponte regia potestate et honestate seruata in 
 sacrilegos uindicare multo mitius, quam Abitinenses nulla 
 imperiali lege, nulla iudiciaria iussione in Membressitanum 
 Saluium uindicarunt? quibus rebus consideratis prius quid 
 faciant et postea quid patiantur aduertant, ne, cum aduersus 
 facta sua oculos claudunt et ad poenas suas oculos aperiunt, 
 et hic frustra temporalia patiantur et in ultimo iudicio dei 
 etiam pro hoc ipso, quod frustra eos talibus molestiis ut 
 emendaret ammonuit, aeterno supplicio puniantur. non uetera 
 replico, ubi fallunt quos possunt; breuiter dico, praesentia 
 ingero, digito ostendo: damnati Maximianistae recipiuntur, 
 ignotae gentes arguuntur; Maximianistarum baptismus acceptatur, 
 orbis terrarum baptismus exufflatur. ecce Assuritani, ecce 
 Mustitani, ecce non longe mortuus Praetextatus, ecce adhuc 
 uiuus Felicianus, ecce nomina eorum inter damnatos Bagaiensi 
 concilio gestis proconsularibus allegata; talibus recentibus et 
 praesentibus factis quales ab initio fuerint satis indicant. si 
 quid pro huiusmodi peruersitatibus et iniquitatibus patiuntur, 
 si nolunt corrigi, saltem non audeant gloriari.

In quibusdam libris contra epistulam Parmeniani, Donatistarum 
 Carthaginiensis episcopi successorisque Donati, quaestio 
 noua uersatur et soluitur, utrum in unitate eorundem 
 communione sacramentorum mali contaminent bonos et quemadmodum 
 non contaminent disputatur propter ecclesiam toto 
 orbe diffusam, cui calumniando scisma fecerunt.

In quorum libro tertio, cum dissereretur, quomodo sit 
 accipiendum, quod ait apostolus: auferte malum ex uobis 
 ipsis, illud, quod dixi: ut ex se ipso quisque auferat 
 malum, non sic esse intellegendum, sed sic potius, ut homo 
 malus auferatur ex hominibus bonis, quod fit per ecclesiasticam 
 disciplinam, sicut graeca lingua indicat, ubi sine ambiguitate 
 scriptum est, ut intellegatur: \'hominem malum), non: \'hoc 
 malum\', quamuis et secundum istum intellectum responderim 
 Parmeniano.

Hoc opus sic incipit: Multa quidem alias aduersus 
 Donatistas .