Scripturi in euangelii librum, quem Lucas sanctus pleniore 11262 
 quodam modo rerum dominicarum distinctione digessit, stilum 
 ipsum prius exponendum putamus; est enim historicus. nam 
 licet scriptura diuina mundanae euacuet sapientiae disciplinam, 
 quod maiore fucata uerborum ambitu quam rerum ratione 
 subnixa sit, tamen si quis in scripturis diuinis etiam illa quae 
 miranda illi putant quaerit, inueniet.

tria sunt enim quae 
 philosophi mundi istius praecellentissima putauerunt, triplicem 
 scilicet esse sapientiam, quod aut naturalis sit aut moralis 
 aut rationalis. haec tria iam et in uetere testamento potuimus 
 aduertere. quid enim aliud significant tres illi putei, quorum 
 unus est uisionis, alius abundantiae, tertius iuramenti, nisi

 

 

 
 
 
 triplicem istam in patriarchis fuisse uirtutem? rationalis puteus 
 uisionis eo quod ratio uisum mentis acuat et animi purget 
 optutum, ethicus puteus abundantiae eo quod cedentibus 
 allophylis, quorum specie uitia corporis figurantur, uiuae Isaac 
 liquorem mentis inuenit — purum enim profluunt boni mores 
 et bonitas ipsa popularis abundat aliis sibi restrictior — tertius 
 puteus iuramenti, hoc est sapientiae naturalis, quae ea quae 
 supra naturam uel naturae sunt conprehendat; quod enim 
 adfirmatur et quasi deo teste iuratur etiam diuina conplectitur, 
 cum dominus naturae fidei testis adhibetur. quid etiam 
 tres libri Salomonis, unus de Prouerbiis, alius Ecclesiastes. 
 tertius de Canticis canticorum, nisi trinae huius ostendunt 
 nobis sapientiae sanctum Salomonem fuisse sollertem? qui 
 de rationabilibus et ethicis in Prouerbiis scripsit, de naturalibus 
 in Ecclesiaste, quia uanitas uanitatum et omnia 
 uanitas quae in hoc mundo sunt constituta; uanitati 
 enim creatura subiecta est, de moralibus autem et 
 rationabilibus in Canticis canticorum, eo quod cum animae 
 nostrae amor uerbi caelestis infunditur et rationali mens sancta 
 quadam societate conectitur, admiranda mysteria reuelantur.

euangelistis quoque quam putas defuisse sapientiam, quorum

 

 
 
 
 alii cum uariis generibus sint referti, singuli tamen diuerso 
 genere praestant? est enim uere sapientia naturalis in libro 
 euangelii, qui scribitur secundum Iohannem. nemo enim, 
 audeo dicere, tanta sublimitate sapientiae maiestatem dei 
 uidit et nobis proprio sermone reserauit. transcendit nubes, 
 transcendit uirtutes caelorum, transcendit angelos et uerbum 
 in principio repperit et uerbum aput deum uidit. quis autem 
 moralius secundum hominem singula persecutus quam sanctus 
 Matthaeus edidit nobis praecepta uiuendi? quid rationabilius 
 illo admirabili copulatu quam quod sanctus Marcus 
 in principio statim locandum putauit: ecce, mitto angelum 
 meum et uox clamantis in deserto, ut et admirationem 
 moueret et doceret humilitate hominem atque abstinentia et 
 fide placere debere, sicut ille sanctus Iohannes Baptista his 
 ad inmortalitatem gradibus ascendit, uestimento cibo nuntio?

at uero sanctus Lucas uelut quendam historicum ordinem 
 tenuit et plura nobis gestorum domini miracula reuelauit, ita 
 tamen ut omnis sapientiae uirtutes euangelii istius conplecteretur 
 historia. quid enim praecellentius ad sapientiam naturalem 
 quam quod spiritum sanctum creatorem etiam dominicae 
 incarnationis exstitisse reserauit? docet ergo naturalia, 
 si creat spiritus. unde et Dauid docens sapientiam naturalem 
 emitte inquit spiritum tuum, et creabuntur. docet

 

 
 
 
 moralia in eodem libro, cum me in illis beatitudinibus docet 
 mores, quemadmodum amare inimicum debeam, quemadmodum 
 non referire et repercutere uerberantem, quemadmodum benefacere, 
 mutuum dare cum desperatione recuperationis et cum 
 remuneratione mercedis; merces enim facilius sequitur non 
 exspectantem. docuit etiam rationabilia, cum lego quoniam 
 qui fidelis est in minimo et in maius fidelis est. 
 quid adhuc de naturalibus dicam, quod docuit uirtutes caelorum 
 moueri, dominum solis esse unigenitum dei filium, in 
 cuius passione tenebrae per diem factae sunt, terra obscurata 
 est, sol refugit?

ergo omnem quem mundana sibi prudentia 
 falso uindicat principatum sapientia uere possidet spiritalis, 
 praesertim cum, audacius ut aliquid usurpemus, ipsa fides 
 nostra, ipsum mysterium trinitatis sine hac triplici sapientia 
 esse non possit, nisi credamus et illum naturaliter patrem, 
 qui nobis genuit redemtorem, et illum ethicum filium, qui 
 patri usque ad mortem secundum hominem oboediens nos 
 redemit, et illum rationabilem spiritum, qui rationem colendae 
 diuinitatis et uitae regendae humanis pectoribus infudit. nec 
 quisquam putet nos potestatis aut uirtutis fecisse distantiam, 
 cum hac calumnia etiam Paulum possit incessere. neque enim 
 distantiam fecit ille, cum dixit: diuisiones gratiarum 
 sunt, idem autem spiritus: et diuisiones

 

 
 
 
 ministeriorum sunt, idem autem dominus: et diuisiones 
 operationum sunt, idem autem deus, qui operatur 
 omnia in omnibus. operatur enim omnia et in omnibus 
 filius, sicut habes alibi quia omnia et in omnibus Christus. 
 operatur et spiritus sanctus, quia omnia operatur 
 unus atque idem spiritus diuidens singulis prout 
 uult. nulla ergo operationum distantia, nulla discretio est. 
 ubi uel in patre uel in filio uel in spiritu sancto nulli secunda 
 plenitudo uirtutis est.

Haec igitur diligenter, cum legimus, consideremus, ut in 
 ipsis locis nobis possint melius elucere. qui enim quaerit 
 inuenit et qui pulsat aperietur ei. aperit sibi diligentia 
 ianuam ueritatis et ideo praeceptis caelestibus pareamus. 
 neque enim otiose dictum est homini quod nulli aliorum animantium: 
 in sudore uultus tui manducabis panem 
 tuum; his enim animalibus, quae natura inrationabilia sunt, 
 iussu dei terra pabulum ministrare praecepta est, soli autem 
 homini, ut rationabile quod accepit exerceat, uitae cursus in 
 labore praescribitur. qui enim non est contentus animalium 
 pabulo ceterorum, cui non satis est lignum fructiferum conmune 
 omnibus ad escam datum, sed delicias sibi uariarum 
 exquirit epularum, delicias sibi transmarinis arcessit e terris, 
 delicias uerrit e fluctibus, recusare non debet qui labore 
 uictum requirit, breuem si laborem pro uita subeat aeterna.

 

 
 
 
 itaque si quis in haec sacratarum disputationum certamina 
 ueniens exuat se uitae huius expositae ad errorem sollicitudine 
 et nudus malitiae athleta pietatis oleo spiritali uelut 
 quaedam animae membra perfusus suscipiat certamina ueritatis, 
 haut dubie perpetua promerebitur sacratarum praemia 
 coronarum. bonorum enim laborum nobilis fructus 
 est et quanto plura certamina tanto praecellentior corona 
 uirtutum.

Sed ad propositum reuertamur. historico stilo diximus 
 hunc euangelii librum esse digestum. denique describendis 
 magis rebus quam exprimendis praeceptis studium uberius 
 conparatione aliorum uidemus iupensum. et ipse euangelista 
 historico more a narratione sumsit exordium. fuit inquit 
 in diebus Herodis regis Iudaeae sacerdos quidam 
 nomine Zaccharias eamque historiam plena digestione 
 persequitur. unde etiam hi qui quattuor animalium formas 
 quae in Apocalypsi reuelantur quattuor euangelii libros intellegendos 
 arbitrati sunt hunc librum uolunt uituli specie 
 figurari; uitulus enim sacerdotalis est uictima. et bene congruit 
 uitulo hic euangelii liber, quia a sacerdotibus inchoauit 
 et consummauit in uitulo, qui omnium peccata suscipiens pro 
 totius mundi uita est inmolatus; sacerdotalis enim est ille 
 uitulus. idem quippe et uitulus et sacerdos: sacerdos, quia 
 propitiator est noster — aduocatum enim ipsum habemus

 

 
 
 aput patrem — uitulus, quia suo sanguine nos diluit et redemit 
 et bene accidit, ut quoniam euangelii librum secundum 
 Matthaeum diximus esse moralem, opinio huiuscemodi non 
 praetermitteretur; mores enim proprie dicuntur humani.

plerique 
 tamen putant ipsum dominum nostrum in quattuor euangelii 
 libris quattuor formis animalium figurari, quod idem 
 homo, idem leo, idem uitulus, idem aquila: homo, quia natus 
 ex Maria est, leo, quia fortis est, uitulus, quia hostia est, 
 aquila, quia resurrectio est. atque ita in libris singulis forma 
 animalium figuratur, ut uniuscuiusque libri series propositorum 
 uideatur animalium aut naturae aut uirtuti aut gratiae aut 
 miraculo conuenire. quae licet omnia in omnibus sint, tamen 
 plenitudo quaedam in singulis uirtutum est singularum. ortum 
 hominis alius descripsit uberius, mores quoque hominis praeceptis 
 uberioribus erudiuit; alius a potentiae coepit expressione 
 diuinae, quod ex rege rex, fortis ex forte, uerus ex uero 
 uiuida mortem uirtute contempserit; tertius sacrificium sacerdotale 
 praemisit et ipsam uituli inmolationem stilo quodam 
 pleniore diffudit; quartus copiosius ceteris diuinae miracula 
 resurrectionis expressit. unus igitur omnia et unus in 
 omnibus, sicut lectum est, non dissimilis in singulis, sed 
 uerus in cunctis. sed iam ipsum sermonem adoriamur euangelii.

Quoniam inquit multi conati sunt ordinare narrationem 
 rerum. pleraque nostrorum quemadmodum ueterum 
 Iudaeorum paribus et generibus formantur et causis 
 atque exemplorum similium pari usu exituque conueniunt 
 principioque rerum et fine concordant. nam sicut multi in 
 illo populo diuino infusi spiritu prophetarunt, alii autem prophetare 
 se pollicebantur et professionem destituebant mendacio 
 — erant enim pseudoprophetae potius quam prophetae, 
 sicut Ananias filius Azot, erat autem populi gratia discernere 
 spiritus, ut cognosceret quos referre deberet in numerum prophetarum, 
 quos autem quasi bonus nummularius inprobaret, 
 in quibus materia magis corrupta sorderet quam ueri splendor 
 luminis resultaret — sic et nunc in nouo testamento 
 multi euangelia scribere conati sunt, quae boni nummularii 
 non probarunt, unum autem tantummodo in quattuor libros 
 digestum ex omnibus arbitrati sunt eligendum.

et aliud quidem 
 fertur euangelium, quod duodecim scripsisse dicuntur. 
 ausus etiam Basilides euangelium scribere, quod dicitur secundum 
 Basilidem. fertur etiam aliud euangelium, quod scribitur

 

 
 
 
 secundum Thoman. noui aliud scriptum secundum Matthian. 
 legimus aliqua, ne legantur, legimus, ne ignoremus, legimus, 
 non ut teneamus, sed ut repudiemus et ut sciamus qualia 
 sint in quibus magnifici isti cor exaltant suum. sed ecclesia, 
 cum quattuor euangelii libros habeat, per uniuersum mundum 
 euangelistis redundat, haereses, cum multa habeant. unum 
 non habent; multi enim conati, sed dei gratia destituti 
 sunt plerique etiam ex quattuor euangelii libris in unum ea 
 quae uenenatis putauerunt adsertionibus conuenientia referserunt. 
 ita ecclesia quae unum euangelium habet unum deum 
 docet, illi autem qui alium deum ueteris testamenti, alium 
 noui adserunt ex multis euangeliis non unum deum, sed plures 
 fecerunt.

Quoniam multi inquit conati sunt. conati utique illi 
 sunt qui inplere nequiuerunt. ergo multos coepisse nec inplesse 
 etiam sanctus Lucas testimonio locupletiore testatur 
 dicens plurimos esse conatos. qui enim conatus est ordinare 
 suo labore conatus est nec inpleuit. sine conatu sunt enim 
 donationes et gratia dei, quae, ubi se infuderit, rigare consueuit, 
 ut non egeat, sed redundet scriptoris ingenium. non 
 conatus est Matthaeus, non conatus est Marcus, non conatus 
 est Iohannes, non conatus est Lucas, sed diuino spiritu ubertatem 
 dictorum rerumque omnium ministrante sine ullo molimine 
 coepta conplerunt. et ideo bene dicit: quoniam multi 

 

 
 
 
 conati sunt ordinare narrationem rerum quae in 
 nobis conpletae sunt uel quae in nobis redundant.

quod enim redundat nulli deficit et de conpleto nemo dubitat, 
 cum fidem effectus adstruat, exitus prodat. itaque euangelium 
 conpletum est et redundat omnibus per uniuersum orbem 
 fidelibus et mentes omnium rigat animumque confirmat. ergo 
 fundatus in petra et qui omnem fidei sumserit plenitudinem 
 firmamentumque constantiae recte dicit: quae in nobis conpletae 
 sunt, quoniam non signis et prodigiis, sed uerbo 
 uera et falsa discriminant qui salutaria domini gesta describunt 
 uel qui animum mirabilibus eius intendunt. quid enim 
 tam rationabile quam ut credas, cum legis ea gesta quae 
 supra hominem sunt, potioris esse naturae, at uero cum legis 
 ea quae sunt moralia, suscepti credas esse corporis passiones? ita uerbo atque ratione, non signis fides nostra fundatur.

Sicut tradiderunt inquit nobis qui ab initio ipsi 
 uiderunt et ministri fuerunt uerbi. non congruit 
 ista elocutio, ut magis ministerium uerbi quam auditum 
 esse credamus. sed quia non prolatiuum uerbum, sed substantiale 
 signatur uerbum illud, quod caro factum est et 
 habitauit in nobis, non uulgare uerbum, sed illud caeleste 
 intellegamus. cui apostoli ministrarunt. et tamen in Exodo 
 lectum est quia populus uidebat uocem domini, et 
 utique uox non uidetur, sed auditur. uox enim quid est nisi 
 sonus, qui non oculis cernitur, sed aure percipitur? uerum altissimo ingenio uoluit declarare Moyses quia uox uidetur 
 dei; interioris enim mentis uidetur obtutu, in euangelio autem

 

 
 
 
 non uox, sed illud quod uoce praestantius est uerbum uidetur. 
 unde et sanctus Iohannes euangelista quod erat inquit ab 
 initio, quod audiuimus et quod uidimus, oculis 
 nostris perspeximus et manus nostrae scrutatae 
 sunt de uerbo uitae: et uita apparuit, et uidimus 
 et testamur et adnuntiamus uobis de uita, quae 
 erat aput patrem et apparuit nobis. uides ergo quod 
 uerbum dei et uisum est apostolis et auditum. non solum 
 enim secundum corpus uiderunt dominum, sed etiam secundum 
 uerbum; uiderunt enim uerbum qui cum Moyse et Helia uiderunt 
 gloriam uerbi. isti enim uiderunt Iesum, qui in sua 
 uiderunt gloria, alii non uiderunt, qui corpus tantummodo 
 uidere potuerunt; non enim corporalibus, sed spiritalibus oculis 
 Iesus uidetur.

denique Iudaei non uiderunt eum, qui uidebant. 
 uidit eum Abraham, quia scriptum est: Abraham diem 
 meum uidit et gauisus est. uidit ergo eum Abraham, 
 qui dominum utique in corpore non uidebat, sed qui uidit in 
 spiritu uidit in corpore; qui autem uidit in corpore et non 
 uidit in spiritu nec in ipso uidit corpore quod uidebat. uidit 
 eum Esaias et, quia uidit in spiritu, uidit et in corpore. denique 
 non habebat inquit speciem suam neque decorem. 
 non uiderunt eum Iudaei; obcaecatum enim erat 
 insipiens cor eorum. ipse quoque non se posse a Iudaeis 
 uideri testificatur dicens: duces caeci, liquantes culicem, 
 camellum autem gluttientes. non uidit eum Pilatus,

 

 
 
 
 non uiderunt illi qui clamabant: crucifige, crucifige 
 eum; si enim uidissent, numquam dominum maiestatis 
 crucifixissent. qui ergo deum uidit uidit Emmanuhel, 
 hoc est: uidit nobiscum deum, qui autem deum 
 nobiscum non uidit non potuit uidere quem uirgo peperit. 
 denique qui non crediderunt dei filium nec filium uirginis 
 crediderunt.

quid est ergo deum uidere? nolo me interroges: 
 euangelium interroga, ipsum dominum interroga, immo dicentem 
 audi: Philippe, qui me uidit uidit et patrem, 
 qui me misit. quomodo tu dicis: ostende nobis 
 patrem? non credis quia ego in patre et pater in 
 me est? utique non corpus uidetur in corpore nec spiritus 
 uidetur in spiritu, sed solus ille pater uidetur in filio aut 
 iste filius uidetur in patre; non enim dissimiles in dissimilibus 
 uidentur, sed ubi unitas operationis est atque uirtutis, 
 et filius in patre et pater uidetur in filio. quae ego 
 inquit opera facio et ille facit. in operibus Iesus 
 uidetur, in operibus fili et pater cernitur. uidit legum 
 qui Galilaeum illud mysterium uidit, quod nemo posset 
 nisi mundi dominus elementa conuertere. uideo Iesum, 
 quando lego quia caeco liniuit oculos luto et reddidit 
 uisum; ipsum enim recognosco, qui de luto finxit hominem 
 et ei uiuendi spiritum, uidendi lumen infudit. uideo Iesum,

 

 
 
 + 
 quando peccata condonat; nemo enim potest peccata dimittere 
 nisi solus deus. uideo Iesum, quando Lazarum suscitat, et 
 non uiderunt qui uiderunt. uideo Iesum, uideo etiam patrem, 
 quando oculos ad caelum erigo, ad maria conuerto, ad terram 
 retorqueo; inuisibilia enim eius per ea quae facta 
 sunt intellecta conspiciuntur.

Sicut tradiderunt nobis qui ab initio uiderunt 
 et ministri fuerunt uerbi. gemina uirtus est in homine 
 perfecto, ut et intentio sit et actio. utramque igitur uirtutem 
 sanctus euangelista apostolis defert; non solum enim uiderunt 
 inquit, sed etiam ministri uerbi fuerunt. intentio 
 uisionis actionis est ministerium, finis autem intentionis est actio, principium actionis intentio. atque ut proprio apostolorum 
 utamur exemplo, intentio est quod Petrus et Andreas 
 audita domini uoce dicentis: faciam uos piscatores hominum 
 sine ulla conperendinatione reliquerunt scalmum, 
 uerbum secuti sunt. sed non statim in intentione actio. ne 
 ibi quidem adhuc actio, sed intentio, ubi dicit Petrus: domine, 
 quare non possum te sequi modo? animam 
 meam pro te ponam. erat enim intentio passionis, sed 
 nondum erat actio, licet in ieiuniis iam esset actio, esset in 
 uigiliis, esset in contemptu corporalium uoluptatum; haec 
 enim est actio Christiani. neque enim in omnibus rebus simul 
 et intentio et actio est, sed cum sit rei alterius actio, alterius 
 adhuc intentio est. nam et ipse Petrus cum multa apostolica 
 uirtute perpete peregisset, postea tamen quando dixit ei dominus: 
 tu me sequere, tulit crucem suam et secutus est

 

 
 
 
 uerbum atque actionem subiit passionis. sed fuerit in Petro, 
 Andrea, Iohanne et ceteris apostolis et intentionis et actionis 
 aequalitas:

est autem nonnumquam plus in intentione quam 
 in actione aut plus in actione quam in intentione, ut in euangelio 
 cernimus inter sanctam Mariam et Martham fuisse distantiam. 
 alia enim uerbum audiebat, alia festinabat circa 
 ministerium. quae stetit et ait: domine, non est tibi 
 curae quod reliquit me solam ministrare. dic ergo 
 illi, ut me adiuuet. et dixit illi: Martha, Martha. 
 Maria optimam partem elegit, quae non auferetur 
 ab ea. ergo in altera intentionis studium, in altera actionis 
 ministerium redundabat, utrique tamen utriusque uirtutis 
 studium suppetebat, siquidem et Martha, nisi audisset uerbum, 
 ministerium non subisset, cuius actio intentionis indicium est, 
 et Maria tantum gratiae de utriusque rettulit perfectione uirtutis, 
 ut ungueret pedes Iesu et tergeret capillis et totam 
 domum suae fidei odore conpleret. est etiam nonnumquam 
 maxima intentio, cassa actio, ut si medicinae animum aliquis 
 intendat et, cum omnia medendi praecepta cognouerit, non 
 exsequatur officia, atque ita fit ut quia cassa actio, cassa 
 etiam intentio sit. est etiam in nonnullis uberior aliquando 
 actio, exilior intentio, ut si aliquis baptismi salutaris sacramenta 
 percipiat et cognoscendis uariarum uirtutum praeceptis animum 
 nolit intendere, fit plerumque ut per intentionis incuriam

 

 
 
 + 
 fructum actionis amittat. ideo ergo utriusque uirtutis plenitudo 
 quaerenda est, quam consequi potuerunt apostoli, de 
 quibus dicit: qui ab initio uiderunt et ministri fuerunt, 
 ut per id quod uiderunt diuinae cognitionis intellegatur 
 intentio, per id quod ministri fuerunt eorum actio declaretur.

Uisum est inquit mihi. potest non soli uisum esse quod 
 uisum sibi esse declarat. non enim uoluntate tantum humana 
 uisum est, sed sicut placuit ei qui in me inquit loquitur 
 Christus, qui ut id quod bonum est nobis quoque bonum 
 uideri possit operatur; quem enim miseratur et uocat. et ideo 
 qui Christum sequitur potest interrogatus cur esse uoluerit 
 Christianus respondere: uisum est mihi. quod cum dicit, 
 non negat deo uisum; a deo enim praeparatur uoluntas 
 hominum. ut enim deus honorificetur a sancto, dei gratia 
 est. denique plurimi uoluerunt scribere euangelium, sed quattuor 
 tantummodo qui diuinam meruerunt gratiam sunt recepti.

uisum est inquit etmihi adsecuto aprincipio omnia 
 diligenter ex ordine. prolixiorem hunc euangelii librum 
 quam ceteros esse nemo dubitauerit. et ideo non ea quae 
 falsa sunt, sed quae uera sibi uindicat. denique etiam a sancto 
 apostolo Paulo testimonium meruit diligentiae. sic enim laudat 
 Lucan: cuius laus inquit est in euangelio per omnes 
 ecclesias. et uere laudabilis est qui meruit a tanto gentium 
 doctore laudari. adsecutum itaque se non pauca dicit, sed 
 omnia et adsecuto omnia uisum est scribere non omnia, sed

 

 

 

 
 
 
 ex omnibus; non enim scripsit omnia, sed adsecutus est. 
 omnia. quia quae fecit inquit Iesus, si scribantur 
 omnia, nec ipsum capere mundum arbitror. aduertis 
 enim quod consulto etiam ea quae ab aliis sunt scripta praeteriit, 
 ut diuersa in euangelio gratia refulgeret et propriis 
 quibusdam singuli libri mysteriorum gestorumque miraculis 
 eminerent. diuiserunt enim sibi uestimenta milites Christi. 
 quod suo loco plenius explanabitur.

Scriptum est autem euangelium ad Theophilum, hoc est ad 
 eum quem deus diligit. si deum diligis, ad te scriptum est, 
 si ad te scriptum est, suscipe munus euangelistae. pignus 
 amici in penetralibus animi diligenter adserua, bonum depositum 
 custodi per spiritum sanctum, qui datus 
 est nobis, frequenter inspice, saepius discute. fides pignori 
 prima debetur, fidem sequitur diligentia, ne conmissa tibi 
 pignera tinea aut aerugo consumat; quod enim tibi conmissum 
 est consumi potest. euangelium bonum pignus est, sed uide 
 ne uel in animo tuo illud aut tinea aut aerugo consumat.

consumit tinea, si quod bene legeris male credas. tinea haereticus 
 est, tinea Fotinus est, tinea tua Arrius est. scindit uestimentum 
 qui separat a deo uerbum. scindit uestimentum 
 Fotinus, cum legit: in principio erat uerbum et uerbum 
 erat aput deum et deus erat; integrum enim 
 uestimentum est, si legas: et deus erat uerbum. scindit 
 uestimentum qui separat a deo Christum. scindit uestimentum

 

 
 
 
 qui legit: haec est autem uita aeterna, ut cognoscant 
 te solum uerum deum, nisi cognoscat et Christum. non 
 enim solum patrem uere deum cognoscere uita aeterna 
 est, sed etiam Christum cognoscere uerum deum. uerum 
 de uero, deum de deo uita est sempiterna.- tinea est Christum 
 cognoscere sine diuinitatis fide aut corporis sacramento. 
 tinea est Arrius, tinea est Sabellius. patitur has tineas 
 spiritus fluctuantium, patitur has tineas spiritus qui non credit 
 quia pater et filius diuinitate unum sunt. scindit quod 
 scriptum est: ego et pater unum sumus qui unum per 
 discretas substantias diuidit. patitur hanc tineam spiritus qui 
 Iesum Christum in carne uenisse non credit et ipse tinea est: 
 ipse est enim antichristus, qui autem de deo sunt fidem 
 tenent et ideo tineam pati non queunt, quae diuidit uestimentum. 
 omne enim quod inter se diuiditur sicut Satanae 
 regnum non potest esse perpetuum.

est etiam aerugo animi, 
 cum saecularium sordibus cupiditatum religiosae acies intentionis 
 obducitur aut fidei puritas decoloratur nube perfidiae. 
 aerugo mentis est rei cupiditas familiaris, aerugo mentis 
 incuria est, aerugo mentis est adpetentia dignitatum, si in his 
 summa spes uitae praesentis locetur. et ideo ad diuina conuersi 
 acuamus ingenium, exerceamus adfectum, ut gladium 
 illum, quem uendita ueste emi dominus iubet, paratum semper 
 et lucidum tamquam in uagina mentis reconditum habere 
 possimus. arma enim spiritalia et fortia deo ad destruendas

 

 

 
 
 
 munitiones militibus Christi debent semper esse praesentia, 
 ne cum uenerit dux caelestis militiae, situ nostrorum offensus 
 annorum a legionum suarum nos societate discernat. 
 
 Fuit inquit in diebus Herodis regis Iudaeae sacerdos 
 quidam nomine Zaccharias de uice Abia et 
 uxor eius de filiabus Aaron et nomen eius Elisabet. 
 et erant ambo iusti, incedentes in omnibus 
 mandatis et iustificationibus domini sine querella.

docet nos scriptura diuina non solum mores in his 
 qui praedicabiles sunt, sed etiam parentes oportere laudari, 
 ut ueluti transmissa inmaculatae puritatis hereditas in his 
 quos uolumus laudare praecellat. quae enim alia intentio 
 hoc loco sancti euangelistae nisi ut sanctus Iohannes Baptista 
 nobilitetur parentibus miraculis moribus munere passione? sic 
 etiam sancti Samuhel mater Anna laudatur, sic Isaac a parentibus 
 nobilitatem pietatis accepit, quam posteris dereliquit. 
 sacerdos itaque Zaccharias nec solum sacerdos, sed etiam de 
 uice Abia, id est nobilis inter superiores semine.

et uxor 
 inquit eius de filiabus Aaron. non solum igitur a parentibus, 
 sed etiam a maioribus sancti Iohannis nobilitas propagatur, 
 non saeculari potestate sublimis, sed religionis successione 
 uenerabilis. tales enim maiores habere debuit praenuntius 
 Christi, ut non repente conceptam, sed a maioribus 
 acceptam et ipso infusam iure naturae praedicare fidem 
 dominici uideretur aduentus.

erant inquit ambo iusti incedentes 
 in omnibus mandatis et iustificationibus

 

 
 
 + 
 domini sine querella. quid ad hoc referunt qui peccatis 
 suis solacia requirentes sine peccatis frequentibus hominem 
 putant esse non posse et utuntur uersiculo quia scriptum est 
 in Iob: nemo mundus a sorde nec si una die uita 
 eius est; in terra numerosi menses eius ab ipso? 
 quibus respondendum est prius ut quid sit hominem sine 
 peccato esse definiant, utrum numquam omnino peccasse an 
 desisse peccare. si enim hoc putant sine peccato esse, desisse 
 peccare, et ipse consentio — omnes enim peccauerunt 
 et egent gloria dei — sin autem eum qui ueterem 
 errorem correxerit et in eam se uitae transformauerit qualitatem, 
 ut temperet a peccato. negant abstinere delictis, non 
 possum in eorum conuenire sententiam, cum legamus quia 
 sic dominus dilexit ecclesiam, ut exhibeat sibi 
 ipse gloriosam et non habentem maculam aut 
 rugam aut aliquid eiusmodi, sed ut sit sancta et 
 inmaculata. nam cum ecclesia ex gentibus, hoc est ex 
 peccatoribus congregata sit, quomodo ex maculatis inmaculata 
 potest esse, nisi primo per dei gratiam, quod abluta a delicto 
 sit, deinde quod per qualitatem non peccandi abstineat a 
 delictis? ita nec ab initio inmaculata — humanae enim hoc 
 inpossibile naturae — sed per dei gratiam et qualitatem sui.

 

 
 
 
 quia iam non peccat, fit ut inmaculata uideatur.

nec otiose 
 iustos ante deum dixit, incedentes in mandatis et 
 iustificationibus domini, in quo patrem omnipotentem 
 et filium conprehendit. filium esse qui legem tulerit. mandata 
 praescripserit etiam sanctus euangelista declarat. et bene 
 iustos ante deum; non enim omnis qui iustus est ante 
 hominem iustus est et ante deum. aliter uident homines, 
 aliter deus, homines in facie, deus in corde. et ideo fieri 
 potest ut aliquis adfectata bonitate populari iustus uideatur 
 mihi, iustus autem ante deum non sit, si iustitia non ex 
 mentis simplicitate formetur, sed adulatione simuletur; abscondita 
 enim in ea homo non poterit deprehendere. perfecta 
 igitur laus est ante deum iustum esse. unde et apostolus 
 cuius laus inquit non ex hominibus, sed ex deo. 
 beatus plane ille qui in conspectu dei iustus est, beatus ille 
 de quo dominus dignatur dicere: ecce uere Israhelita. 
 in quo dolus non est; uerus enim Israhelita qui deum 
 uidet et uideri se nouit a deo et ipsi exhibet cordis occulta. 
 solus enim perfectior qui ab eo probatur, qui non potest falli; 
 iudicia enim domini uera, iudicia autem hominum saepe 
 falluntur, ut et iniustis iustitiae gratiam frequenter adscribant 
 et iustum aut odio persequantur aut mendacio decolorent. 
 nouit autem dominus inmaculatorum uias nec pro 
 peccatore laudabilem nec pro laudabili peccatorem, sed 
 unumquemque pro conpetentium iudicat ratione meritorum; 
 idem est enim arbiter mentis et facti. diuina iudicia meritum

 

 
 
 + 
 iusti ex mentis habitu, non aliquo factorum exitu metiuntur; 
 plerumque enim aut bona mens facti reprehensibilis exitu 
 deformatur aut improba cogitatio facti alicuius decore uelatur. 
 sed etiam quod bene feceris, si male cogitaueris, diuino 
 iudicio non potest conprobari; scriptum est enim: iuste 
 quod iustum est persequeris. nam nisi esset ut iustum 
 iniuste faceres. numquam dictum esset: iuste quod iustum 
 est persequeris. et certe posse iustum iniuste fieri docuit 
 nos ipse saluator dicens: cum feceris elemosynam, 
 noli tuba canere ante te. et cum oratis, non eritis 
 sicut hypocritae. bonum est enim misericordia, bonum 
 est oratio, sed potest iniuste fieri, si iactantiae causa aliquis 
 pauperi largiatur, ut uideatur ab hominibus.

unde sanctus 
 euangelista non solum iustos ante deum et incedentes 
 in mandatis omnibus et iustificationibus domini, 
 sed etiam sine querella incedentes ait. quod mire cum 
 prophetico congruit dicto, quo sanctus Salomon in Prouerbiis 
 usus est dicens: prouide bona semper coram deo et 
 coram hominibus. nulla ergo querella est, ubi et mentis 
 bonitas concordat et facti, et plerumque iustitia durior hominum 
 querellam excitat.

quam uero congruat uerborum ipsa 
 distinctio et ordo conueniat diligenter aduerte. incedentes 
 inquit in omnibus mandatis et iustificationibus 
 domini. prius enim mandatum, secunda est iustificatio. 
 itaque cum mandatis caelestibus oboedimus, in mandatis incedimus 
 domini: cum iudicamus et congrue iudicamus, tenere 
 domini iustificationes uidemur.

plena igitur laudatio. quae

 

 
 
 genus mores officium factum iudicium conprehendit, genus in 
 maioribus, mores in aequitate, officium in sacerdotio, factum 
 in mandato, in iustificatione iudicium. 
 
 Factum est autem, cum sacerdotio fungeretur Zaccharias 
 in ordine uicis suae ante dominum deum 
 secundum consuetudinem sacerdotii, sorte exiit 
 ut incensum poneret ingressus in templum domini. 
 et omnis populus foris orabat hora incensi.

uidetur 
 hic sanctus Zaccharias summus designari sacerdos, quia sicut 
 lectum est, de priore tabernaculo, in quod semper intrabant 
 sacerdotes ministeria consummantes, uno tantum anni tempore 
 intrabat in templum: in secundo autem semel in anno 
 singularis summus sacerdos non sine sanguine, 
 quem offert pro se et populi delictis. hic est ille 
 summus sacerdos, qui adhuc sorte quaeritur, quia uerus adhuc 
 ignoratur; qui enim sorte legitur humano iudicio non conprehenditur. 
 ille igitur quaerebatur et alius figurabatur. ille 
 quaerebatur uerus in aeternum sacerdos, cui dicitur: tu es 
 sacerdos in aeternum, qui non hostiarum cruore, sed 
 proprio sanguine patrem deum generi reconciliaret humano. 
 sed tunc sanguis fundebatur in specie, in specie sacerdos 
 ordinabatur, nunc, quia ueritas uenit, relinquamus speciem, 
 ueritatem sequamur. et tunc quidem uices erant, nunc autem 
 est perpetuitas. erat ergo et certe erat cuius uices etiam 
 gerebantur.

sorte ergo legebatur, ut introiret templum

 

 
 
 
 sacerdos. si igitur in typo nullus poterat testis adhiberi, quid 
 aliud significabatur nisi eum sacerdotem esse uenturum, cuius 
 sacrificium non esset conmune cum ceteris, qui non in manu 
 factis templis sacrificaret pro nobis, sed in sui corporis templo 
 nostra peccata uacuaret. sorte ergo quaerebatur sacerdos. 
 ideo fortasse et milites uestimenta domini sortiebantur, ut, 
 quoniam in templo suo pro nobis dominus deferre sacrificium 
 praeparabat, circa ipsum quoque sortis agitatio praeceptum 
 legis inpleret. propter quod ait: non ueni legem soluere, 
 sed inplere, certe ut ipse esset, qui et exspectatus ueteri 
 testamento et mandato dei uideretur electus. denique et super 
 apostolum Matthiam sors cecidit, ne apostoli electio a mandato 
 discrepare legis ueteris uideretur.

Apparuit autem illi angelus stans a dextris altaris 
 incensi. non inmerito angelus uidetur in templo, quia 
 ueri sacerdotis iam nuntiabatur aduentus et caeleste sacrificium 
 parabatur, in quo angeli ministrarent. et bene apparuisse 
 dicitur ei qui eum repente conspexit, et hoc specialiter aut da 
 angelis aut de deo scriptura diuina tenere consueuit, ut quod 
 non potest praeuideri apparere dicatur; sic enim habes: 
 apparuit deus Abrahae ad ilicem Mambre. nam qui 
 ante non praesentitur, sed repentino uidetur aspectu adparere

 

 
 
 
 memoratur. non enim similiter sensibilia uidentur et is cuius 
 in uoluntate situm est uideri et cuius naturae est non uideri, 
 uoluntatis uideri. nam si non uult, non uidetur; si uult, 
 uidetur. apparuit enim deus Abrahae quia uoluit: alii, quia 
 noluit, non apparuit. uisum est etiam Stephano, cum lapidaretur 
 a populo, aperiri caelum, uisus est etiam Iesus stans 
 ad dexteram dei et non est uisus a populo. uidit Esaias 
 dominum Sabaoth, sed alius uidere non potuit, quia cui placuit 
 apparuit.

et quid de hominibus loquimur, cum etiam de 
 ipsis caelestibus uirtutibus et potestatibus legerimus quia 
 deum nemo uidit umquam? et addidit quod ultra caelestis 
 est potestates: unigenitus filius, qui est in sinu 
 patris, ipse enarrauit. aut adquiescatur igitur necesse est, 
 si deum patrem nemo uidit umquam, filium uisum esse in 
 neteri testamento et desinant haeretici ex uirgine ei principium 
 dare, qui antequam nasceretur ex uirgine uidebatur, aut 
 certe refelli non potest uel patrem uel filium uel certe spiritum 
 sanctum, si tamen est sancti spiritus uisio, ea specie 
 uideri, quam uoluntas elegerit, non natura formauerit, quoniam 
 spiritum quoque uisum accepimus in columba. et ideo deum 
 nemo uidit umquam, quia eam quae in deo habitat plenitudinem 
 diuinitatis nemo conspexit, nemo mente aut oculis 
 conprehendit; uidit enim ad utrumque referendum est. 

 

 
 
 
 denique cum additur: unigenitus filius ipse enarrrauit, 
 mentium magis quam oculorum uisio declaratur; species enim 
 uidetur, uirtus uero narratur; illa oculis, haec mente conprehenditur.

Sed quid de trinitate dicam? Seraphin quando uoluit apparuit 
 et uocem eius Esaias solus audiuit. apparuit angelus et 
 nunc praesto est, sed non uidetur; neque enim in potestate 
 nostra est uidere, sed in potestate illius apparere. tamen, etsi 
 potestas non est uidendi, est gratia promerendi, ut uidere 
 possimus. et ideo qui habuit gratiam meruit copiam; nos 
 copiam non meremur, quia deum uidendi gratiam non habemus.

et quid mirum si in praesenti saeculo nisi quando uult 
 dominus non uidetur? in ipsa quoque resurrectione non facile 
 est deum uidere nisi his qui corde sint mundo. et ideo beati 
 mundo corde; ipsi enim deum uidebunt quantos 
 beatos iam numerauerat et tamen uidendi his deum non promiserat 
 facultatem! si ergo hi qui mundo sunt corde deum 
 uidebunt, utique alii non uidebunt; neque enim indigni deum 
 uidebunt, neque is qui deum uidere noluerit potest deum 
 uidere. nec in loco deus uidetur, sed mundo corde, nec corporalibus 
 oculis deus quaeritur nec circumscribitur uisu nec 
 tactu tenetur nec auditur adfatu nec sentitur incessu. et cum 
 absens putatur, uidetur et, cum praesens est, non uidetur. 
 denique nec apostoli omnes Christum uidebant. et ideo ait: 
 tanto tempore uobiscum sum, et adhuc me non 
 cognouistis! qui enim cognouit quae sit latitudo et

 

 
 
 
 longitudo et altitudo et profundum et supereminentem 
 scientiae caritatem Christi, uidit et Christum, uidit 
 et patrem. nos enim iam secundum carnem non nouimus Christum. 
 sed secundum spiritum; spiritus enim ante faciem 
 nostram Christus dominus, qui nos in omnem plenitudinem 
 dei misericordia sua inplere dignetur, ut uideri possit 
 a nobis. ideo ergo apparuit Zacchariae angelus a dextris altaris 
 incensi, quia apparuit cum uoluit, non apparuit quamdiu 
 noluit.

apparuit autem a dextris altaris incensi, quia diuinae 
 insigne misericordiae deferebat; dominus enim a dextris 
 mihi, ne conmouear et alibi: dominus protectio 
 tua super manum dexterae tuae. atque utinam nobis 
 quoque adolentibus altaria, sacrificium deferentibus adsistat 
 angelus, immo praebeat se uidendum; non enim dubites adsistere 
 angelum. quando Christus adsistit, Christus immolatur; 
 etenim pascha nostrum immolatus est Christus. 
 nec uereare ne turbetur cor tuum angeli uisione — perturbamur 
 enim et a nostro alienamur adfectu, quando praestringimur 
 alicuius superioris potestatis occursu —; idem 
 enim angelus qui occurrerit nobis confirmare nos poterit, 
 sicut turbatum ante Zacchariam firmauit animo dicens: 
 ne timeas, Zaccharia, quoniam ecce oratio tua 
 exaudita est. et uxor tua Elisabet pariet filium. 
 et uocabis nomen eius Iohannes; et erit gaudium 
 tibi, e\'t multi in natiuitate eius gaudebunt.

plena 
 semper et redundantia sunt diuina beneficia, non exiguo

 

 
 
 
 constricta numero, sed uberi bonorum coaceruata congestu, ut 
 hic primo precationis fructus, deinde sterilis partus uxoris, 
 tum laetitia plurimorum et magnitudo uirtutis. altissimi quoque 
 propheta promittitur, quin etiam, ne qua esset dubitatio, 
 futuri quoque uocabulum designatur. tantis igitur supra uotum 
 fluentibus non inmerito diffidentiae poena silentium est, quod 
 in posterioribus explanabimus. sollemnis autem laetitia est in 
 ortu et generatione sanctorum; sanctus enim non solum parentum 
 gratia, sed etiam salus est plurimorum. unde admonemur 
 hoc loco sanctorum generatione laetari.

ammonentur 
 etiam parentes gratias agere non minus pro ortu quam pro 
 meritis filiorum; non enim mediocre munus est dei dare 
 liberos propagatores generis, successionis heredes. lege Iacob 
 duodecim filiorum generatione gaudere, Abrahae filius datur, 
 Zaccharias exauditur. diuinum igitur munus fecunditas est 
 parentis. agant itaque patres gratias, quia generauerunt, filii, 
 quia generati sunt; matres, quia coniugii praemiis honorantur; 
 stipendia enim militiae suae filii sunt. uernet in dei laudem 
 terra, quia colitur, mundus, quia cognoscitur, ecclesia, quia 
 deuotae numero plebis augetur. nec otiose in principio statim 
 Genesis dei iussu coniugium copulatur nisi ut haeresis destruatur. 
 sic enim deus coniugium probauit, ut iungeret, sic 
 remuneratus est, ut quibus sterilitas filios denegasset pietas 
 diuina concederet.

Et erit magnus coram domino. non corporis hic, sed 
 animae magnitudinem declarauit. est coram domino magnitudo 

 

 
 
 
 animae, magnitudo uirtutis, est etiam paruitas animae et pueritia 
 uirtutis. iuxta enim animae et corporis numeramus aetates, 
 non pro ratione temporis, sed pro qualitate uirtutis, ut 
 uir perfectus ille dicatur qui careat errore pueritiae et lubricum 
 adulescentiae animi maturitate non sentiat, pusillus autem 
 qui nullum adhuc uirtutis uideatur habuisse processum. unde 
 illud in Hieremia, cum misereretur dominus deflentis Ephraem 
 et peccata propria deprecantis: a iuuentute inquit mea 
 dilectus mihi est filius Ephraem, puer in deliciis. 
 si enim non fuisset puer in deliciis, numquam peccasset. et 
 bene utrumque dixit, et in deliciis et puerum; est enim puer 
 qui non peccat. ecce puer meus, quem elegi. per delicias 
 itaque peccauit qui ita erat informatus a domino, ut nescius 
 esset erroris. ergo et si puer in deliciis non fuisset et si in 
 uirum perfectum uirtutis processisset aetate, numquam lapsus 
 fuisset, ut illi necesse esset ueniam suorum petere delictorum. 
 cum magis meritorum praemia sperare deberet. quod etiam 
 dominus noster in euangelio uidetur exprimere, cum dicit: 
 nolite contemnere unum de pusillis istis. sed loco 
 suo plura seruentur. ergo pusillus contrarius magno est. et 
 si iuxta apostolum paruulus sub elementis est — cum enim 
 essemus paruuli, sub elementis huius mundi eramus 
 — ergo magnus supra elementa mundi est.

erit itaque

 

 
 
 
 magnus Iohannes non uirtute corporis, sed animae magnitudine. 
 denique non fines alicuius propagauit imperii, non triumphos 
 aliquos bellici certaminis adoreis praeoptauit, sed quod 
 est amplius, in deserto praedicans delicias hominum corporisque 
 lasciuiam magna animi uirtute depressit. paruulus ergo 
 in saeculo, magnus in spiritu. denique quasi magnus nec 
 uitae captus inlecebris sententiae constantiam uiuendi desiderio 
 mutauit.-

Et spiritu inquit sancto replebitur adhuc in utero 
 matris suae. non est dubium uerum hoc angeli esse promissum, 
 siquidem sanctus Iohannes, antequam nasceretur. 
 matris adhuc in utero positus spiritus accepti gratiam designauit. 
 nam cum et pater eius aut mater nulla ante mirabilia 
 fecissent, in utero parentis exsiliens domini euangelizauit 
 aduentum. sic enim habes quod, cum aduenisset mater domini 
 ad Elisabet, ait illa: ecce ut facta est salutatio tua 
 in auribus meis, exsultauit infans in utero meo: 
 nondum enim erat illi spiritus uitae, sed spiritus gratiae. 
 denique et alibi uiuendi substantiae praecurrere sanctificandi 
 gratiam potuimus aduertere, cum dicit dominus: priusquam 
 te formarem in utero, noui te et, priusquam exires 
 de uulua, sanctificaui te et prophetam in gentibus 
 posui te. alius enim est spiritus uitae huius, alius gratiae. 
 ille nascendo sumit exordium, moriendo defectum, iste non

 

 
 
 
 temporibus, non aetatibus cohercetur, non obitu exstinguitur, 
 non aluo matris excluditur. denique et sancta Maria plena 
 sancto spiritu prophetauit et Helisaeus mortuus defunctum 
 cadauer hominis tactu sui corporis suscitauit et Samuhel post 
 mortem secundum scripturae testimonium futura non tacuit.

et spiritu inquit sancto replebitur; cui enim adest 
 spiritus gratiae nihil deest, et cui spiritus sanctus infunditur 
 magnarum plenitudo uirtutum est.

Denique multos inquit filiorum Israhel conuertet 
 ad dominum deum ipsorum. non egemus testimonio 
 quod plurimorum sanctus Iohannes corda conuerterit. in quo 
 nobis propheticae scripturae et euangelicae suffragantur — 
 uox enim clamantis in deserto: parate uiam domino, 
 rectas facite semitas eius — et baptismata 
 populis frequentata declarant conuersae plebis non mediocris 
 factos esse processus, quia dum creditur Iohanni, creditur 
 Christo. non enim de se, sed de domino praedicabat praenuntius 
 Christi.

et ideo praeibit in conspectu domini in 
 spiritu et uirtute Heliae. bene ista iunguntur; numquam 
 enim sine uirtute spiritus nec sine spiritu uirtus est. 
 et ideo fortasse in spiritu et uirtute Heliae, quia sanctus 
 Helias et uirtutem magnam habuit et gratiam, uirtutem, ut 
 ad fidem animos populorum a perfidia retorqueret, uirtutem 
 abstinentiae atque patientiae et spiritum prophetandi. in deserto 
 Helias, in deserto Iohannes; ille coruis pascebatur, hic 
 dumis et calcata omni uoluptatis inlecebra parsimoniam

 

 
 
 
 praetulit luxumque contemsit. ille Achab regis gratiam non quaesiuit, 
 hic spreuit Herodis, ille Iordanen diuisit, hic ad lauacrum 
 salutare conuertit, hic cum domino uersatur in terris, 
 ille cum domino apparet in gloria, hic prioris, ille sequentis 
 dominici praecursor aduentus. ille post triennium arescentem 
 pluuiis terram rigauit et hic post triennium nostri corporis 
 humum fidei imbre perfudit. quaeris quod triennium sit? 
 ecce inquit anni tres sunt, ex quo uenio quaerens 
 fructum in ficulnea hac, et non inuenio; mysticus 
 enim numerus debebatur, ut salus populis redderetur: unus 
 in patriarchis annus — denique de hominibus tunc anni prouentus 
 fuit, qualis non fuit postea super terram — alius in Moyse 
 et prophetis ceteris, tertius in domini salutaris aduentu. ecce 
 inquit annum domini acceptum et diem retributionis. 
 et ille pater familias, qui plantauit uineam, non semel exactores 
 fructum, sed saepius destinauit. primum seruulos, secundo 
 alios seruulos destinauit, tertio autem filium suum 
 misit.

uenit ergo Iohannes in spiritu et uirtute Heliae; alterum 
 enim sine altero non potest esse, sicut etiam in sequentibus 
 repperietur, cum dicitur: spiritus sanctus superueniet 
 in te, et uirtus altissimi obumbrabit te. sed 
 fortasse hoc supra nos et supra apostolos uideatur exemplum; 
 nam et ille sub Helia diuiso amne fluuialium recursus

 

 

 

 
 
 
 undarum in originem fluminis, sicut dixit scriptura: Iordanis conuersus 
 est retrorsum, significat salutaris lauacri futura 
 mysteria, per quae in primordia naturae suae qui baptizati 
 fuerint paruuli a malitia reformantur. quid quod etiam apostolis 
 suis ipse dominus uirtutem spiritus esse tribuendam 
 promisit dicens: accipietis uirtutem adueniente in 
 uos spiritu sancto? deinde in sequentibus factus est 
 inquit subito sonus de caelo tamquam ui magna 
 ferretur spiritus. bene ui magna, quia spiritu oris 
 eius omnis uirtus eorum. et uirtus est illa, quam a 
 sancto spiritu apostoli consecuti sunt.

bene etiam praeibit 
 ante faciem domini sanctus Iohannes, qui praenuntius natus 
 et praenuntius mortuus est. et fortasse hoc mysterium in hac 
 uita nostra hodieque celebretur. praecurrit enim animae nostrae 
 quaedam uirtus Iohannis, cum credere paramus in Christum, 
 ut paret ad fidem animae uias nostrae et de uitae istius tramite 
 tortuoso rectas semitas nostri faciat conmeatus, ne anfractu 
 labamur erroris, quo omnis uallis animae nostrae uir- . 
 tutis fructibus possit inpleri et omnis saecularium altitudo 
 mentorum domino se humili magis timore prosternat sciens 
 nihil sublime posse esse quod fragile est.

 

 
 
 
 
 Et dixit Zaccharias ad angelum: unde hoc sciam? 
 ego enim sum senex et uxor mea processit in diebus 
 suis. et respondit ei angelus dicens: ego sum 
 Gabrihel angelus, qui adsto ante dominum, et missus 
 sum haec adnuntiare tibi. et eris tacens et 
 non poteris loqui usque in diem, quo haec omnia 
 fiant, propter quod non credidisti uerbis meis, 
 quae inplebuntur in tempore suo.

condemnatur silentio 
 incredulitas sacerdotis et fides prophetarum probatur oraculo. 
 clama inquit. et dixi: quid clamabo? omnis caro 
 faenum. uides iubentis imperium, obtemperantis obsequium, 
 interrogantis adfectum, obsequentis oraculum. credidit enim 
 qui quid clamet exposcit et, quia credidit, prophetauit. at 
 uero Zaccharias, quia non credidit, non potuit loqui, sed 
 erat annuens illis et remansit mutus. non unius mysterium 
 nec unius silentium est.

tacet sacerdos, tacet propheta. 
 nisi fallor, in uno uox totius plebis obmutuit, quia in 
 uno totus ad dominum per Moysen populus loquebatur. cessatio 
 sacrorum et silentium prophetarum, taciturnitas prophetae 
 et taciturnitas sacerdotis est. auferam inquit ualidam 
 uirtutem, prophetam et consiliarium. et uere abstulit 
 prophetas, a quibus abstulit uerbum, quod loqui in prophetis 
 solebat. et uere his abstulit uirtutem, quibus dei uirtus recessit, 
 abstulit his consiliarium, quos magni consilii angelus 
 declinauit, abstulit uocem, quia uox uerbi, non uocis

 

 

 
 
 
 est uerbum; nam nisi uerbum illud operetur in nobis, nullus 
 est sonus uocis. uox Iohannes est — uox enim clamantis 
 in deserto — Christus est uerbum; hoc uerbum operatur et 
 ideo, ubi desiuit operari, muta repente carens spiritu ueluti 
 quaedam animae lingua conticuit. transiuit enim ad nos dei 
 uerbum et in nobis non tacet. denique iam non potest Iudaeus 
 dicere quod potest dicere Christianus quia experimentum 
 quaeritis eius qui in me loquitur Christus.

Et ipse erat annuens illis. remansit ergo mutus Zaccharias 
 et erat annuens illis. quid est nutus nisi quidam sine 
 uerbo corporalis actus indicare moliens nec exprimens uoluntatem, 
 quidam suprema morte uoce suppressa mutus sermo 
 morientum? nonne tibi uidetur huic similis esse populus 
 Iudaeorum ita inrationabilis, ut actuum suorum non possit 
 praestare rationem, qui in ultimo spei uitalis obitu constitutus 
 uocem quam habebat amiserit, quae titubantis actu corporis 
 signum uerbi cupiat explicare, non uerbum? mutus ergo 
 populus sine ratione, sine uerbo. cur enim tibi magis uideatur 
 mutus esse qui sonum quam qui mysterium nescit? 
 est profecto uox operum fideique clamor, sicut lectum est: 
 sanguis fratris tui ad me clamat. et ille clamat, 
 qui in corde suo clamat per diem. qui ergo cordis clamorem 
 perdidit perdidit linguae; nam qui distinctionem fidei non

 

 
 
 
 tenet quomodo potest tenere uerborum? et ante quidem Moyses 
 dixerat quia loqui non poterat, sed posteaquam dixit, 
 uerbum accepit et bonorum operum edidit claritatem. ergo 
 sicut Moyses typus populi fuit et typus legis, ita etiam Zaccharias 
 tacuit.

singula itaque ut concurrant considerandum 
 est, uerbum in utero, lex in silentio, Iohannes appellatur et 
 Zaccharias loquitur, uerbum editur, lex absoluitur, sed legis 
 absolutio uerbi est explicatio, et ideo qui dixerit uerbum loquitur, 
 etiamsi ante non sit locutus. ab angelo iubetur tacere 
 Zaccharias, ab angelo uox premitur Iudaeorum; non enim 
 humanae, sed diuinae hoc potestatis imperium est, ut non 
 loquatur deo qui non credidit Christo. et ideo credamus, ut 
 loquamur, credat Iudaeus, ut loqui possit. loquamur spiritu 
 mysteria, intellegamus rationem sacrificiorum ueterum, aenigmata 
 prophetarum. mutus est qui non intellegit legem, mutus 
 est qui non intellegit diuinarum seriem scripturarum; uox 
 enim nostra fides est. et ideo malo in ecclesia quinque 
 uerba mente mea loqui, ut alios instruam, quam 
 decem milia uerborum in lingua; linguae enim in 
 signo sunt non fidelibus, sed infidelibus, prophetia 
 autem non infidelibus, sed fidelibus. 
 
 Post hos autem dies concepit Elisabet uxor 
 eius et occultabat se mensibus quinque dicens:

 

 
 
 
 quid mihi sic fecit dominus in diebus, quibus 
 respexit auferre obprobrium meum inter homines?

magna sanctis cura est uerecundiae, ut plerumque in ipsis 
 pudor uotis sit, sicut hoc loco aduertimus sanctam Elisabet, 
 quae utique filios habere cupiebat, occultantem se mensibus 
 quinque. quae causa occultationis nisi pudoris? est enim unicuique 
 officio praescripta aetas et quod tempore decet tempore 
 non decet aeuique mutatio facti uniuscuiusque mutat 
 saepe naturam. sunt etiam ipsi quaedam tempora praescripta ■ 
 coniugio, quando dare operam liberis sit decorum, dum anni 
 uigent, dum suscipiendorum liberorum spes est, dum generandi 
 usus est in exemplo, copulae quoque usus in studio 
 est. at uero ubi matura aeui senectus successerit et aetas 
 regendis liberis habilior quam creandis, pudor est legitimi 
 licet coitus indicia gestare et grauari alienae aetatis onere 
 et tumescere aluum non sui temporis fructu. senes enim ab 
 ipsa concluduntur aetate et iusto intemperantiae pudore reuocantur 
 facere opera nuptiarum. adulescentes ipsi plerumque 
 filiorum uota praetendunt et excusandum arbitrantur aetatis 
 calorem generationis adfectu. quanto magis senibus agere 
 turpe est quod adulescentibus pudor est confiteri! quin etiam 
 ipsi iuuenes, sobria timore diuino corda qui temperant, suscepta 
 plerumque subole renuntiant operibus iuuentutis.

et 
 quid mirum de hominibus, si pecudes quoque muto quodam 
 opere loquuntur generandi sibi studium, non desiderium esse

 

 
 
 
 coeundi? siquidem ubi semel grauem aluum sibi senserint et 
 genitali aruo semen receptum, iam nec concubitu indulgent 
 nec lasciuiam amantis, sed curam parentis adsumunt. at uero 
 homines nec conceptis nec deo parcunt: illos contaminant, 
 hunc exasperant. priusquam te inquit formarem in 
 utero, noui te et in uulua matris sanctificaui te. 
 ad cohibendam petulantiam tuam manus quasdam tui auctoris 
 in utero hominem formantis aduertis. ille operatur, et 
 tu sacri uteri secretum incestas libidine? uel pecudem imitare 
 uel deum uerere. et quid de pecudibus loquar? terra 
 ipsa a generandi opere saepe requiescit et, si inpatienti hominum 
 studio iactis frequenter seminibus occupetur, inpudentiam 
 multat agricolae, fecunditatem sterilitate conmutat. ita quidam 
 in ipsis elementis ac pecudibus ab usu non cessare generandi 
 naturae pudor est.

merito ergo sancta Elisabet erubescebat 
 gratiam, etsi non recognosceret culpam. nam etsi concepit 
 de uiro — neque enim aliter de hominis ortu fas est credere — 
 tamen partus sui erubescebat aetatem. et rursus caruisse se 
 gaudebat obprobrio; pudor est enim feminis nuptiarum praemia 
 non habere, quibus haec sola est causa nubendi. hoc 
 igitur obprobrium consolatur sui pudore sublatum, eo pudore, 
 ut dixi, quod pudebat eam propter aetatem. unde intellegi 
 potest quia iam non conueniebant inter se concubitu coniugali; 
 neque enim ea quae senilem non erubesceret coitum

 

 
 
 
 erubesceret partum; et tamen erubescit onus parentis, quamdiu nescit 
 mysterium religionis.

illa quae occultabat se, quia conceperat 
 filium, iactare se coepit, quia generabat prophetam, et 
 quae erubescebat ante benedicit et quae dubitabat ante firmatur 
 ecce enim inquit, ut uox salutationis tuae 
 facta est in auribus meis, exsultauit in gaudio 
 infans in utero meo. itaque magna uoce clamauit, ubi 
 domini sensit aduentum, quia religiosum credidit partum; 
 nulla enim causa erat pudoris, ubi prophetae ortus datae, non 
 adfectatae fidem generationis adscisceret.

Eodem autem tempore missus est angelus Gabrihel 
 a domino in ciuitatem Galilaeae, cui nomen 
 Nazareth, ad uirginem desponsatam uiro, cui nomen 
 erat Ioseph, de domo Dauid, et nomen uirginis 
 Maria. latent quidem diuina mysteria nec facile iuxta 
 propheticum dictum quisquam hominum potest scire consilium 
 dei, sed tamen ex ceteris factis atque praeceptis domini salutaris 
 possumus intellegere et hoc perpensioris fuisse consilii, 

 

 
 
 
 quod ea potissimum lecta est, ut dominum pareret, quae 
 erat desponsata uiro. cur autem non antequam desponsaretur 
 inpleta est? fortasse ne diceretur quod conceperat ex adulterio. 
 et bene utrumque posuit scriptura, ut et desponsata esset et 
 uirgo: uirgo, ut expers uirilis consorti uideretur, desponsata, 
 ne temeratae uirginitatis adureretur infamia, cui grauis aluus 
 corruptelae uideretur insigne praeferre. maluit autem dominus 
 aliquos de suo ortu quam de matris pudore dubitare — sciebat 
 enim teneram esse uirginis uerecundiam et lubricam 
 famam pudoris — nec putauit ortus sui fidem matris iniuriis 
 adstruendam. seruatur itaque sanctae Mariae sicut pudore 
 integra ita inuiolabilis opinione uirginitas; oportet enim sanctos 
 et ab his testimonium habere qui foris sunt, nec decuit 
 sinistra uirginibus opinione uiuentibus uelamen excusationis 
 relinqui, quod infamata mater quoque domini uideretur.

quid 
 autem Iudaeis, quid Herodi posset adscribi, si natum uiderentur 
 ex adulterio persecuti? quemadmodum autem ipse 
 diceret: non ueni legem soluere, sed inplere, si uideretur 
 coepisse a legis iniuria, cum partus innuptae lege damnetur? 
 quin etiam locupletior testis pudoris maritus adhibetur, 
 qui posset et dolere iniuriam et uindicare obprobrium, si non 
 agnosceret sacramentum. quid quod etiam fides Mariae uerbis 
 maior adsciscitur et mendacii causa remouetur? uideretur

 

 
 
 
 enim culpam obumbrare uoluisse mendacio innupta praegnas. 
 causam autem mentiendi indesponsata habuit, desponsata non 
 habuit, cum coniugii praemium et gratia nuptiarum partus 
 sit feminarum.

non mediocris quoque causa est, ut uirginitas 
 Mariae falleret principem mundi, qui cum desponsatam uiro 
 cerneret, partum non potuit habere suspectum. fallendi autem 
 principis mundi fuisse consilium ipsius domini uerba declarant, 
 cum apostoli iubentur tacere de Christo, cum sanati prohibentur 
 gloriari de remedio, cum daemones praecipiuntur silere de dei 
 filio. fallendi, ut dixi, principis mundi fuisse consilium etiam 
 apostolus declarauit dicens: sed loquimur dei sapientiam 
 in mysterio absconditam, quam nemo principium 
 istius saeculi cognouit. si enim cognouissent, numquam 
 dominum maiestatis crucifixissent, 
 hoc est: numquam me redimi domini morte fecissent. fefellit 
 ergo pro nobis, fefellit ut uinceret, fefellit diabolum, cum 
 temtaretur, cum rogaretur, cum dei filius diceretur, ut nusquam 
 diuinitatem propriam fateretur. sed tamen magis fefellit 
 principem saeculi; diabolus enim etsi aliquando dubitauit, 
 cum diceret: si filius dei es, mitte te deorsum, tamen 
 uel sero cognouit et discessit ab eo. cognouerunt et daemones, 
 qui dicebant: \'nouimus qui sis, Iesus, filius dei. quid

 

 
 
 
 uenisti ante tempus torquere nos?\' et ideo uenisse 
 cognouerunt, quia praecognitum habebant esse uenturum. 
 principes autem saeculi non cognouisse, quo maiore possumus 
 quam apostolicae sententiae probare documento: si enim 
 cognouissent, numquam dominum maiestatis crucifixissent? 
 daemonum enim malitia facile etiam occulta 
 deprehendit, at uero qui saecularibus uanitatibus occupantur 
 scire diuina non possunt.

Bene autem sibi diuiserunt euangelistae, ut sanctus Matthaeus 
 Ioseph ab angelo moneri induceret ne dimitteret 
 Mariam, Lucas illic euangelista testimonium ferret quod non 
 conuenissent, hic ipsa Maria fateretur, cum dicit angelo: 
 quomodo fiet istud, quoniam uirum non cognoui? 
 sed et ipse sanctus Lucas uirginem declarauit dicens: et 
 nomen uirginis Maria, et propheta edocuit, qui ait: 
 ecce uirgo in utero accipiet, et Ioseph designauit, qui 
 quoniam praegnatem uidebat quam non cognouerat dimittere 
 gestiebat, et dominus ipse in cruce positus manifestauit, cum 
 dicit matri: mulier, ecce filius tuus, deinde discipulo: 
 ecce mater tua. etiam uterque testatus est, discipulus et 
 mater, quia ex illa hora suscepit eam discipulus in 
 sua. utique si conuenissent, numquam uirum proprium reliquisset, 
 nec uir eam iustus a se discedere passus esset.

 

 
 
 
 quomodo autem dominus diuortium praecepisset, cum ipsius sit 
 sententia quia nemo dimittere debet uxorem excepta causa 
 fornicationis ?

pulchre autem docuit sanctus Matthaeus quid 
 facere debeat iustus, qui probrum coniugis deprehenderit, ut 
 incruentum ab homicidio, castum ab adulterio praestare se 
 debeat; qui enim coniungitur meretrici unum corpus 
 est. ergo ubique in Ioseph iusti gratia et persona seruatur, 
 ut testis ornetur; os enim iusti mendacium nescit et 
 lingua eius loquitur iudicium, iudicium eius loquitur ueritatem. 
 nec te moueat quod frequenter scriptura coniugem 
 dicit; non enim uirginitatis ereptio, sed coniugii testificatio, 
 nuptiarum celebratio declaratur. denique quam non accepit 
 nemo dimittit et ideo qui uolebat dimittere fatebatur acceptam.

Simul etiam mouere non debet quod ait euangelista: non 
 cognouit eam, donec peperit filium; illud enim uel 
 idioma scripturae est — sicut habes alibi: et donec senescatis, 
 ego sum. numquid post illorum senectutem deus 
 esse desiuit? et in psalmo: dixit dominus domino meo: 
 sede a dextris meis, donec ponam inimicos tuos 
 scabillum pedum tuorum. numquid postea non sedebit? uel 
 quia qui causam agit satis putat quod causae est dicere, 
 redundantia non requirit; satis enim est ei ut causam susceptam 
 adstruat, incidentem differat. et ideo qui incarnationis 
 incorruptum susceperat probare mysterium non putauit uberius 
 persequendum uirginitatis Mariae testimonium, ne defensor 
 magis uirginis quam adsertor mysterii crederetur. certe quando 

 

 
 
 
 iustum docuit Ioseph, satis declarauit quod sancti spiritus 
 templum, matrem domini, uterum mysterii uiolare non potuit.

didicimus seriem ueritatis, didicimus consilium: discamus 
 et mysterium. bene desponsata, sed uirgo, quia est ecclesiae 
 typus, quae est inmaculata, sed nupta. concepit nos uirgo de 
 spiritu, parit nos uirgo sine gemitu. et ideo fortasse sancta 
 Maria alii nupta, ab alio repleta, quia et singulae ecclesiae 
 spiritu quidem replentur et gratia, iunguntur tamen ad temporalis 
 speciem sacerdotis. 
 
 Et ingressus ad eam angelus dixit: haue, gratia 
 plena, dominus tecum, benedicta tu inter mulieres. 
 ipsa autem, ut uidit eum, mota est in introitu 
 eius.

disce uirginem moribus, disce uirginem uerecundia, 
 disce uirginem oraculo, disce mysterio. trepidare uirginum 
 est et ad omnes uiri ingressus pauere, omnes uiri adfatus 
 uereri. discant mulieres propositum pudoris imitari. sola in 
 penetralibus, quam nemo uirorum uideret, solus angelus repperiret: 
 sola sine comite, sola sine teste, ne quo degeneri deprauaretur 
 adfatu, ab angelo salutatur. disce, uirgo, uerborum 
 uitare lasciuiam; Maria etiam salutationem angeli uerebatur. 
 erat tamen inquit cogitans qualis esset haec salu-

tatio, et ideo cum uerecundia, quia pauebat, cum prudentia, 
 quia benedictionis nouam formulam mirabatur, quae nusquam 
 lecta est, nusquam ante conperta. soli Mariae haec salutatio 
 seruabatur; bene enim sola gratia plena dicitur, quae sola

 

 
 
 
 gratiam quam nulla alia meruerat consecuta est, ut gratiae 
 repleretur auctore. erubescebat ergo Maria, erubescebat etiam 
 Elisabet, et ideo cognoscamus quid intersit inter mulieris et 
 uirginis uerecundiam. illa de causa erubescebat, haec per 
 uerecundiam; in muliere modus pudoris adhibetur, in uirgine 
 pudoris augetur gratia. 
 
 Et ait ei angelus domini: ne timeas, Maria; inuenisti 
 enim gratiam aput deum. et ecce concipies 
 in utero et paries filium et uocabis nomen eius 
 Iesum.

hic erit magnus. dictum est quidem etiam de 
 Iohanne ab angelo quia erit magnus, sed ille quasi homo 
 magnus hic quasi deus magnus; magnus enim dominus 
 et laudabilis nimis et magnitudinis eius non est 
 finis. et uere et ille magnus, quia maior inter natos 
 mulierum propheta Iohanne Baptista nemo est. 
 habet tamen maiorem, quia qui minor est in regno dei 
 maior est illo. magnus autem Iohannes. sed coram domino 
 et magnus Iohannes uinum et siceram non bibit, hic cum 
 publicanis et peccatoribus manducat et bibit. ille abstinentia 
 meritum colligat, cui potentia nulla naturae, Christus autem, 
 cui naturaliter suppetebat delicta donare, cur eos declinaret, 
 quos abstinentibus poterat praestare meliores?

simul mystice 
 non dedignatur eorum conuiuium, quibus daturus est sacramentum. 
 hic ergo manducat, ille ieiunat, utriusque populi 
 typus: in illo ieiunat, in hoc pascitur. sed ieiunauit et 

 

 
 
 
 Christus, ne praeceptum declinares, manducauit cum peccatoribus, 
 ut gratiam cerneres, agnosceres potestatem. magnus ergo et 
 Iohannes, sed huius magnitudo habet principium, habet finem, 
 dominus autem Iesus idem est finis atque principium, 
 idem primus et nouissimus. nihil ante primum, nihil 
 ultra nouissimum.

neque te generationis humanae consuetudo 
 in uitium trahat, ut putes non primum esse, quia filius est. 
 sequere scripturas, ut errare non possis. primus filius dicitur. 
 lectum est etiam quia et solus pater, qui solus habet 
 inmortalitatem et lucem habitat inaccessibilem, 
 sicut legisti: et inmortali soli deo, sed neque primus 
 ante patrem neque solus sine filio. si alterum negas, alterum 
 adstruis: utrumque sequere et utrumque confirmas. non dixit: 
 \'ego prior et ego posterior\', sed: ego primus et ego nouissimus. 
 primus est filius et ideo coaeternus; habet enim 
 patrem, cum quo sit aeternus. audeo dicere: \'primus est filius 
 sed solus non est\\ et bene dico et religiose dico. quid erigitis 
 ad inpietatem, haeretici, aures? laqueos quos tenditis incidistis. 
 primus est filius et solus non est: primus, quia cum 
 patre semper, solus non est, quia sine patre numquam est. 
 non ego hoc dico, sed ipse dixit: et non sum solus, 
 quia pater mecum est. solus pater, quia unus deus, solus 
 pater, quia sola diuinitas patris et filii et spiritus sancti, et 
 quod unum est solum est. solus pater, solus unigenitus, solus 
 et spiritus sanctus; neque enim qui filius et pater aut qui 
 pater et filius aut qui spiritus sanctus et filius. alius pater, 
 alius filius, alius spiritus sanctus; legimus enim: rogabo 
 patrem, et alium paraclitum dabit uobis. solus

 

 
 
 
 pater, quia unus deus, ex quo omnia, solus filius, quia unus 
 dominus, per quem omnia. solum diuinitas facit, generatio 
 et patrem testificatur et filium, ut nusquam filius sine patre 
 aut pater uideatur esse sine filio. ergo nec solus, quia non 
 solus inmortalis, nec solus lucem habitat inaccessibilem, quia 
 deum nemo uidit umquam nisi unigenitus filius, 
 qui est in sinu patris, qui sedet ad dexteram patris. et 
 huic quidam audent dicere inaccessibilem lucem esse, quam 
 habitat pater. numquid lux melior patre? quae autem lux 
 inaccessibilis ei cui non est inaccessibilis pater, et ipse lux 
 uera et genitor lucis aeternae, de qua dictum est: erat lux 
 uera, quae inluminat omnem hominem uenientem 
 in hunc mundum? uide ne illa sit lux inaccessibilis, quam 
 habitat pater, habitat et filius, quia pater in filio et filius in 
 patre.

bene ergo magnus; late enim funditur dei uirtus, late 
 caelestis substantiae magnitudo porrigitur. nihil praescriptum, 
 nihil circumscriptum, nihil emensum, nihil dimensum trinitas 
 habet. non loco clauditur, non opinione conprehenditur, non 
 aestimatione concluditur, non aetate uariatur. dedit quidem 
 dominus Iesus hominibus magnitudinem; in omnem enim 
 terram exiuit sonus eorum et in fines orbis terrae 
 uerba eorum, non in fines tamen mundi, non in fines caeli, 
 non ultra caelos. at uero in domino Iesu omnia condita 
 sunt in caelis et in terra, uisibilia et inuisibilia, 
 et ipse est ante omnis et omnia in ipso constant. 
 caelum aspice, Iesus illic est; terram intuere, Iesus 
 adest; ascende uerbo in caelum, descende uerbo in infernum, 
 Iesus adest. etenim si ascenderis in caelum, Iesus illic est; 

 

 
 
 
 si descenderis in infernum. adest. hodie cum loquor, mecum 
 est, intra hoc punctum, intra hoc momentum et, si in Armenia 
 nunc loquitur Christianus, Iesus adest; nemo enim dicit 
 dominum legum nisi in spiritu sancto. abyssos opinione 
 si penetres, illic quoque Iesum uidebis operari; scriptum 
 est enim: ne dixeris in corde tuo: quis ascendit 
 in caelum? id est Christum deducere, aut: quis 
 descendit in abyssum? hoc est Christum ex mortuis 
 reducere. ubi ergo non est qui caelestia, inferna et 
 terrena conpleuit? bene ergo magnus cuius uirtus mundum 
 repleuit, qui ubique est et erit semper, quia regni eius 
 non erit finis.

Dixit autem Maria ad angelum: quomodo fiet istud, quoniam uirum non cognoui? uidetur hic non 
 credidisse Maria, nisi diligenter aduertas; neque enim fas est 
 ut electa ad generandum unigenitum dei filium fuisse uideatur 
 incredula. quo autem modo fieri posset — licet salua 
 praerogatiua sit matris, cui profecto fuit amplius deferendum, 
 sed ut praerogatiua maior, maior etiam fides ei debuit reseruari 
 - quo ergo fieri modo posset, ut Zaccharias, qui non 
 crediderat, silentii condemnaretur, Maria autem, si non credidisset, 
 spiritus sancti infusione exaltaretur? sed neque non 
 credere Maria neque tam temere debuit usurpare, non credere 
 angelo, usurpare diuina. neque enim facile erat scire mysterium 
 absconditum a saeculis in deo, quod nec superiores 
 potestates scire potuerunt. et tamen non fidem rennuit, 
 non officium refutauit. sed adcommodauit adfectum,

 

 

 

 
 
 
 spopondit obsequium. etenim cum dicit: quomodo fiet istud? 
 non de effectu dubitauit, sed qualitatem ipsius quaesiuit 
 effectus.

quanto temperatior ista responsio quam uerba sunt 
 sacerdotis! haec ait: quomodo fiet istud? ille respondit: 
 unde hoc sciam? haec iam de negotio tractat, ille adhuc 
 de nuntio dubitat. negat ille se credere, qui negat scire, et 
 quasi fidei adhuc alium quaerit auctorem, ista se facere profitetur 
 nec dubitat esse faciendum quod quomodo fieri possit 
 inquirit; sic enim habes: quomodo fiet istud, quoniam 
 uirum non cognoui? incredibilis et inaudita generatio 
 ante audiri debuit, ut crederetur. uirginem parere diuini est 
 signum mysterii, non humani. denique accipe inquit tibi 
 signum; ecce uirgo in utero accipiet et pariet 
 filium. legerat hoc Maria, ideo credidit futurum; sed quomodo 
 fieret ante non legerat; non enim quemadmodum fieret 
 uel prophetae tanto fuerat reuelatum. tantum enim mandati 
 mysterium non hominis fuit sed angeli ore promendum. hodie 
 primum auditur: spiritus sanctus superueniet in te, 
 et auditur et creditur.

Denique ecce inquit ancilla domini; contingat 
 mihi secundum uerbum tuum. uide humilitatem, uide deuotionem. ancillam se dicit domini, quae mater eligitur, 
 nec repentino exaltata promissu est. simul ancillam dicendo 
 nullam sibi praerogatiuam tantae gratiae uindicauit, quae 
 faceret quod iuberetur; mitem enim humilemque paritura 
 humilitatem debuit etiam ipsa praeferre. ecce ancilla domini; 
 contingat mihi secundum uerbum tuum. habes 
 obsequium, uides uotum; ecce enim ancilla domini

apparatus officii est, contingat mihi secundum uerbum 
 tuum conceptus est uoti. quam cito ergo etiam de 
 inpari condicione credidit Maria! quid enim tam inpar quam 
 spiritus sanctus et corpus? quid tam inauditum quam uirgo 
 praegnas contra legem, contra consuetudinem, contra pudorem, 
 cuius carior cura est uirgini? Zaccharias autem non de inpari 
 condicione, sed de senili aetate non credidit; nam condicio 
 congruebat. ex uiro et femina sollemnis est partus nec 
 incredibile debet uideri, ubi natura concordat. cum enim 
 aetas naturae sit, non natura aetatis, fit plerumque ut aetas 
 inpediat naturam; non est tamen inrationabile ut minor cedat 
 causa maiori et potior praerogatiua naturae usum inferioris 
 excludat aetatis. huc accedit quod Abraham et Sarra filium 
 in senectute susceperant et Ioseph filius senectutis est. 
 quodsi quia risit Sarra reprehenditur, iustius condemnatur 
 qui nec oraculo credidit nec exemplo; Maria autem cum dicit: 
 quomodo fiet istud, quoniam uirum non cognoui? 
 non uidetur dubitasse de facto, sed de facti qualitate quaesisse. 
 liquet enim quia faciendum esse crediderat, quae quomodo 
 fieret interrogauit. unde et meruit audire: beata quae 
 credidisti. et uere beata, quae sacerdote praestantior. cum 
 sacerdos negasset, uirgo correxit errorem. nec mirum si dominus 
 redemturus mundum operationem suam inchoauit a Maria, 
 ut per quam salus omnibus parabatur eadem prima fructum 
 salutis hauriret ex pignere.

et bene quaesiuit quomodo fieret; 
 legerat enim quia uirgo generaret, non legerat quemadmodum

 

 

 
 
 
 uirgo generaret; legerat, ut dixi: ecce uirgo in utero 
 accipiet, quomodo autem acciperet in euangelio primum 
 angelus est locutus. 
 
 Exsurgens autem Maria in diebus illis abiit in 
 montana cum festinatione in ciuitatem Iudae et 
 intrauit in domum Zacchariae et salutauit Elisabet.

morale est omnibus, ut qui fidem exigunt fidem adstruant. 
 et ideo angelus cum abscondita nuntiaret, ut fides 
 adstrueretur exemplo, senioris feminae sterilisque conceptum 
 uirgini Mariae nuntiauit, ut possibile deo omne quod ei placuerit 
 adsereret. ubi audiuit hoc Maria, non quasi incredula 
 de oraculo nec quasi incerta de nuntio nec quasi dubitans 
 de exemplo, sed quasi laeta pro uoto, religiosa pro officio, 
 festina pro gaudio in montana perrexit. quo enim iam deo 
 plena nisi ad superiora cum festinatione contenderet? nescit 
 tarda molimina sancti spiritus gratia.

discite et uos, sanctae 
 mulieres, sedulitatem quam praegnatibus debeatis exhibere 
 cognatis. Mariam, quae ante sola in intimis penetralibus uersabatur, 
 non a publico uirginitatis pudor, non ab studio 
 asperitas montium, non ab officio prolixitas itineris retardauit 
 in montana uirgo cum festinatione, uirgo officii memor, iniuriae 
 inmemor, adfectu uigente, non sexu relicta perrexit 
 domo.

discite, uirgines, non circumcursare per alienas aedes, 
 non demorari in plateis, non aliquos in publico miscere sermones. 
 Maria in domo sera, festina in publico mansit aput 
 cognatam suam tribus mensibus; etenim quae propter officium 

 

 
 
 
 uenerat inhaerebat officio. mansit tribus mensibus, non quod 
 domus eam delectaret aliena, sed quia frequentius uideri in 
 publico displicebat.

didicistis, uirgines, pudorem Mariae: discite 
 humilitatem. uenit propinqua ad proximam, iunior ad 
 seniorem nec solum uenit, sed etiam prior salutauit; decet 
 enim ut quanto castior uirgo tanto humilior sit. nouerit deferre 
 senioribus, sit magistra humilitatis, in qua est professio 
 castitatis. est et causa pietatis, est etiam norma doctrinae. 
 contuendum est enim quia superior uenit ad inferiorem, ut 
 inferior adiuuetur, Maria ad Elisabet, Christus ad Iohannem, 
 denique etiam postea, ut sanctificaret baptismum Iohannis, 
 dominus uenit ad baptismum. cito quoque aduentus Mariae 
 et praesentiae dominicae beneficia declarantur; simul enim 
 ut audiuit salutationem Mariae Elisabet, exsultauit 
 infans in utero eius, et repleta est spiritu 
 sancto.

uide distinctionem singulorumque uerborum proprietates. 
 uocem prior Elisabet audiuit, sed Iohannes 
 prior gratiam sensit: illa naturae ordine audiuit, iste 
 exsultauit ratione mysterii, illa Mariae iste domini sensit 
 aduentum, femina mulieris et pignus pignoris, istae gratiam 
 loquuntur, illi intus operantur pietatisque mysterium maternis 
 adoriuntur profectibus duplicique miraculo prophetant matres 
 spiritu paruulorum. exsultauit infans, repleta mater est. non 
 prius mater repleta quam filius, sed cum filius esset repletus 
 spiritu sancto, repleuit et matrem. exsultauit Iohannes, exsultauit 
 et Mariae spiritus. exsultante Iohanne repletur Elisabet,

 

 
 
 
 Mariam tamen non repleri spiritu, sed spiritum eius exsultare 
 cognouimus — inconprehensibilis enim inconprehensibiliter operabatur 
 in matre — et illa post conceptum repletur, ista ante 
 conceptum. 
 
 Benedicta tu inter mulieres et benedictus fructus 
 uentris tui. et unde hoc mihi ut ueniat mater 
 domini mei ad me?

nouit sermonem suum spiritus sanctus 
 nec umquam obliuiscitur, et prophetia non solum rerum conpletur 
 miraculis, sed etiam proprietate uerborum. quis est 
 iste fructus nisi ille de quo dictum est: ecce hereditas 
 domini fili, mercis fructus uentris? hoc est: 
 hereditas domini fili sunt, qui mercis sunt fructus illius, qui 
 de Mariae uentre processit. ipse fructus uentris est, flos radicis, 
 de quo bene prophetauit Esaias dicens: exiet uirga ex 
 radice Iessae et flos ex radice ascendet; radix enim 
 est familia Iudaeorum, uirga Maria, flos Mariae Christus, qui 
 ueluti bonae arboris fructus pro nostrae uirtutis processu 
 nunc floret, nunc fructificat in nobis, nunc rediuiua corporis 
 resurrectione reparatur. et unde hoc mihi, ut ueniat 
 mater domini mei ad me?

non quasi ignorans dicit — 
 scit enim esse sancti spiritus gratiam et operationem, ut 
 mater prophetae a matre domini ad profectum sui pignoris 
 salutetur — sed quasi non humani hoc meriti, sed diuinae 
 gratiae munus esse cognoscat, ita dicit: unde hoc mihi? 
 hoc est: quantum bonum mihi accidit, ut mater domini mei 
 ueniat ad me? non cognosco meum. unde hoc mihi? qua 
 iustitia, quibus factis, pro quibus meritis? non usitata haec 
 officia feminarum sunt, ut ueniat mater domini mei ad 

 

 
 
 
 me. miraculum sentio. cognosco mysterium: mater domini 
 uerbo feta, deo plena est. 
 
 Ecce enim ut facta est uox salutationis tuae in 
 auribus meis, exsultauit gaudio infans in utero 
 meo.

et beata quae credidisti. uides non dubitasse 
 Mariam. sed credidisse et ideo fructum fidei consecutam. 
 beata inquit quae credidisti. sed et uos beati, qui audistis 
 et credidistis; quaecumque enim crediderit anima et 
 concipit et generat dei uerbum et opera eius agnoscit. sit in 
 singulis Mariae anima, ut magnificet dominum, sit in singulis 
 spiritus Mariae, ut exsultet in deo, si secundum carnem 
 una mater est Christi, secundum fidem tamen omnium 
 fructus est Christus; omnis enim anima accipit dei uerbum, 
 si tamen inmaculata et inmunis a uitiis intemerato castimoniam 
 pudore custodiat.

quaecumque igitur talis esse potuerit 
 anima magnificat dominum, sicut anima Mariae magnificauit 
 dominum et exsultauit spiritus eius in deo salutari. magnificatur 
 enim dominus, sicut et alibi legisti: magnificate 
 dominum mecum, non quod domino aliquid humana uoce 
 possit adiungi, sed quia magnificatur in nobis: imago enim 
 dei Christus est et ideo si quid iustum religiosumque 
 fecerit anima illam imaginem dei. ad cuius est similitudinem 
 creata, magnificat et ideo, dum magnificat eam, magnitudi 
 nis eius quadam participatione sublimior fit, ut illam imaginem 
 splendido bonorum colore factorum et quadam aemulatione 
 uirtutis in se uideatur exprimere. magnificat autem anima

 

 
 
 
 Mariae dominum, et exsultat spiritus eius in deo, eo quod 
 et anima et spiritu patri filioque deuota unum deum, ex quo 
 omnia, et unum dominum, per quem omnia, pio ueneretur 
 adfectu.

sequitur Mariae, quo persona melior, eo prophetia 
 plenior. nec otiosum uidetur quod et ante Iohannem Elisabet 
 prophetat et Maria ante domini generationem; serpunt enim 
 iam temtamenta salutis humanae. nam sicut peccatum a 
 mulieribus coepit, ita etiam bona a mulieribus inchoantur, 
 ut feminae quoque muliebria opera deponentes infirmitati renuntient 
 et anima, quae non habet sexum, ut Maria, quae 
 nescit errorem, religioso imitetur studio castitatem.

Mansit autem Maria cum illa mensibus tribus 
 et reuersa est in domum suam. bene inducitur sancta 
 Maria et exhibuisse officium et mysticum numerum custodisse: 
 non enim sola familiaritatis est causa quod diu mansit, sed 
 etiam tanti uatis profectus. nam si primo ingressu tantus 
 processus exstitit, ut ad salutationem Mariae exsultaret infans 
 in utero, repleretur spiritu sancto mater infantis, quantum 
 putamus usu tanti temporis sanctae Mariae addidisse praesentiam? 
 mansit autem Maria cum illa mensibus 
 tribus. unguebatur itaque et quasi bonus athleta exercebatur 
 in utero matris propheta; amplissimo enim uirtus eius certamini 
 parabatur. denique tamdiu mansit Maria, quamdiu 
 Elisabet pariendi tempus inpleret. quodsi diligenter aduertas, . 
 inuenies hoc nusquam positum nisi in generatione iustorum.

 

 
 
 
 denique inpleti sunt dies, ut pareret Maria, inpletum est 
 tempus, ut pareret Elisabet, inpletum est uitae tempus, cum 
 sancti uiri ex hoc uitae curriculo demigrarent. plenitudinem 
 iusti uita habet, inanes autem dies sunt inpiorum.

peperit 
 ergo filium Elisabet et congratulabantur uicini. habet sanctorum 
 editio laetitiam plurimorum, quia conmune est bonum; 
 iustitia enim conmunis est uirtus. et ideo in ortu iusti futurae 
 uitae insigne praemittitur et gratia secutura uirtutis exsultatione 
 uicinorum praefigurante signatur. pulchre autem tempus, 
 quo fuit in utero propheta, describitur, ne Mariae praesentia 
 taceatur, sed tempus siletur infantiae, eo quod 
 praesentia domini matris in utero roboratur, qui infantiae 
 inpedimenta nesciuit. et ideo in euangelio nihil super eo legimus 
 nisi ortum eius et oraculum, exsultationem in utero, 
 uocem in deserto. neque enim ullam infantiae sensit aetatem 
 qui supra naturam, supra aetatem in utero situs matris a 
 mensura perfectae coepit aetatis plenitudinis Christi. 
 
 ! 
 Et respondit mater eius et dixit: non, sed uocabitur 
 Iohannes.. et responderunt ad illam: nemo 
 est in cognatione tua qui uocetur hoc nomine. adnuebant 
 ergo patri eius quem uellet uocari eum. 
 et accepit pugillarem et scripsit dicens: Iohannes 
 est nomen eius. et mirati sunt omnes. continuo 
 autem resoluta est lingua eius et apertum est os 
 eius, et loquebatur benedicens deum. mire sanctus

euangelista praemittendum putauit quod plurimi infantem 
 patris nomine Zacchariae adpellandum putarunt, ut aduertas 
 matri non nomen alicuius displicuisse degeneris, sed id sancto 
 infusum spiritu, quod ab angelo ante Zacchariae fuerat

 

 
 
 
 praenuntiatum. et quidem ille mutus intimare uocabulum fili 
 nequiuit uxori, sed per prophetiam Elisabet didicit quod non 
 didicerat a marito. Iohannes est inquit nomen eius, 
 hoc est: non ei nos nomen inponimus, qui iam a deo nomen 
 accepit. habet uocabulum suum quod agnouimus, non quod 
 elegimus. habent hoc menta sanctorum, ut a deo nomen accipiant. 
 sic Iacob Israhel dicitur, quia deum uidit, sic dominus 
 noster Iesus nominatus est, antequam natus, cui non angelus, 
 sed pater nomen inposuit. reuelabitur enim inquit filius 
 meus Iesus cum his qui cum eo iocundabuntur, 
 qui relicti sunt in annis quadringentis. et erit 
 post annos hos et morietur filius meus Christus 
 et conuertetur saeculum. uides angelos quae audierint, 
 non quae usurpauerint nuntiare. nec mireris si nomen mulier 
 quod non audiuit adseruit, quando spiritus ei sanctus, qui 
 angelo mandauerat, reuelauit. neque poterat domini ignorare 
 praenuntium quae prophetauerat Christum.

et bene additur 
 quia nemo in cognatione eius uocabatur hoc nomine, ut intellegas 
 nomen non generis esse, sed uatis. Zaccharias quoque 
 nutu interrogatur, sed quia incredulitas ei adfatum eripuerat 
 et auditum, quod uoce non poterat, manu et litteris est locutus; 
 scripsit enim dicens:Iohannesestnomen eius. et 
 hic nomen non inponitur, sed adstruitur meritoque continuo 
 resoluta est lingua eius, quia quam uinxerat incredulitas fides 
 soluit. credamus et nos igitur, ut loquamur, ut lingua nostra, 
 quae incredulitatis uinculis est ligata, rationis uoce soluatur. 
 Scribamus spiritu mysteria, si uolumus loqui, scribamus 
 praenuntium Christi non in tabulis lapideis, sed in 

 

 
 
 
 tabulis cordis carnalibus. etenim qui Iohannem loquitur 
 Christum prophetat. loquamur Iohannem, loquamur et 
 Christum, ut nostrum quoque os possit aperiri. quod in sacerdote 
 tanto inrationabilis modo pecudis frena nutantis fidei 
 cohercebant.

Et Zaccharias pater eius inpletus est spiritu 
 sancto et prophetabat dicens. uide quam bonus deus 
 et facilis indulgere peccatis non solum ablata restituit, sed 
 etiam insperata concedit. ille dudum mutus prophetat; haec 
 enim gratia dei maxima, quod eum qui negauerant confitentur. 
 nemo ergo diffidat, nemo ueterum conscius delictorum praemia 
 diuina desperet. nouit deus mutare sententiam. si tu 
 noueris emendare delictum. et tu, puer, propheta altissimi 
 uocaberis.

pulchre cum de domino prophetaret, ad 
 prophetam sua uerba conuertit, ut hoc quoque beneficium 
 esse domini designaret, ne cum publice numeraret sua quasi 
 ingratus tacuisse quae acceperat beneficia uideretur, quae 
 agnoscebat in filio. sed fortasse aliqui quasi inrationabilem 
 mentis excessum putent, quod octo dierum adloquitur infantem. 
 uerum si teneamus. intellegimus profecto quod potuit 
 uocem patris natus audire, qui Mariae salutationem, antequam 
 nasceretur, audiuit. sciebat propheta alias esse aures prophetae, 
 quae spiritu dei, non corporis aetate reserantur, habebat 
 intellegendi sensum, qui exsultandi habebat adfectum.

simul 
 illud aduerte quam paucis Elisabet, quam multis Zaccharias 
 prophetet. et uterque sancto inpletus spiritu loquebatur, sed 
 disciplina seruatur, ut mulier discere magis quae diuina sunt 
 studeat quam docere. nec facile ullam prophetasse uberius 
 quam matrem domini repperimus. prophetissa ipsa Maria

 

 
 
 
 soror Aaron quam cito cantici uerba conclusit eademque, ubi 
 prolixius est locuta cum fratre, nequaquam sui poenam sermonis 
 euasit. 
 
 Factum est autem in diebus illis exiuit edictum 
 a Caesare Augusto, ut censum profiteretur uniuersus 
 orbis terrae.

de ortu saluatoris dicturi non putamus 
 alienum ut quo natus sit tempore requiramus. quid enim 
 professio saecularium ad generationem domini pertinet nisi 
 ut aduertamus hoc quoque diuinum esse mysterium, quia. 
 dum professio saecularis optenditur, spiritalis inpletur, non 
 terrarum regi dicenda, sed caeli? professio ista fidei census 
 animorum est; abolito enim synagogae censu uetusto nouus 
 census ecclesiae parabatur, qui tormenta non exigeret, sed 
 auferret, et spiritaliter in typo plebis sua iam Christo nomina 
 conferebat. non hic spatia terrarum, sed mentium animorumque 
 censentur nec describuntur limites, sed proferuntur, nec 
 aetas ulla distinguitur, sed omnis adscribitur; nullus enim ab 
 hoc inmunis est censu, quia omnis aetas munifica Christo 
 est, quem uagientes pueri martyrio confitentur, quem intra 
 uterum positi exsultatione testantur. nihil in hoc censu uerearis 
 terribile, nihil inmite, nihil triste; sola unumquemque fides 
 signat. uis Christi audire censores? iubentur censere sine 
 uirgis nec terrore, sed gratia plebem quaerere, recondere gladium, 
 non possidere aurum. talibus censoribus adquisitus est 
 orbis.

denique, ut scias censum non Augusti esse, sed Christi,

 

 
 
 
 totus orbis profiteri iubetur. quando nascitur Christus, omnes 
 profitentur: quando mundus concluditur, omnes periclitantur. 
 qui ergo poterat professionem totius orbis exigere nisi qui 
 totius habebat orbis imperium? non enim Augusti, sed domini 
 est terra et plenitudo eius, orbis terrarum et uniuersi 
 qui habitant in ea. Gothis non imperabat Augustus, 
 non imperabat Armeniis: imperabat Christus. acceperunt utique 
 Christi censorem, qui Christi martyras ediderunt. et ideo fortasse 
 nos uincunt, ut praesentia docent, quoniam quem illi 
 oblatione sanguinis fatebantur huic Arriani quaestionem generis 
 inferebant.

Haec inquit professio prima facta est. atqui plerasque 
 iam partes terrarum saepe fuisse descriptas loquuntur historiae. 
 haec est ergo professio prima <non gentium), sed mentium, 
 cui omnes profitentur, quia nullus excipitur, non praeconis 
 euocatione, sed uatis, qui multo ante praedixit: omnes 
 gentes, plaudite manibus, iubilate deo in uoce 
 exsultationis, quoniam deus summus, terribilis, 
 rex magnus super omnem terram. denique ut scias 
 censum esse iustitiae. ueniunt ad eum Ioseph et Maria, hoc 
 est, iustus et uirgo, ille qui uerbum seruaret, ista quae pareret. 
 ubi profitentur iustus et uirgo nisi ubi nascitur Christus? 
 omnis enim spiritus qui confitetur legum Christum 
 in carne uenisse de deo est. ubi autem secundum altiorem 
 rationem nascitur Christus nisi in corde tuo et in 
 pectore tuo? prope est enim uerbum, in ore tuo et in

 

 
 
 
 corde tuo.

pulchre autem quod et praesidis nomen addidit, 
 ut senem temporis designaret. praeside inquit Syriae 
 Cyrino facta est haec prima professio, ut quasi consulem 
 quendam signi gratia huic libro euangelista adscripsisse 
 uideatur. nam si consules adscribuntur tabulis emtionis, quanto 
 magis redemtioni omnium debuit tempus adscribi! habes ergo 
 omnia quae in contractibus esse consuerunt, uocabulum summam 
 illic potestatem gerentis, diem, locum, causam. testes 
 quoque adhiberi solent; hos quoque natiuitati suae et generationi 
 secundum carnem Christus adhibuit, qui signarent euangelium, 
 dicens: uos eritis mihi testes in Hierusalem. 
 Factum est autem, cum essent ibi, inpleti sunt 
 dies ut pareret. et peperit filium primogenitum et 
 pannis eum inuoluit et posuit in praesaepio, quia 
 non erat locus in eo deuersorio.

breuiter sanctus 
 Lucas et quomodo et quo tempore et quo loco secundum 
 carnem Christus natus sit explicauit. at uero de caelesti 
 generatione si quaeris, lege euangelium sancti Iohannis, qui 
 a caelestibus exorsus ad terrena descendit. illic inuenies et 
 quando erat et quomodo erat et quid erat, quid egerat, quid 
 agebat et ubi erat et quo uenerit, quomodo uenerit, quo tempore 
 uenerit, qua causa uenerit. in principio inquit erat 
 uerbum: habes quando erat, et uerbum erat apud deum:

 

 
 
 
 habes quomodo erat. habes etiam quid erat: et deus inquit 
 erat uerbum, quid egerat: omnia per ipsum facta sunt, 
 quid agebat: erat lux uera, quae inluminat omnem 
 hominem uenientem in hunc mundum, et ubi erat: 
 in hoc mundo erat, quo uenerit: in sua propria uenit, 
 quomodo uenerit: uerbum caro factum est. quando uenerit 
 Iohannes testimonium perhibet de ipso dicens: hic est 
 de quo dixi: qui post me uenit ante me factus est, 
 quia prior me erat. qua causa uenerit Iohannes ipse testatur:ecce 
 agnus dei, ecce qui tollit peccatum mundi. 
 si igitur generationem utramque cognouimus et utriusque munus 
 et causam qua uenit aduertimus, ut pereuntis mundi peccata 
 suscipiens peccati labem et omnium mortem in se, qui uinci 
 non posset, aboleret, consequens est ut nunc quoque sanctus 
 Lucas euangelista nos doceat et uias domini secundum carnem 
 crescentis ostendat.

nec quemquam monere debet quod altiore 
 consilio Iohannis infantiam diximus praetermissam, Christi 
 uero infantiam adserimus esse descriptam; non enim omnium 
 est dicere: factus sum infirmibus infirmus, ut infirmos 
 lucrifaciam; omnibus omnia factus sum, 
 neque de quoquam ita alio dici potest quia uulneratus 
 est propter iniquitatem nostram et infirmatus 
 propter peccata nostra. ille igitur paruulus, ille infantulus

 

 
 
 
 fuit, ut tu uir possis esse perfectus: ille inuolutus in pannis 
 ut tu mortis laqueis absolutus: ille in praesaepibus, ut tu in 
 altaribus: ille in terris, ut tu in stellis: ille alium locum in 
 eo deuersorio non habebat, ut tu plures haberes in caelestibus 
 mansiones. qui cum diues inquit esset, propter uos 
 pauper factus est, ut illius inopia uos ditaremini. 
 meum ergo paupertas illa patrimonium est et infirmitas domini 
 mea uirtus est. maluit sibi egere, ut omnibus abundaret. 
 me illi infantiae uagientis abluunt fletus, mea lacrimae illae 
 delicta lauerunt. plus igitur, domine Iesu, iniuriis tuis debeo 
 quod redemtus sum quam operibus quod creatus sum. non 
 prodesset nasci, nisi redimi profuisset.

Sed nemo intra usum corporis formam omnem diuinitatis includat. 
 alia natura carnis, alia diuinitatis est gloria. propter 
 infirmitas, in se potentia; propter te inopia, in se opulentia. 15 
 noli hoc aestimare quod cernis, sed quod redimeris agnosce. 
 quia in pannis est uides, quia in caelis est non uides. infantis 
 audis uagitus, non audis bouis dominum agnoscentis mugitus;

 

 
 
 
 agnouit enim bos possessorem suum et asinus 
 praesaepe domini sui, immo praesaepium dixerim, 
 sicut scripsit qui transtulit; nihil enim aput me distat in uerbo, 
 quod non distat in sensu. nam si orator illorum qui faleras 
 sermonum sequuntur negat in hoc fortunas positas esse Graeciae, 
 hoc an illo uerbo usus sit, sed rem spectandam putat, 
 si ipsi philosophi eorum qui totos dies in disputatione con. 
 sumunt minus Latinis et receptis usi sermonibus sunt, ut 
 propriis uterentur, quanto magis nos neglegere uerba debemus, 
 spectare mysteria, quibus uincit sermonis uilitas, quod operum 
 miracula diuinorum nullis uenustata sermonibus ueritatis suae 
 lumine refulserunt? denique asinam illam rationabilem non 
 fuco deliciarum, sed suco naturalis alimoniae praesaepia sancta 
 pauerunt.

hic est dominus, hoc praesaepe, quo nobis diuinum 
 mysterium reuelatum est, inrationabili gentes pecudum intra 
 praesaepia more uiuentes alimoniae sacrae ubertate pascendos. 
 agnouit ergo asina, species scilicet et forma gentilium,

 

 

 

 
 
 
 praesaepe domini sui. et ideo dicit: dominus pascit me, et 
 nihil mihi deerit. an mediocribus signis deus probatur, 
 quod angeli ministrant, quod magi adorant, quod martyres 
 confitentur? ex utero funditur, sed coruscat e caelo; terreno 
 in deuersorio iacet, sed caelesti lumine uiget. nupta peperit, 
 sed uirgo concepit; nupta concepit, sed uirgo generauit. docuit 
 enim nos sanctus Matthaeus non mediocre mysterium, 
 quod sanctus Lucas, quia plene iam erat expositum, silendum 
 putauit, satis se diuitem fore credens, si praesaepe sibi domini 
 ex omnibus uindicasset.

istum igitur paruulum, quem 
 tu quasi uilem, qui infidelis es, arbitraris, magi ex oriente 
 uenientes tam longo spatio sequebantur et procidentes adorant 
 et regem adpellant et resurrecturum fatentur offerentes de 
 thesauris suis aurum, tus et murram. quae sunt ista uerae 
 fidei munera? aurum regi, tus deo, murra defuncto; aliud 
 enim regis insigne, aliud diuinae sacrificium potestatis, aliud 
 honor est sepulturae, quae non corrumpat corpus mortui, sed 
 reseruet. nos quoque, qui haec audimus et legimus, de thesauris 
 nostris talia, fratres, munera proferamus; habemus 
 enim thesaurum in uasis fictilibus. si igitur in te 
 ipso, non ex te debes aestimare quod es, sed ex Christo, quanto 
 magis in Christo non tua debes aestimare, sed Christi!

ergo 
 magi de thesauris suis offerunt munera. uultis scire quam bonum 
 meritum habeant? stella ab his uidetur et ubi Herodes

 

 
 
 
 est non uidetur; ubi- Christus \'est rursus uidetur et uiam 
 monstrat. ergo stella haec uia est et uia Christus, quia secundum 
 incarnationis mysterium Christus est stella; orietur 
 enim stella ex Iacob et exsurget homo ex Israhel. 
 denique ubi Christus et stella est; ipse enim est stella splendida 
 et matutina. sua igitur ipse luce se signat.

Accipe aliud documentum. alia uenerunt uia magi, alia redeunt; 
 qui enim Christum uiderant, Christum intellexerant 
 meliores utique quam uenerant reuertuntur. duae quippe sunt 
 uiae, una quae ducit ad interitum, alia quae ducit ad regnum. 
 illa peccatorum est, quae ducit ad Herodem, haec uia Christus 
 est, qua reditur ad patriam; hic enim temporalis est incolatus, 
 sicut scriptum est: multum incola facta est anima 
 mea. caueamus igitur Herodem mundanae ad tempus praesulem 
 potestatis, ut patriae caelestis aeternum consequamur 
 habitaculum.

non electis tantum praemia ista proposita sunt, 
 sed etiam omnibus, quoniam omnia et in omnibus Christus; 
 uides enim quia non otiose uel de Chaldaeis, qui peritiores 
 numeris habentur, Abraham deo credidit uel magi, qui 
 licet magicis artibus conciliandae sibi studium diuinitatis 
 inpendunt, ortum in terris domini crediderunt, non inquam 
 otiose, sed ut ex aduersariis gentibus sanctae religionis testimonium 
 sumeretur et diuini timoris exemplum.

sed tamen 
 qui sunt isti magi nisi qui, ut historia quaedam docet, a Balaam 
 genus ducunt, a quo prophetatum est: orietur stella 
 ex Iacob. isti ergo sunt non minus fidei quam successionis 

 

 

 
 
 
 heredes. ille stellam uidit in spiritu, isti uiderunt oculis et 
 crediderunt. uiderant nouam stellam quae non erat uisa a 
 creatura mundi, uiderant nouam creaturam et non solum in 
 terra, sed etiam in caelo gratiam noui hominis requirebant 
 secundum quod Moyses prophetice posuit quia orietur stella 
 ex Iacob et exsurget homo ex Israhel. et cognouerunt 
 hanc esse stellam, quae hominem deumque significat. adorauerunt 
 paruulum. utique non adorassent, si paruulum tantummodo 
 credidissent. magus ergo intellegit suas cessare artes, 
 tu non intellegis tua dona uenisse? ille fatetur alienum, 
 tu non agnoscis promissum? ille contra se credit, tu pro te 
 non putas esse credendum?

Natum ergo magi nuntiant regem: perturbatur Herodes, 
 congregat scribas et principes sacerdotum et interrogat ubi 
 Christus oriatur. magi tantummodo regem nuntiant, Herodes 
 Christum requirit; ipsum igitur regem de quo interrogat confitetur. 
 deinde cum ubi nasci haberet inquiritur, utique praenuntiatus 
 ostenditur; neque enim quaeri poterat qui non 
 erat nuntiatus. o amentes Iudaei, uenisse non creditis quem 
 uidetis, uenisse non creditis quem dicitis esse uenturum! 

 

 
 
 
 nuntiate inquit mihi, ut ueniam et adorem eum. insidiatur 
 quidem Herodes, sed deum non negat, quem memorat 
 adorandum. deinde infantes occidi iubet. cui alii nisi deo talis 
 uictima debebatur? expers licet sensus infantia deum tamen, 
 pro quo interimitur, confitetur. haec de Matthaeo pauca libauimus, 
 ut clareret infantiae tempora a diuinitatis operibus minime 
 uacasse. quodsi aetas carnis ignaua operis fuit, profecto deus 
 erat qui diuinitatis operibus exercebat carnis aetatem, qui etiam 
 pastores in illa faciebat regione uigilare custodientes uigilias 
 noctis supra gregem suum.

uidete ecclesiae surgentis exordium: 
 Christus nascitur et pastores uigilare coeperunt, qui gentium 
 greges pecudum modo ante uiuentes in aulam domini congregarent, 
 ne quos spiritalium bestiarum per offusas noctium 
 tenebras paterentur incursus. et bene pastores uigilant, quos 
 bonus pastor informat. grex igitur populus, nox saeculum, 
 pastores sunt sacerdotes. aut fortasse etiam ille sit pastor, 
 cui dicitur: esto uigilans et confirma, quia non solum 
 episcopos ad tuendum gregem dominus ordinauit, sed etiam 
 angelos destinauit. ecce angelus domini stetit ante 
 illos.

uidete quemadmodum diuina cura fidem adstruat. angelus 
 Mariam, angelus Ioseph, angelus pastores edocet. non satis

 

 
 
 
 est semel missum; duobus enim et tribus testibus stat omne 
 uerbum. et facta est cum angelo multitudo exercitus 
 caelestium laudantium deum et dicentium: gloria 
 in altissimis deo et in terra pax hominibus bonae 
 uoluntatis.

bene angelorum nominatur exercitus, qui ducem 
 militiae sequebantur. cui igitur laudem angeli nisi domino suo 
 dicerent iuxta quod scriptum est: laudate dominum de 
 caelis, laudate eum in excelsis. laudate eum omnes 
 angeli eius? inpleta igitur prophetia est. laudatur de caelis 
 dominus et uidetur in terris, de quo sanctus Marcus ait quia 
 cum bestiis erat et angeli ministrabant ei, ut in 
 altero misericordiae insigne, in altero diuinae indicium potestatis 
 agnoscas. tuum est quod bestias patitur, suum quod 
 ab angelis praedicatur. et aiunt: uideamus hoc uerbum 
 quod factum est, sicut dominus ostendit nobis. et 
 uenerunt festinantes.

uides festinare pastores; nemo 
 enim cum desidia Christum requirit. uides pastores angelo 
 credidisse: et tu patri, filio, spiritui sancto, angelis, prophetis, 
 apostolis crede. uide quam signate scriptura singulorum libret 
 momenta uerborum. festinant\' inquit \'uerbum uidere*. etenim 
 cum caro domini uidetur, uerbum uidetur, quod est filius. 
 non mediocre fidei tibi hoc uideatur exemplum, non uilis 
 persona pastorum. certe quo uilior ad prudentiam eo pretiosior

 

 
 
 
 ad fidem. non gymnasia choris referta sapientium, sed plebem 
 dominus simplicem requisiuit, quae falerare audita et fucare 
 nesciret; simplicitas enim quaeritur. non ambitio desideratur. 
 nec contemnenda putes quasi uilia uerba pastorum. a pastoribus 
 etiam Maria fidem colligit, a pastoribus populus ad 
 dei reuerentiam congregatur; mirati enim sunt de his quae 
 dicebantur a pastoribus ad ipsos.

Maria autem conseruabat omnia haec uerba conferens 
 in corde suo. discamus sanctae uirginis in omnibus 
 castitatem, quae non minus ore pudica quam corpore argumenta 
 fidei conferebat in corde. si Maria a pastoribus discit, 
 cur tu declinas discere a sacerdotibus? si Maria ante praecepta 
 apostolica tacet, cur tu post apostolica praecepta magis cupis 
 docere quam discere? disce personae uitium esse, non sexus; 
 sexus enim sanctus. denique Maria praeceptum non accepit, 
 exemplum edidit.

Circumciditur itaque puer. quis ille puer nisi ille de quo 
 dictum est: puer natus est nobis, filius datus est nobis? 
 factus est enim sub lege, ut eos qui sub lege essent lucrifaceret.

quid sit autem in Hierusalem sisti domino dicerem, 
 nisi in Esaiae conmentis ante dixissem; circumcisus enim 
 uitiis dominico dignus iudicabatur optutu, quia oculi domini

 

 
 
 
 super iustos. uides omnem legis ueteris seriem fuisse typum 
 futuri — nam et circumcisio purgationem significat delictorum 
 — sed quoniam prona quadam cupiditate peccandi humanae 
 carnis et mentis fragilitas inextricabilibus uitiis inplicatur, eo 
 per octauum circumcisionis diem culpae totius futura purgatio 
 resurrectionis praefigurabatur aetate. hoc est enim illud: quia 
 omne masculum adaperiens uuluam sanctum domino 
 uocabitur; uerbis enim legis promittebatur uirginis partus. 
 et uere sanctus, quia inmaculatus. denique ipsum esse qui 
 lege signetur in eundem modum ab angelo repetita uerba 
 declarant: quia quod nascetur inquit sanctum uocabitur 
 filius dei. non enim uirilis coitus uuluae uirginalis secreta 
 reserauit, sed inmaculatum semen inuiolabili utero spiritus 
 sanctus infudit; solus enim per omnia ex natis de femina 
 sanctus dominus Iesus, qui terrenae contagia corruptelae 
 inmaculati partus nouitate non senserit et caelesti maiestate 
 depulerit.

nam si litteram sequamur, quomodo sanctus omnis 
 masculus, cum multos sceleratissimos fuisse non lateat? numquid 
 sanctus Achab? numquid sancti pseudoprophetae, quos 
 ad Heliae preces ultor caelestis iniuriae ignis absumsit? sed 
 ille sanctus, per quem figuram futuri mysterii pia legis diuinae

 

 
 
 
 praescripta signabant, eo quod solus sanctae ecclesiae uirginis 
 ad generandos populos dei inmaculatae fecunditatis aperiret 
 genitale secretum. hic ergo solus aperuit sibi uuluam. nec 
 mirum; qui enim dixerat ad prophetam: priusquam te formarem 
 in utero, noui te et in uulua matris sanctificaui 
 te, qui ergo uuluam sanctificauit alienam, ut nasceretur propheta, 
 hic est qui aperuit matris suae uuluam, ut inmaculatus 
 exiret.

Et ecce homo erat in Hierusalem, cui nomen Symeon, 
 et homo iste iustus et timoratus, exspectans consolationem 
 Israhel. non solum ab angelis et prophetis, a pastoribus 
 et parentibus, sed etiam a senioribus et iustis generatio 
 domini accipit testimonium. omnis aetas et uterque sexus 
 euentorumque miracula fidem adstruunt: uirgo generat, sterilis 
 parit, mutus loquitur, Elisabet prophetat, magus adorat, utero 
 clausus exsultat, uidua confitetur, iustus exspectat. et bene 
 iustus, qui non suam, sed populi gratiam requirebat, cupiens 
 ipse corporeae uinculis fragilitatis absolui, sed exspectans uidere 
 promissum; sciebat enim quia beati oculi qui uiderent.

nunc inquit dimitte seruum tuum. uide iustum uelut corporeae 
 carcere molis inclusum uelle dissolui, ut incipiat esse 
 cum Christo; dissolui enim et cum Christo esse multo 
 melius. sed qui uult dimitti ueniat in templum, ueniat in 
 Hierusalem, exspectet Christum domini, accipiat in manibus 
 uerbum dei et conplectatur quibusdam fidei suae bracchiis. 
 tunc dimittetur, ut non uideat mortem, qui uiderit

 

 
 
 
 uitam.

uides uberem in omnes gratiam domini generatione 
 diffusam et prophetiam incredulis negatam esse, non iustis. 
 ec.ce . et Symeon prophetat in ruinam et resurrectionem plurimorum 
 uenisse dominum Iesum Christum, ut iustorum 
 iniquorumque- merita discernat et pro nostrorum qualitate factorum 
 iudex uerus et iustus aut supplicia decernat aut praemia.

et tuam inquit ipsius animam pertransibit gladius. nec 
 littera nec historia docet ex hac uita Mariam corporalis necis 
 passione migrasse; non enim anima, sed corpus materiali 
 gladio transuerberatur. et ideo prudentiam Mariae haut ignaram 
 mysterii caelestis ostendit. uiuum enim uerbum dei et 
 ualidum et acutum omni gladio acutissimo, penetrans 
 usque ad diuisionem animae et spiritus artuumque 
 et medullarum cogitationes cordis et secreta scrutatur animorum, quia nuda mentium et aperta sunt omnia filio, 
 quem conscientiae secreta non fallunt.

prophetauit itaque 
 Symeon, prophetauerat copulata coniugio, prophetauerat uirgo, 
 debuit etiam uidua, ne qua aut professio deesset aut sexus. 
 et ideo Anna et stipendiis uiduitatis et moribus talis inducitur, 
 ut digna plane fuisse credatur, quae redemtorem uenisse omnium 
 nuntiaret. cuius merita cum alibi descripserimus, cum uiduas 
 hortaremur, hoc loco, quoniam ad alia properamus, non putamus 
 iteranda. non otiose tamen annos LXXXIIII uiduitatis 
 eius expressit, quia et septem duodecades et duae quadragesimae 
 sacrum uidentur numerum designare. 16

Et cum facti essent illi anni duodecim. a duodecimo 
 anno, ut legimus, dominicae sumitur disputationis exordium; 
 hic enim praedicandae fidei euangelizantium numerus debebatur. 
 nec otiose inmemor suorum secundum carnem parentum, 
 qui secundum carnem utique sapientia dei inplebatur et gratia, 
 post triduum repperitur in templo, ut esset indicio quia post 
 triduum triumphalis illius passionis in sede caelesti et honore 
 diuino fidei nostrae se resurrecturus offerret, qui mortuus credebatur.

quid est quod me quaerebatis? nescitis quia in 
 patris mei oportet me esse? duae sunt in Christo generationes: 
 una est paterna, materna altera; paterna illa diuinior, 
 materna uero quae in nostrum laborem usumque descendit. 
 et ideo quae supra naturam, supra aetatem, supra consuetudinem 
 fiunt non humanis adsignanda uirtutibus, sed diuinis 
 referenda. sunt potestatibus. alibi eum ad mysterium mater 
 inpellit, hic mater arguitur, quia adhuc quae humana sunt 
 exigat. sed cum hic duodecim describatur annorum, illic discipulos 
 habere doceatur, uides matrem didicisse de filio, ut 
 exigeret a ualidiore mysterium, quae stupebat in iuniore 
 miraculum.

et uenit Nazareth et erat subditus illis. 
 quid enim magister uirtutis nisi officium pietatis inpleret? 
 et miramur si patri defert, qui subditur matri? non utique 
 infirmitatis, sed pietatis ista est subiectio, adtollat licet 

 

 
 
 
 scaeuis emissus latebris coluber perfidiae caput et serpentinis 
 euomat uenena pectoribus. cum dicit se filius missum, maiorem 
 haereticus appellat patrem, ut inperfectum filium dicat, 
 qui potest habere maiorem, ut alienis auxiliis adserat eum 
 qui mittitur indigere. numquid et humano egebat auxilio, ut 
 materno seruiret inperio? deferebat homini, deferebat ancillae 
 -ipsa enim dicit: ecce ancilla domini — deferebat simulato 
 patri: et miraris, si deo detulit? an homini deferre pietas 
 est, deo deferre infirmitas est? uel ei humanis diuina perpende 
 et quid patri amoris debeatur agnosce. pater honorificat filium: 
 non uis ut filius honorificet patrem? pater uoce caelesti in 
 filio se placere profitetur: non uis ut filius humanae 
 amictum carnis indutus, cum humana uoce, humano loquatur 
 adfectu, patrem dicat esse maiorem? nam si magnus dominus 
 et laudabilis nimis et magnitudinis eius non est finis, 
 utique magnitudo quae finem non habet nec augmentum 
 habet. sed cur non accipiam religiosis auribus filium patri in 
 susceptione corporis oboedientem, cum religiose accipiam 
 patrem filio deferentem?

disce potius tuae utilitatis praecepta 
 et exempla pietatis agnosce. disce quid parentibus tuis debeas, 
 cum legis a patre filium non uoluntate, non opere, non tempore 
 discrepare. etsi personis duo potestate unum sunt et 
 utique nullum pater ille caelestis laborem generationis expertus 
 est, tu matri debes pudoris iniuriam, uirginitatis dispendium, 
 partus periculum, matri longa fastidia, matri longa discrimina, 
 cui miserae in ipsis uotorum fructibus maius periculum est, 
 et cum ediderit quod optauit, partu absoluitur, non timore.

 

 
 
 
 quid annos patres loquor pro filiorum profectu et multiplicatos 
 alienis usibus census iactaque agricolae semina posterorum 
 aetatibus profutura? nonne pro his obsequia saltim oportet 
 rependi? cur inpio patris uita prolixior et conmunitas patri- monii uideatur angustior, cum Christus non refugiat coheredes?

Factum est uerbum dei super Iohannem Zacchariae 
 filium in deserto. congregaturus ecclesiam dei filius ante 
 operatur in seruulo. et ideo bene posuit sanctus Lucas factum 
 esse dei uerbum super Iohannem Zacchariae filium in deserto, 
 ut ecclesia non ab homine coeperit. sed a uerbo. ipsa est 
 enim desertum, quia plures fili desertae magis quam 
 eius quae habet uirum. denique ipsi dicitur: laetare 
 sterilis et: exsulta desertum, quia nullis adhuc conuenae 
 plebis operibus colebatur neque ullum adhuc arbores illae, 
 quae fructum ferre poterant, meritorum suorum uerticem praeferebant. 
 nondum uenerat qui diceret: ego autem sicut 
 oliua fructifera in domo domini, nondum uitis illa caelestis 
 fructus palmitibus suis uerborum quodam suorum traduce 
 ministrabat. factum est ergo uerbum, ut quae erat ante 
 deserta fructum nobis terra generaret, factum uerbum est, uox 
 secuta est; uerbum enim prius intus operatur, sequitur uocis 
 officium. unde et Dauid dicit: credidi propter quod locutus 
 sum.

prius credidit. ut loqui posset. factum est autem 
 uerbum, ut sanctus Baptista Iohannes paenitentiam praedicaret.

 

 
 
 
 et ideo plerique sancto Iohanni typum legis inponunt, eo quod 
 lex peccatum denuntiare potuit, donare non potuit; lex enim unumquemque, 
 qui uiam gentium sequebatur, reuocat ab errore, 
 restringit a crimine, paenitentiam suadet, ut gratiam consequatur. 
 lex autem et prophetae usque ad Iohannem, Iohannes autem 
 praenuntius Christi. ita lex ecclesiae praenuntia et gratiae paenitentia 
 est. bene itaque sanctus Lucas conpendio usus est, ut 
 Iohannem declararet prophetam dicens factum esse super eum 
 dei uerbum. alia non adderet; nullus enim eget indicio sui 
 qui uerbo dei abundat. unum itaque dixit et omnia declarauit.

at uero sanctus Matthaeus et Marcus et uestitu et cinctu et 
 cibo prophetam declarare uoluerunt, eo quod uestitum de pilis 
 camellorum habuit et zonam pelliciam super lumbos suos, 
 lucustas autem et mel siluestre edebat. praenuntius enim 
 Christi non patiebatur inmundarum perire exuuias bestiarum 
 ipso quoque uestitus indicio designans Christum esse uenturum, 
 qui beluina inluuieque contexta pro nostrorum deformitate 
 meritorum gentilitatis inmundae peccata suscipiens in illo 
 tropaeo crucis amictu quodam se nostrae carnis exueret.

quid 
 autem sibi uult cinctus zonae pelliciae nisi quod caro ista, 
 quae mentem prius grauare consueuerat, ea post aduentum 
 domini non inpedimento coepit esse, sed cingulo? eo quod iuxta 
 Dauid in salicibus organa nostra suspendimus et iuxta

 

 
 
 
 apostolum confidentiam non habemus in carne et confidentiam 
 habemus in corpore, non habemus in uoluptatibus, habemus 
 in passionibus, quoniam in spiritu feruens uigeat adfectus et 
 ad omne adcingamur obsequium caelestium praeceptorum deuotione 
 mentis intenti atque adparatu corporis expediti.

cibus 
 quoque propheticus index officii nuntiusque mysterii est. quid 
 enim tam otiosum ad hominis officium quam lucustas quaerere 
 et quid tam plenum ad uatis mysterium? nam quo magis 
 ad fructum inutiles, ad usum inertes, ad tactum fugaces, 
 uagae saltu, ore stridulae sunt lucustae, eo conuenientius his 
 populi figura gentilis aptatur, qui nullo usu laboris, nullo 
 operis sui fructu, sine grauitate, sine uoce sonum querellae 
 ederet, uerbum uitae ignoraret. hic igitur populus cibus est 
 prophetarum; nam quo numerosior populus congregatur, eo 
 uberior prophetici oris usus augetur. ecclesiae quoque gratia 
 praefiguratur in melle siluestri, non intra aluearium legis 
 plebis Iudaicae fetu repperta, sed in campis et foliis siluae 
 gentilium errore diffusa, iuxta quod dictum est: inuenimus 
 eam in campis siluae.

et hic quidem mel siluestre edebat 
 adnuntians populos de petrae melle saturandos, sicut scriptum 
 est: et de petra mellis saturauit eos. sic etiam Helian 
 corui cibo aduecticio et lucratiuo potu inter deserta pauerunt, 
 ut indicio foret populos nationum taetro squalentes colore

 

 
 
 
 meritorum, qui ante cibum faetidis in cadaueribus requirebant, 
 nunc de se aduecticiam prophetis alimoniam praebituros; cibus 
 enim prophetarum diuinae uoluntatis effectus est, sicut ipse 
 dominus declarauit dicens: meus cibus est, ut faciam 
 uoluntatem eius qui me misit.

uox clamantis in deserto. 
 bene uox dicitur Iohannes, uerbi praenuntius. nam 
 ipse interrogatus Iohannes: quid dicis de te ipso? ait: 
 ego uox clamantis in deserto. ideo ait: qui post me 
 uenit ante me factus est, quia uox praecedit inferior, uerbum 
 sequitur, quod praecellit. ideo et a Iohanne baptizari 
 uoluit, quia in hominibus uerbum consecratur uoce doctoris. 
 ideo fortasse et Zaccharias uocem recepit, quia uocem 
 locutus est. 
 
 Generatio uiperarum, quis ostendit uobis fugere a 
 uentura ira? facite ergo fructus dignos paenitentiae, 
 et ne coeperitis dicere: pater noster est Abraham. dico 
 autem uobis, quia potens est deus de lapidibus istis

suscitare filios Abrahae, argui quidem uidetur malitia 
 Iudaeorum, eo quod uarii noxiae mentis ueneno serpentinos 
 lapsus et terrena cubilia, non diuinae aliquod mysterium cognitionis 
 operentur, sed tamen cum dicitur: quis ostendit 
 uobis fugere a uentura ira? ostenditur his dei miseratione 
 infusa prudentia, ut gerant suorum paenitentiam delictorum 
 futuri terrorem iudicii prouida deuotione metuentes. ad 
 generationem ergo, non ad successionem referenda est conparatio 
 uiperarum. aut fortasse iuxta quod scriptum est: estote 
 prudentes sicut serpentes ostenduntur habere prudentiam 
 naturalem, qui profutura uideant et sponte deposcant, sed 
 adhuc noxia non relinquant.

et ideo admonentur claritatem

 

 
 
 
 sibi magis operis quam nobilitatem generis uindicare, quod 
 nulla in successione praerogatiua sit, nisi fidei adstipuletur 
 hereditas, quam dei nutu ad populos gentilium transferendam 
 sermone prophetico reuelauit dicens: potens est deus de 
 lapidibus his suscitare filios Abrahae. nam licet deus 
 possit diuersas conuertere et conmutare naturas, tamen quia 
 mihi plus mysterium quam miraculum prode est, in praenuntio 
 Christi nihil magis quam aedificationem ecclesiae debeo 
 surgentis agnoscere, quae non rupeis saxis, sed uiuis lapidibus 
 exstructa in habitaculum dei et fastigium templi conuersione 
 nostrorum surrexit animorum. etenim parabat deus 
 mentium nostrarum dura mollire et de lapidibus offensionis 
 excitare cultores religionis. quid enim aliud quam lapides habebantur 
 qui lapidibus seruiebant, similes utique his qui facerent 
 eos? prophetatur igitur saxosis gentilium fides infundenda 
 pectoribus et futuros per fidem Abrahae filios oracula pollicentur, 
 quibus per duritiam mentis saxeus quidam insensibilis 
 inrationabilisque naturae usus inoleuerat. nam si lapidibus 
 uiuis firmatos uiros fidei robore sententia apostolica conparauit 
 iuxta quod scriptum est: et uos tamquam lapides uiui 
 aedificamini domus spiritalis in sacerdotium sanctum 
 offerentes hostias spiritales, multo altius hic 
 uidentur uoce prophetica lapidibus homines conparati, qui ita 
 humanae sensum mentis amiserant, ut dum lapidibus putant 
 diuinitatis alicuius inesse rationem, ipsi in naturam lapidum

 

 

 

 
 
 
 non usu corporis, sed mentis habitu uerterentur. denique ex 
 Abrahae secundum carnem successione manantes et principes 
 Sodomorum appellantur et parietes dealbati. ita sibi praerogatiuam 
 generis morum magis similitudo uindicat quam ordo 
 maiorum. quin etiam ut scias quia lapidibus conparati sunt 
 homines, arboribus quoque homines conparauit subiciens propheta:

quia iam securis ad radices arborum posita 
 est. exempli autem ideo facta mutatio est, ut illo conparationis 
 processu quidam intellegatur hominis clementior iam 
 profectus. nam illi ante deformes ad usum, nudi ad ornatum, 
 steriles ad fructum, inrationabiles ad profectum iam in arborum 
 speciem figurantur, quae rationabili quodam naturae 
 munere decorae ad usum, ad aspectum uenustae, ad fructum 
 opimae surgunt cacuminibus, funduntur bracchiis, replentur 
 fructibus, frondibus uestiuntur. atque utinam nos fecundarum usum arborum possimus imitari meritisque crescentibus longaeuae 
 humilitatis radice fundati sublimes ab humo, decori 
 ad speciem adultos fructuosorum operum uertices erigamus, 
 ne euangelici securis agricolae trunci radicem siluestris excidat. 
 uae enim mihi est, si non euangelizauero — sed uox 
 ista apostolica est — uae mihi est, si non peccata defleuero; 
 uae mihi, si non media nocte surrexero ad confitendum tibi; 
 uae mihi, si dolum proximo meo fecero; uae, si locutus non 
 fuero ueritatem. iam ad radicem securis est; faciat fructum 
 qui potest gratiae, qui debet paenitentiae. adest dominus, qui 
 fructum requirat, fecundos uiuificet, steriles deprehendat. anni

 

 
 
 
 tres sunt ei quo uenit et fructum in Iudaeis inuenire non 
 potuit: utinam inueniat in nobis! iussurus est succidi infructuosos, 
 ne terram occupent. sed qui adhuc non habent fructum 
 conentur at adferant in futurum. bonus ille cultor agri interueniet 
 pro nobis infecundis, pro nobis infructuosis, ut detur 
 spatium, patientia deferatur, ne forte et nos aliquem fructum 
 deo ferre possimus.

singulis quoque generibus hominum conueniens 
 tribuit sanctus Baptista responsum, unum omnibus, ita 
 publicanis, ne ultra praescriptum exigant, militibus, ne calumniam 
 faciant, praedam requirant, docens idcirco stipendia constituta 
 militiae, ne dum sumtus quaeritur, praedo grassetur. 
 sed haec et alia officiorum praecepta propria singulorum, 
 misericordia conmunis est usus, ideo conmune praeceptum, 
 omnibus officiis, omnibus aetatibus necessaria et ab omnibus 
 deferenda. non publicanus, non miles excipitur, non agricola 
 uel urbanus, diues et pauper, omnes in conmune admonentur, 
 ut conferant non habenti; misericordia enim plenitudo uirtutum 
 est. et ideo omnibus est proposita perfectae forma uirtutis, 
 ne uestimentis alimentisque suis parcant. misericordiae 
 tamen ipsius pro possibilitate condicionis humanae mensura 
 seruatur, ut non sibi unusquisque totum eripiat, sed quod 
 habet cum paupere partiatur.

Aestimante autem populo et cogitante in cordibus 
 suis de Iohanne, ne forte ipse esset Christus, respondit 
 dicens: ego quidem uos baptizo in aqua in paenitentia. 
 uidebat ergo Iohannes cordis occulta. sed consideremus 
 cuius haec gratia. quemadmodum autem prophetis palam fiant 

 

 

 
 
 
 cordis occulta Paulus ostendit dicens: occulta quoque 
 cordis eius manifesta fient, et procidens in faciem 
 adorabit deum pronuntians quod uere deus est in 
 uobis. dei ergo munus est, qui reuelat, non uirtus hominis. 
 qui diuino magis adiuuatur beneficio quam naturali cernit 
 officio. quo autem proficit ista cogitatio Iudaeorum nisi ut 
 secundum scripturas uenisse Christum probetur? erat enim 
 qui exspectabatur et ipse utique qui exspectabatur, non is qui 
 non exspectabatur aduenit. quid autem ineptius quam quod 
 qui in alio aestimatur in se ipso esse non creditur? quem 10 
 per mulierem uenturum putabant per uirginem uenisse non 
 credunt. quae deo secundum carnem dignior generatio quam 
 ut inmaculatus dei filius inmaculatae generationis seruaret 
 etiam in suscipiendo corpore puritatem? et utique diuini aduentus 
 signum in uirginis partu, non in mulieris constitutum 
 est.

ego inquit uos aqua baptizo. cito probauit non esse 
 se Christum, qui uisibili operetur officio. nam cum ex duabus 
 naturis homo, id est ex anima subsistat et corpore, uisibile 
 per uisibilia, inuisibile per inuisibile mysterium consecratur; 
 aqua enim corpus abluitur, spiritu animae delicta mundantur. 
 aliud agimus, aliud inuocamus, licet etiam in ipso fonte 
 sanctificatio diuinitatis adspiret; non enim aqua omnis ablutio 
 est, sed haec inter se diuisa esse non possunt et ideo aliud 

 

 
 
 
 fuit baptismum paenitentiae, aliud est baptismum gratiae, 
 istud ex utroque illud ex uno. nam cum delicta conmunia 
 sint mentis et corporis, purificatio quoque debuit esse conmunis. 
 et bene sanctus Iohannes se intellexisse significans quid 
 in cordibus cogitarent et quasi non intellexerit declinans maiestatis 
 inuidiam non uerbo, sed opere declarauit non esse se 
 Christum. opus enim hominis est gerere paenitentiam delictorum, 
 dei munus est gratiam inplere mysterii.

uenit autem 
 fortior me. non conparationem fecit, ut ipso se tantum fortiorem 
 dixerit Christum — neque enim inter dei filium et 
 hominem ulla poterat esse conlatio — sed quia multi fortes. 
 nam et diabolus fortis; nemo enim potest uasa fortis 
 diripere nisi prius adligauerit fortem. multi ergo tortes, 
 fortior nemo nisi Christus. denique eo usque non fecit conparationem, 
 ut addiderit: cuius non sum dignus calciamenta 
 portare, euangelicae praedicationis ostendens in apostolos 
 gratiam esse conlatam, qui sunt calciati in euangelium.

uidetur 
 tamen ideo hoc dicere, quod plerumque Iohannes personam 
 accepit populi Iudaeorum. unde ad hoc referunt quod ait: 
 illum oportet crescere, me autem minorari, quod oporteret 
 minorem fieri populum Iudaeorum, crescere in Christo 
 populum Christianum. denique et Moyses accepit personam 
 populi, sed et ille calciamentum non dominicum portabat, 
 sed pedum suorum. et isti calciati sunt calciamentum 

 

 
 
 
 fortasse non suorum pedum, ille autem soluere calciamentum 
 pedum iubetur suorum, ut animi eius gressus et mentis corporei 
 nexus uinculis absolutus iter spiritale gradiatur. apostoli autem 
 calciamentum deposuerant corporale, quando missi sunt sine 
 calciamento, sine uirga, sine pera, sine zona, sed non statim 
 domini calciamenta portarunt. fortasse post resurrectionem 
 portare coeperunt; ante enim ne cui gesta domini dicerent 
 monebantur. denique postea his dicitur: ite in orbem uniuersum 
 et praedicate euangelium, ut euangelicae praedicationis 
 uestigium proferentes toto dominicorum seriem circumferrent 
 orbe gestorum. est igitur calciamentum nuptiale euangelica 
 praedicatio. sed de hoc oportunius aliquid in aliis explicabimus.

ipse uos baptizabit in spiritu sancto et igni habens 
 uentilabrum in manu sua et purgabit aream suam et 
 congregabit triticum in horreum suum, paleas autem 
 conburet igni inexstinguibili. habens uentilabrum in 
 manu. uentilabri indicio discriminandorum dominus declaratur 
 ius habere meritorum, eo quod dum frumenta in area uentilantur, 
 plena a uacuis, ab inanibus fructuosa ueluti quodam 
 aurae spirantis examine separantur. per hanc igitur conparationem 
 dominus ostenditur quod iudicii die solidae merita 
 fructusque uirtutis ab inanis iactantiae exiliumque factorum 
 infructuosa leuitate discernat perfectioris meriti uiros locaturus 
 in mansione caelesti. ipse enim perfectior fructus est, qui

 

 
 
 
 meruerit eius esse conformis, qui sicut granum tritici cecidit, 
 ut plurimos fructus adferret in nobis, inuisus paleis, inanibus 
 meritis non amicus. et ideo ante eum ignis ardebit non natura 
 sui noxius, utpote qui mala inprobitatis exurat, splendorem 
 probitatis adcumulet.

Factum est autem cum baptizatus esset omnis populus 
 et Iesu baptizato et orante apertum est caelum 
 et descendit spiritus sanctus corporali specie sicut 
 columba in ipsum et uox de caelo facta est: filius 
 meus es tu, in te conplacui. baptizatus ergo est dominus 
 non mundari uolens, sed mundare aquas, ut ablutae per carnem 
 Christi, quae peccatum non cognouit, baptismatis ius 
 haberent. et ideo qui ad Christi lauacrum uenerit peccata 
 deponit. pulchre autem in his quae a ceteris dicta sunt sanctus 
 Lucas euangelista conpendium sumsit et intellegendum magis 
 quod a Iohanne dominus baptizatus est quam expressum reliquit. 
 quae autem dominici causa baptismatis dominus ipse 
 declarat dicens: sine modo; sic enim decet nos inplere 
 omnem iustitiam.

cum igitur tanta ad exaedificationem 
 ecclesiae suae diuino deus fauore concesserit, ut post patriarchas 
 prophetas angelos unigenitus descenderet dei filius et 
 ad lauacrum ueniret, nonne uere atque diuine de ecclesia cognouimus 
 dictum: nisi dominus aedificauerit sibi domum, 
 in uanum laborauerunt qui aedificant eam? nec mirum 
 si homo aedificare non potest, qui non potest custodire: nisi 
 dominus custodierit ciuitatem, in uanum uigilauerunt

 

 
 
 
 qui custodiunt eam. haec de quodam psalmo. audeo tamen 
 etiam ego dicere quod homo uiam non possit adoriri, nisi 
 dominum habeat praeuiantem. unde scriptum est: post dominum 
 deum tuum ambulabis et: a domino diriguntur 
 uiae uiri. denique ille perfectior qui intellegeret se sine 
 domino ambulare non posse. uias inquit tuas edoce me. et 
 ut ad historiam ueniamus — non enim simplicem tantum rei 
 gestae seriem debemus haurire, sed etiam actus nostros ad 
 aemulationem scriptorum referre — ex Aegypto populus exiuit. 
 nesciebat uiam, quae ad terram duceret sanctam. misit deus 
 columnam ignis, ut per noctem populus uiam disceret. misit 
 etiam per diem columnam nubis, ut neque ad sinistram neque 
 ad dextram declinarent. sed non es talis, homo, ut merearis 
 et tu ignis columnam; non habes Moysen, non accipis signum; 
 nunc enim post aduentum domini fides exigitur, signa conduntur. 
 time dominum et praesume de domino; inmittet 
 enim angelos dominus in circuitu timentium eum et 
 eripiet eos. uides utique quia ubique domini uirtus studiis 
 cooperatur humanis, ut nemo possit aedificare sine domino, 
 nemo custodire sine domino, nemo quicquam incipere sine 

 

 
 
 
 domino. et ideo iuxta apostolum: siue manducatis siue 
 bibitis, omnia in gloria dei facite, in nomine domini 
 nostri Iesu Christi; in duabus enim epistulis alibi in nomine 
 domini nostri Iesu Christi, alibi in gloria dei facere 
 te praecepit, ut scias eandem esse patris et fili gloriam eandemque 
 uirtutem nec in aliquo circa sui diuinitatem patrem 
 et filium discrepare, qui circa praesidia nostra non discrepant. 
 docuit igitur me Dauid quod nemo sine domino aedificet 
 domum, custodiat ciuitatem.

docuit etiam me Moyses quod 
 nemo nisi deus fecerit mundum; in principio enim fecit 
 deus caelum et terram. docuit etiam quod hominem deus 
 opere suo fecerit nec otiose posuit: finxit deus hominem 
 de limo terrae et insufflauit in faciem eius flatum 
 uitae, ut actum quendam dei circa aedificationem hominis 
 usu quodam corporalis operationis aduertas. docuit etiam quia 
 et mulierem deus fecit; inmisit enim deus soporem in 
 Adam, et dormiuit; et sumsit unam costam de latere 
 eius et repleuit carnem eius. et aedificauit dominus 
 deus costam, quam sumsit ab Adam, in mulierem. non 
 frustra, ut dixi, corporalibus quibusdam manibus circa Adam 
 et Euam Moyses deum inducit operantem. mundum deus fieri 
 iussit, et factus est, et uno uerbo opus mundi scriptura indicat 
 absolutum; ad hominem uenitur, et manus ipsas quodammodo 
 studuit tibi propheta dei laborantis ostendere.

plus nescio

 

 
 
 
 quid in his intellegere quam lego opera dei elaborata me 
 cogunt. subuenit apostolus aestuanti et quod ego non intellegebam 
 quid esset: os de ossibus meis et caro de carne 
 mea et haec uocabitur mulier, quoniam de uiro suo 
 adsumta est, diuino mihi spiritu reuelauit dicens: sacramentum 
 hoc magnum est. quod sacramentum? quia duo 
 erunt in carne una et quia relinquet homo patrem et 
 matrem et adhaerebit uxori suae et quoniam membra 
 sumus corporis eius, de carne eius et de ossibus eius. 
 quis est iste uir, propter quem mulier parentes relinquat 
 relinquit parentes ecclesia, quae de gentilibus populis congregata 
 est, cui prophetice dicitur: obliuiscere populum tuum 
 et domum patris tui. propter quem uirum nisi forte illum 
 de quo dicit lohannes: post me uenit uir, qui ante me 
 factus est? de cuius latere dormientis costam deus sumsit; 
 ipse est enim qui dormiuit et quieuit et resurrexit, quoniam 
 dominus suscepit eum. quae est huius costa nisi uirtus? quia 
 tunc quando miles latus eius aperuit, continuo aqua et sanguis 
 exiuit, qui effusus est pro saeculi uita. haec saeculi uita 
 costa Christi est, haec costa secundi est Adam; primus enim 
 Adam in animam uiuentem, nouissimus Adam in spiritum 
 uiuificantem; nouissimus A.dam Christus est, costa 
 Christi uita ecclesiae est. nos ergo membra sumus corporis 
 eius, de carne eius et de ossibus eius. et fortasse 
 haec est costa, de qua dixit: sentio de me uirtutem 
 exisse, haec est costa, quae de Christo exiuit nec corpus

 

 
 
 
 eius inminuit; non enim corporalis, sed spiritalis est costa, 
 spiritus autem non diuiditur ipse, sed diuidit singulis prout 
 uult. haec est Eua, mater omnium uiuentium. si enim intellegas 
 uiuentem cum mortuis quaeris, intellegis eos 
 mortuos esse qui sine Christo sunt, qui participes uitae non 
 sunt; hoc est enim Christi non esse participes, quia Christus 
 est uita. mater ergo uiuentium ecclesia est, quam aedificauit 
 deus ipso summo angulari lapide Christo Iesu, in quo omnis 
 structura conpaginata crescit in templum.

Ueniat ergo deus, aedificet mulierem, illam quidem adiutricem 
 Adae, hanc uero Christi, non quia Christus adiumentum 
 requirit, sed quia nos quaerimus et desideramus ad Christi 
 gratiam per ecclesiam peruenire. et nunc aedificatur et nunc 
 formatur et nunc mulier figuratur et nunc creatur. et ideo 
 nouo uerbo usa est scriptura, quia superaedificamur super 
 fundamentum apostolorum et prophetarum. et nunc domus 
 spiritalis surgit in sacerdotium sanctum. ueni, domine deus, 
 aedifica mulierem istam, aedifica ciuitatem. ueniat et puer tuus; 
 tibi enim credo dicenti: ipse aedificabit ciuitatem mihi.

ecce mulier omnium mater, ecce domus spiritalis, ecce ciuitas, 
 quae uiuit in aeternum, quia mori nescit. ipsa est 
 enim ciuitas Hierusalem, quae nunc uidetur in terris, sed 
 rapietur supra Helian — Helias enim unus fuit — transferetur 
 super Enoch, cuius mors non inuenitur; ille enim raptus

 

 
 
 
 est, ne malitia mutaret cor eius, haec autem diligitur 
 a Christo quasi gloriosa, sancta, inmaculata, sine 
 ruga. et quanto melius totum corpus adsumitur quam 
 adsumtus est! haec enim est spes ecclesiae. rapietur profecto. 
 adsumetur, transferetur ad caelum. ecce curru ignis raptus 
 Helias est, rapietur ecclesia. non mihi credis? crede uel Paulo, 
 in quo Christus loquutus est. rapiemur inquit in nubibus 
 obuiam Christo in aera; et ita semper cum domino 
 erimus.

ad hanc igitur aedificandam mittuntur quidem plures, 
 mittuntur patriarchae, mittuntur prophetae, mittitur Gabrihel 
 archangelts, innumeri angeli deriguntur et multitudo caelestis 
 exercitus deum laudat, quia ciuitatis huius aedificatio propinquabat. 
 mittuntur plures ad eam, sed Christus eam solus aedificat; 
 uerum non est solus, quia pater praesens est, et si solus 
 aedificat, gratiam tamen tantae aedificationis non solus usurpat. 
 scriptum est de templo dei, quod aedificauit Salomon, in quo 
 typus ecclesiae fuit, quia LXX milia erant qui in umeris portarent 
 et LXXX milia lapidicaesores. ueniant angeli illi,

 

 
 
 
 ueniant lapidicaesores, caedantur superflua lapidum nostrorum, 
 aspera leuigentur, ueniant et qui in umeris portant; scriptum 
 est enim: supra umeros tollentur.

Uenit ergo ad Iohannem, quoniam cetera conperistis. uenit 
 ad Iohannis baptisma, sed lohannis baptisma habebat paenitentiam 
 delictorum. et ideo prohibet eum Iohannes dicens: \'ego 
 a te debeo baptizari, et tu uenis ad me? quare uenis 
 ad me, qui peccatum non habes? ille enim baptizandus est 
 qui peccatum habet, qui autem peccatum non fecit lauacrum 
 paenitentiae cur requirat?\' sine inquit modo — hoc est: 
 dum ecclesia aedificetur — decet nos inplere omnem 
 iustitiam. quae est iustitia nisi misericordia? dispersit enim, 
 dedit pauperibus: iustitia eius manet in aeternum. 
 dedit mihi pauperi, dedit mihi inopi gratiam, quam ante non 
 habui; iustitia eius ergo manet in aeternum. quae est iustitia 
 nisi ut quod alterum facere uelis prior ipse incipias et tuo 
 alios horteris exemplo? quae est iustitia nisi ut quia carnem 
 suscepit non quasi deus sensum aut ministerium carnis excluderet, 
 sed quasi homo carnem uinceret, ut uincere me doceret? 
 docuit enim qua ratione possim terrenis concretam uitiis obnoxiae 
 carnis inluuiem sepelire criminibus, renouare uirtutibus. 
 o uere diuinam in ipsa humilitate domini prospicientiam!

quanto enim abiectior humilitas tanto diuinior prouidentia. 
 iniuriarum suarum acerbitate deus proditur et remediorum 
 suorum usu, qui nullis remediis indigeret, deus probatur. quid 
 enim tam diuinum ad populos prouocandos quam ut nemo 
 refugiat lauacrum gratiae, quando Christus lauacrum paenitentiae 
 non refugit? nemo se dicat exsortem esse peccati, quando 
 Christus uenit ad remedium peccatorum. si pro nobis Christus 
 lauit, immo nos in corpore suo lauit, quanto magis nos nostra 
 delicta lauare debemus? quo igitur magis opere, quo magis 
 mysterio deus, quamquam deus in omnibus, quam hoc probatur, 
 quando per totum mundum, qua generis humani condicio 
 diffunditur, per separatarum diuortia tractusque regionum 
 uno momento in uno corpore deus fraudem uetusti erroris 
 aboleuit, gratiam regni caelestis effudit? unus enim mersit, 
 sed eleuauit omnes; unus descendit, ut ascenderemus omnes, 
 unus omnium peccata suscepit, ut in illo peccata omnium 
 mundarentur. purificate igitur uos, ut apostolus dicit, quia 
 purificauit se ille pro nobis, qui purificatione non eguit. haec 
 de nobis.

Nunc consideremus mysterium trinitatis. unum deum dicimus, 
 sed patrem confitemur et filium confitemur. nam cum 
 scriptum sit: diliges dominum deum tuum et ipsi soli 
 seruies, negauit filius esse se solum dicens: sed non sum 
 solus; pater enim mecum est. nec nunc solus est; pater 
 enim se adesse testatur. adest spiritus sanctus; numquam

 

 
 
 
 I 
 enim potest a se trinitas separari. denique apertum est 
 caelum, descendit spiritus sanctus corporali specie 
 sicut columba. quomodo ergo haeretici dicunt quia solus in 
 caelo est, qui non est solus in terris? aduertamus mysterium. 
 quare sicut columba? simplicitatem enim lauacri requirit gratia, 
 ut simus simplices sicut columbae. pacem lauacri requirit 
 gratia, quam in typo ueteri columba quondam ad illam arcam, 
 quae sola fuit diluuii inmunis, aduexit. docuit me cuius typus 
 columba illa fuerit, qui nunc descendere dignatus est in specie 
 columbae, docuit in illo ramo, in illa area typum fuisse pacis 
 et ecclesiae, quod inter ipsa mundi diluuia spiritus sanctus 
 ad ecclesiam suam pacem adferat fructuosam. docuit etiam 
 Dauid, qui prophetico spiritu cernens baptismatis sacramentum 
 ait: quis dabit mihi pinnas sicut columbae?

uenit ergo 
 spiritus sanctus, sed adtende mysterium. uenit ad Christum; 
 omnia enim per ipsum creata sunt et in ipso constant. 
 sed uide beniuolum dominum, qui solus se iniuriis subdidit, 
 solus gratiam non quaesiuit. et ubi aedificauit ecclesiam? rogabo 
 inquit patrem, et alium paracletum dabit uobis, 
 ut uobiscum sit in aeternum, spiritum ueritatis, quem 
 hic mundus non potest accipere, quia non uidet eum 
 nec cognoscit eum. merito ergo se in corpore demonstrauit, 
 quoniam in diuinitatis substantia non uidetur.

uidimua spiritum,

 

 
 
 
 sed in specie corporali, uideamus et patrem. sed quia uidere 
 non possumus, audiamus; adest enim beniuolus deus, non derelinquet 
 templum suum. uult omnem exaedificare animam, uult 
 eam ad salutem informare, uult lapides uiuos a terra ad caelum 
 transferre. diligit templum suum, et nos diligamus eum. si 
 diligimus deum, praecepta eius seruemus; si diligimus eum, 
 nouerimus eum; qui enim dicit quia nouit eum et praecepta 
 eius non seruat mendax est. quomodo enim potest 
 deum diligere qui non diligit ueritatem, cum deus ueritas sit? 
 audiamus ergo patrem; inuisibilis enim pater. sed et filius 
 inuisibilis secundum diuinitatem; deum enim nemo uidit umquam. 
 cum ergo filius deus, in eo utique quod deus est filius 
 non uidetur, sed demonstrare se uoluit in.corpore et, quia 
 pater corpus non gerebat, ideo probare uoluit pater nobis in 
 filio se esse praesentem dicens: filius meus es tu, in te 
 conplacui. si uis discere filium cum patre semper esse praesentem, 
 lege fili uocem dicentis: si ascendero in caelum, 
 tu ibi es; si descendero in infernum, ades. si patris 
 testimonium quaeris, audisti a Iohanne. crede ei cui se baptizandum 
 credidit Christus, cui pater filium caelesti uoce

 

 
 
 
 conmisit dicens: hic est filius meus dilectus, in quo 
 conplacui.

ubi sunt Arriani, quibus non placet filius, in quo 
 conplacuit pater? hoc non ego dico neque hominum quisquam 
 . loquutus est; neque enim per hominem deus neque per angelos 
 neque per archangelos, sed ab ipso patre uox de caelo missa 
 signauit. deinde alibi idem pater repetit dicens: hic est filius 
 meus dilectus, in quo conplacui; ipsum audite, dicentem 
 utique audite: ego et pater unum sumus. qui ergo 
 filio non credit non credit patri. testis est ille de filio. si dubitatur 
 de filio, paterno non creditur testimonio. deinde cum 
 dicit: in quo conplacui, non aliena in filio, sed sua laudat. 
 quid est enim dicere: in quo conplacui nisi quia omnia 
 quae habet filius mea sunt, sicut filius dixit: omnia quae 
 habet pater mea sunt? indifferentis enim diuinitatis potentia 
 non secernit inter patrem et filium, sed unam patri filioque 
 participat potestatem. credamus patri, cuius uocem elementa 
 sonuerunt, credamus patri, cuius uoci elementa obsequium 
 praestiterunt. credidit mundus in elementis, credat in hominibus; 
 credidit in exanimis, credat in hominibus; credidit in 
 mutis, credat in loquentibus; credidit in his quae non habent

 

 

 

 
 
 
 sensum, credat in his qui sensum ut deum cognoscerent 
 consecuti sunt.

Et ipse Iesus erat incipiens fere annorum XXX, qui 
 putabatur esse filius Ioseph. de generationibus dicturi, quarum nonnullam uidemus in euangelio secundum Matthaeum 
 uel in hoc, cuius interpretationem habemus in manibus, esse 
 distantiam, quoniam non est credibile aduersantia sibi sanctos 
 uiros potuisse dicere, de gestis praesertim domini salutaris 
 quanto studio possumus non dixisse eos discrepantia demonstremus.

et primum omnium neminem mouere debet quod ita 
 scriptum est: qui putabatur esse filius Joseph. bene 
 enim putabatur, quia natura non erat, sed ideo putabatur, 
 quia eum Maria, quae Ioseph uiro suo erat desponsata, generauerat; 
 sic enim habes: nonne hic est filius Ioseph fabri? 
 diximus supra qua ratione per uirginem, diximus etiam qua 
 ratione per desponsatam et quare census tempore nasci uoluerit 
 dominus salutaris: non alienum etiam uidetur ut qua 
 ratione fabrum patrem habuerit declaremus. hoc enim typo 
 eum patrem sibi esse demonstrat, qui fabricator omnium condidit 
 mundum iuxta quod scriptum est: in principio fecit 
 deus caelum et terram. nam etsi humana non sunt conparanda 
 diuinis, typus tamen integer est, quod pater Christi igni

 

 
 
 
 operatur et spiritu et tamquam bonus animae faber uitia nostra 
 circumdolat, cito securem admouens arboribus infecundis, secare 
 doctus exigua, culminibus seruare sublimia, rigida mentium 
 spiritus igne mollire et in uarios usus omne humanum genus 
 diuersa ministeriorum qualitate formare.

Cur autem Ioseph magis quam Mariae generatio describatur, 
 cum Maria de sancto spiritu generauerit Christum et Ioseph 
 a generatione domini uideatur alienus, dubitare possemus, nisi 
 consuetudo nos instrueret scripturarum, quae semper uiri originem 
 quaerit. sic enim habes: Phares fuit filius Iuda principis 
 tribus. hic generauit Esrom et Esrom generauit 
 Aram et Aram generauit Aminadab et Aminadab generauit 
 Naasson et Naasson generauit Salmon et Salmon 
 generauit Boos et Boos generauit Obed et Obed 
 generauit Iessae et Iessae generauit Dauid. uiri enim 
 persona quaeritur, qui etiam in senatu et reliquis curiis ciuitatum 
 generis adserit dignitatem. quam deforme autem, si 
 relicta uiri origine origo feminae quaereretur, ut uideretur 
 patrem non habuisse ille totius mundi populis praedicandus!

sed etiam alibi diuerso ordine generationem doceamus esse 
 decursam, ne hic quoque euangelistae discrepare uideantur, qui 
 ueterem ordinem sunt secuti. sic enim habes: fuit homo ex 
 Arath, et nomen eius Elcana, filius Hieremiel, filius 
 Heli, filius Ozi. uides et a patribus ad filios et a filiis ad 
 patres originis descriptionem uetere more contextam, uides 
 ubique familiam per uirorum generationes esse decursam: noli 
 mirari si Matthaeus ab Abraham usque ad Ioseph, Lucas a 
 Ioseph usque ad Adam et deum generationum ordinem percucurrit. 
 noli mirari quod Ioseph origo descripta est. etenim 
 secundum carnem natus usum debuit sequi carnis et qui in 
 saeculum uenit saeculi debuit more describi, maxime cum in 
 Ioseph origine etiam origo sit Mariae. nam cum uir iustus 
 fuerit Ioseph, utique ex tribu sua et ex patria sua accepit 
 uxorem nec potuit iustus facere contra id quod lege praescriptum 
 est. sic enim habes quia unusquisque in hereditatem 
 tribus suae patriae adhaerebunt filii Israhel nec de tribu ad 
 tribum transibunt et omnis filia, quae habet hereditatem tribuum 
 filiorum Israhel, uni ex populo et ex tribu patris sui 
 erit uxor. itaque et census tempore ascendit Ioseph de domo 
 et de patria Dauid, ut profiteretur cum Maria uxore sua. quae 

 

 
 
 
 ex eadem domo et ex eadem patria professionem defert, utique 
 eiusdem tribus et eiusdem patriae se esse designat.

Cognata quoque Mariae inducitur Elisabet, primo quod 
 omnes Iudaei cognati, quemadmodum et apostolus docuit dicens: 
 optabam enim anathema esse ipse pro fratribus meis 
 cognatis secundum carnem, qui sunt Israhelitae. cognatae 
 ergo, quia ambae Israhelitae erant, simul et cognatae, 
 quia ambae erant ex tribu Iuda. didicisti ex tribu Iuda Mariam, 
 disce et Elisabet. nam exsurgens Maria in diebus illis 
 abiit in montana cum festinatione in ciuitatem inquit 
 Iudae et intrauit in domum Zacchariae. cum enim iuxta 
 tribus suas Moyses habitare unumquemque praescripserit, utique 
 cum in ciuitate Iudae manserit, erat et in tribu Iuda, maxime 
 cum ex genere Elisabet fuerint sacerdotes, quorum deus portio 
 est. simul quam pulchrum, ut cum illa praenuntium Christi, 
 Christum ista generauerit et altera de sancto spiritu conceperit, 
 altera sancto repleta spiritu prophetauerit, secundum carnem 
 quoque uideantur fuisse cognatae quae secundum deum spiritalis 
 cognationis consortio non carebant! quodsi omnis feminae 
 caput uir secundum sanctum apostolum et sunt duo in carne 
 una secundum legem diuinam, utique hi qui una caro erant 
 et unus spiritus qui poterat fieri ut uiderentur patriam et

 

 
 
 
 tribum habere diuisam? accedit illud quod etiam angelus Gabrihel 
 de domino praenuntiauerit quod dabit illi dominus 
 sedem Dauid patris sui. certum est igitur etiam Mariam 
 de Dauid generatione manasse. simul etiam discimus nihil referre 
 quo ordine generationis series exprimatur, cum iter hinc 
 atque inde sit peruium.

Cur autem sanctus Matthaeus ab Abraham generationem 
 enumerare coeperit Christi, sanctus nero Lucas a Christo 
 usque ad deum perduxerit explanandum uidetur. sed prius cur 
 sanctus Matthaeus, cum ab Abraham coeperit generationis ordinem, 
 non ita posuerit: <liber generationis Abrahae\', sed: liber 
 generationis Iesu Christi, fili Dauid, fili Abraham et 
 cur hos duos potissimum nominauerit nequaquam praetereundum 
 puto. non enim otiose fidelissimi auctores generis eliguntur, 
 ut intellegamus quod in ipsa generatione carnis spiritalis 
 magis successio requiratur; duo sunt enim isti uiri, in 
 quos manauerunt promissa diuina.

prior Abraham, qui ante 
 Moysi legem et ante populum Iudaeorum propria derelinquens, 
 cognoscens deum meruit fidei testimonium, quia credidit 
 deo et reputatum est ei ad iustitiam, qui etiam a deo 
 accepit oraculum dicente sibi: exi de terra tua et de cognatione 
 tua et de domo patris tui in terram, quam 
 tibi monstrabo, et faciam te in gentem magnam et 
 benedicam te et magnificabo nomen tuum, et eris 
 benedictus, et benedicam benedicentes te et maledicam 
 maledicentes te, et benedicentur in te omnes tribus

 

 
 
 
 terrae. uides ergo congregationes gentium et sacrosanctae 
 ecclesiae coetum oraculo diuino huic primo esse promissum. 
 et ideo is auctor generis debuit designari, qui instaurandae 
 ecclesiae sponsionem primus emeruit.

Dauid quoque merito 
 et ipse auctor generis declaratur, quia cum iureiurando responsum 
 quod ex ipso secundum carnem Christus futurus 
 esset accepit; sic enim scriptum est: iurauit dominus 
 Dauid ueritatem, et non paenitebit eum: ex fructu 
 uentris tui ponam super sedem meam et alibi: semel 
 iuraui in sancto meo, si Dauid mentiar; semen eius in 
 aeternum manebit, et sedes eius sicut sol in conspectu 
 meo et in Paralipomenis: et erit cum conpleti fuerint 
 dies tui et dormieris cum patribus tuis, suscitabo 
 semen tuum post te, qui erit de uentre tuo, et parabo 
 regnum eius. ipse mihi aedificabit domum, et erigam 
 sedem eius in saeculum. ego ero ei in patrem, et ipse 
 erit mihi in filium, et misericordiam meam non dispergam 
 ab eo, sicut dispersi ab his qui ante te fuerunt. 
 per Esaiam quoque idem dominus deus generationem domini 
 reuelauit dicens: exibit uirga de radice Iessae et flos ex

 

 
 
 
 radice ascendet et requiescet super eum spiritus dei, 
 spiritus sapientiae et intellectus et infra: et erit radix 
 Iessae et qui exsurget imperare gentibus in ipso 
 gentes sperabunt et alibi: puer natus est nobis, filius 
 datus est nobis, cuius principium super umeros eius, 
 et uocabitur nomen eius Magni consilii angelus; adducam 
 enim pacem super principes et salutem ei. 
 magna potestas eius et pacis eius non est finis in 
 sede Dauid et in regno eius. in quo Aquilae quoque 
 interpretatione non quasi de homine, sed de eo qui ultra 
 hominem esset uidemus exstitisse promissum. idem enim interpretatus 
 est: puer natus est nobis, filius datus est nobis, 
 et facta est mensura eius in umero eius, et uocabitur 
 nomen eius admirabilis consiliarius, consiliarius 
 meus, fortis, potens, pater saeculi, princeps pacis. eius 
 inpleta est disciplina et pacis eius non est finis 
 supra sedem Dauid et supra regnum eius.

Omnia conuenire de Christo euidentibus signatur oraculis. 
 nec posse diuinae fructum potentiae ad Salomonis gratiam 
 deriuari, qui Dauid filius fuit, cuius finis haud dubie cognoscitur; 
 finis enim fuit regni Salomonis et pacis, ut Regnorum 
 lectionibus demonstratur. unus est Christus, cuius regnum non 
 habet finem. deinde nullis Salomon gentibus imperauit, Christus

 

 
 
 
 uero ecclesiam de nationibus congregauit. postremo uiuente 
 Dauid et natus est Salomon et regnum est consecutus, hic 
 autem qui promittitur post mortem Dauid surrecturus esse 
 monstratur, sicut habes quia cum conpleti fuerint dies 
 tui et dormieris cum patribus tuis, suscitabo de 
 semine tuo qui erit ex uentre tuo et parabo regnum 
 eius. ipse mihi aedificabit domum, et erigam sedem 
 eius in saeculum. numquid in saeculum regnauit Salomon, 
 qui annis tantummodo quadraginta regnauit? ego ero inquit 
 ei in patrem et ille mihi in filium — quis est ille proprius 
 dei filius nisi cui dictum est: filius meus es tu, ego hodie 
 genui te? — et misericordiam meam non dispergam 
 ab eo et fidelem eum seruabo in domo mea et in regno 
 eius usque in saeculum? at uero Salomonem errasse ideo 
 fortasse tam grauiter, ne errarent homines et ad ipsum crederetur 
 manasse promissum, diuinarum serie cognouimus lectionum; 
 aedificauit enim templum Astartae idolo propter amorem 
 mulieris et indignatus est dominus in Salomonem. si igitur 
 et uiuente Dauid regnare coepit — sic enim habes quod, 
 cum esset nuntiatum Dauid regnare Salomonem, adorauit rex 
 cubili suo et dixit: benedictus dominus deus Israhel. 
 qui dedit mihi hodie de semine meo sedentem in 
 throno meo, et oculi mei uident — si errauit, si offendit,

 

 
 
 
 uides quoniam promissi series Christum spopondit.

et ideo 
 istos duo generis auctores euangelista delegit, unum qui promissum 
 accepit de congregatione populorum, alterum qui de 
 generatione Christi oraculum consecutus est. et ideo licet 
 ordine sit successionis posterior, prior tamen quam Abraham 
 in domini generatione describitur, quia plus est promissum 
 accepisse de Christo quam de ecclesia, quoniam ecclesia ipsa 
 per Christum. ergo unus princeps generis secundum carnem, 
 alter princeps generis secundum spiritum, alter secundum 
 seminis gratiam, alter secundum populorum fidem; potior enim 
 qui saluat eo qui saluatur. et ideo Dauid filius dicitur: liber 
 generationis Iesu Christi, fili Dauid; eius enim primo 
 loco debuit filius dici, cui dari filius est promissus, licet apostolus 
 etiam Abrahae Christum dicat esse promissum; Abrahae 
 enim dictae sunt promissiones et semini eius. non 
 dicit: et seminibus, tamquam in multis, sed sicut in 
 uno: et semini tuo, qui est Christus, ut alteri proprietas 
 generationis, principatus alteri deferatur. illi delatum est, ut 
 Iesus eius filius diceretur, huic quasi principi familiae gentiumque 
 praerogatiua seruatur, ut ab Abraham generationis 
 dominicae manaret exordium; qui enim fidei auctor est, ipsum 
 adserere scriptura quoque debuit diuinae generationis auctorem.

unde et Lucas ad deum putauit originem eius esse referendam, 
 quod uerus Christi generator deus sit uel secundum ueram 
 generationem pater uel secundum lauacri regenerationem mystici 
 auctor muneris. et ideo non a primo generationem eius

 

 
 
 
 coepit describere, sed posteaquam baptismum eius explicuit, 
 auctorem omnium deum per baptismum cupiens demonstrare 
 Christum quoque a deo ordine manasse successionis adseruit 
 uniuersa contexens, ut et secundum naturam et secundum 
 gratiam et secundum carnem dei filium demonstraret. quod 
 autem euidentius diuinae generationis indicium quam quod 
 de generatione dicturus ipsum patrem praemisit loquentem: 
 hic est filius meus dilectus, in quo conplacui?

Hic quoque aliqui solent serere quaestiones, quod Matthaeus 
 ab Abraham usque ad Christum quadraginta duas generationes 
 enumerauerit, Lucas uero quinquaginta et quod per alias personas 
 Matthaeus, per alias Lucas generationem manasse descripserit. 
 in quo iam potes illud probare quod diximus quia, cum 
 alios Matthaeus maiores dominici generis, alios uero Lucas 
 in ordine generationis texuerit, ab Abraham tamen et Dauid 
 reliquos auctores generis uterque signauit.

quod uero per Salomonem 
 Matthaeus generationem deriuandam putauit, Lucas 
 uero per Natham, alteram regalem, alteram sacerdotalem Christi 
 familiam uidetur ostendere. quod non ita accipere debemus, 
 quod alterum altero uerius, sed alter alteri pari fide et ueritate 
 concordet. fuit enim uere et secundum carnem regalis et

 

 
 
 
 sacerdotalis familiae, rex ex regibus, sacerdos ex sacerdotibus. 
 licet oraculum non de carnalibus, sed de caelestibus exprimatur, 
 quoniam et rex in dei uirtute laetatur, cui iudicium 
 a patre rege defertur, et sacerdos est in aeternum, secundum 
 quod scriptum est: tu es sacerdos in aeternum secundum 
 ordinem Melchisedech. bene igitur uterque tenuit fidem, 
 ut Matthaeus per reges ductam originem conprobaret et Lucas 
 per sacerdotes a deo transmissam in Christum seriem generis 
 deducendo sanctiorem ipsam sanctiorem ipsam declararet. simul in hoc 
 quoque uituli figura signatur quod ubique sacerdotale mysterium 
 putat esse seruandum.

nec mireris si ab Abraham plures 
 secundum Lucam successiones usque ad Christum sunt, pauciores 
 secundum Matthaeum. cum per alias personas generationem 
 fatearis esse decursam; potest enim fieri ut alii longaeuam 
 transegerint uitam, alterius uero generationis uiri 
 inmatura aetate decesserint, cum uideamus conplures senes cum 
 suis nepotibus uiuere, alios uero uiros statim filiis obire 
 susceptis.

Illud quoque aduertimus, quod sanctus Matthaeus Jacob, 
 qui fuit pater Ioseph, filium Matthan esse memorauerit, Lucas 
 uero Ioseph, cui desponsata erat Maria, filium Heli, Heli autem 
 filium Melchi esse descripserit. quomodo unius duo patres, id 
 est Heli et Iacob? quomodo etiam duo paterni aui, Matthan

 

 
 
 
 et Melchi? sed si sequaris, inuenies quod iuxta praescriptum 
 legis ueteris duo fratres diuersos filios uterinos ex una uxore 
 generauerint. traditur enim Matthan, qui a Salomone genus 
 duxit, Iacob generasse filium et uxore superstite decessisse, 
 quam postea Melchi accepit uxorem, ex qua generatus est 
 Heli rursus Heli fratre sine liberis decedente copulatus est 
 fratris uxori et generauit filium Ioseph, qui iuxta legem Iacob 
 filius dicitur, quoniam semen fratris defuncti frater iuxta legis 
 ueteris seriem suscitabat. ita duorum filius dictus est, non ab 
 utroque generatus, sed quia alterius secundum generationem, 
 alterius secundum legem factus est filius. in quo praescripto 
 legis futuram perpetuitatem defunctorum seminis nobis esse 
 promissam non intellexit populus Iudaeorum, sed secundum 
 litteram accipiens gratiam corrupit oraculi. alius enim erat 
 frater, qui defunctorum fratrum semen resuscitaret, non frater 
 secundum carnis germanitatem, sed secundum gratiae puritatem. 
 et ideo fortasse frater non redimit: redimet homo? quia 
 non germanus frater ille, sed dominus et mediator dei et 
 hominum homo Christus Iesus resurrectionis gratiam propagauit; 
 licet sit uersiculi istius et alia interpretatio, quam suo 
 dicemus loco.

non absurdum autem uidetur -quod geminato

 

 
 
 
 mystico numero quater denas generationes diuidendas sanctus 
 Matthaeus putauit, ab Abraham usque ad Dauid, a Dauid 
 usque ad transmigrationem Babylonis, a transmigratione Babylonis 
 usque ad Christum, in quo uices mutationum pariter 
 designauit. ab Abraham enim usque ad Dauid tempora sine 
 regibus fuit populus Iudaeorum — regnum enim iustum a Dauid 
 coepit — deinde per reges actum genus omne est Iudaeorum et 
 intemerata usque ad transmigrationem eorum regna manserunt; 
 post transmigrationem uero in occasum degenerantis populi 
 nobilitas circumcisa uergebat. de quinquaginta uero successionibus, 
 quas ab Abraham Lucas contexendas putauit, numeri 
 mystici seruata gratia satis claret; nam et decimus et septimus 
 numerus mysticus est et tertio uterque repetitus mysterium 
 signat, et pentecoste, cuius Lucas, et tesseracoste, cuius 
 Matthaeus secutus est gratiam, satis superque numerum mysticum 
 prodiderunt.

Plerique etiam mirantur cur Thamar mulieris famosae, ut 
 illis uidetur, Matthaeus conmemorationem in dominica generatione 
 contexendam putauerit, cur etiam Ruth, cur eius 
 quoque mulieris, quae Uriae uxor fuit et occiso marito in 
 Dauid nuptias conmigrauit, cum praesertim Sarrae et Rebeccae 
 et Rachel, sanctarum feminarum, nusquam fecerit mentionem. 
 sic enim habes: Abraham genuit Isaac, Isaac genuit 
 Iacob, Iacob genuit ludam et fratres eius, ludas autem

 

 
 
 
 genuit Phares et Zaram ex Thamar. non otiose itaque huius 
 mulieris euangelista nomen inseruit, de qua diuise interim 
 tractandum uidetur.

primum enim si ueris intendas animum, 
 non haec mulier tam famosa quam iusta; non enim temporalis 
 usum libidinis requisiuit, sed successionis gratiam concupiuit; 
 erat enim deforme liberos non habere, quod etiam legum 
 ciuilium fuit auctoritate multatum. promiserat eam filio suo 
 ludas et diu pactarum foedera distulerat nuptiarum. per moram 
 promissi defunctus est sponsus. nondum uirginitatis, nondum 
 uiduitatis ante Christi aduentum uernabat gratia. dolens se 
 sine filiis remansisse dolum studio generationis conmenta est 
 et ludam consilio praeuertit, ut se eidem offerret ornatam, 
 posteaquam defunctam eius cognouit uxorem. uides ubique 
 mulieris uitam probari, quod non alienum praeripuit torum, 
 non meretricio studio quasi meretrix ornata est; non enim 
 uagam captauit libidinem, sed diu soceri fraudata promissis 
 ex ea familia quam delegerat conuerso dolo fructum uoluit 
 successionis adipisci. quis itaque castior? illa quae tamdiu 
 exspectauit promissum an ille qui amorem ferre non potuit 
 oblatum? illa quae sponsi familiam non refugit an iste qui 
 meretricem putauit? illa quae horam sui corporis uolentibus 
 non permisit ad copulam an iste qui quod studio coepit 
 erroris ad successionis gratiam castitate mulieris consummauit? 
 illa quae filios non habebat et tempus conceptionis mora coniugii 
 timebat excludi, illa quae grauitatem maturioris elegit

 

 
 
 
 an iste qui aetatem adulescentioris adamauit? denique ipse 
 confessus est dicens: iustificata est magis Thamar quam 
 ego, propter quod non dedi eam Selom filio meo. itaque 
 illa experiri exactorem ipsum suae uoluit castitatis. denique 
 numquam postea uirum experta est, amictum uiduitatis sumsit 
 a coitu; ille unius horae inpatiens, qui annos a puella. exegerat 
 castitatis, luctum expulit, uestem mutauit, comam totondit, 
 rogum deseruit, torum amator ascendit.

sed non ita istam 
 defendimus, ut illum accusemus - immo utrumque excusemus, 
 non autem nos - sed mysterium quod copulae illius 
 fructus expressit; generauit enim mulier Phares et Zara filios, 
 generauit geminos. unde non otiose Matthaeus utrumque significauit, 
 cum Phares tantummodo conmemorationem causa deposceret; 
 Phares enim genuit Esrom, Esrom genuit Aram, 
 deinde per ordinem singuli. cur autem, cum Isaac duos generauerit, 
 Iacob plures, singulorum tantummodo, quos successionis 
 dominicae causa poscebat, fecit scripturae series mentionem, 
 horum autem utrumque memorauit nisi quia hic in 
 utroque mysterium est?

Tractauimus moralem locum, quia non opera meretricis 
 exercuit, sed munera fecunditatis elegit, tractemus historicum 
 et mysticum uentilemus; neque enim sine mysterio potest esse 
 quod anulum et monile accepit et uirgam. non uilis persona 
 quae meretur accipere ornamentum signaculum potestatem,

 

 
 
 
 factorum signaculum. pectoris ornamentum, regiae libertatis 
 insigne. ergo ut ordiamur historiam, cum generaret Thamar, 
 legisti quia unus de utero eius praemisit manum, quam corripiens 
 obsetrix coccum ligauit dicens: hic exiet et prior. ut 
 autem reuocauit manum puer in matris uterum, statim exiuit 
 frater eius. dixit autem obsetrix: quid incisa est per te 
 saepis? et uocauit nomen eius Phares. et post ipsum exiuit 
 frater eius, in cuius manu erat coccum, et uocauit nomen eius 
 Zara. uides quanta aenigmata mysterium prodant: manus praemissa, 
 coccum ligatum, reducta manus, uox obsetricis gemina 
 quod prior alter exiret, saepem alter incideret.

cur autem 
 alter manum praemisit ex utero, alter genitali praecessit exortu 
 nisi quia per geminorum mysterium gemina describitur uita 
 populorum, una secundum legem, altera secundum fidem, una 
 secundum litteram, altera secundum gratiam? prior gratia quam 
 lex, prior fides quam littera. et ideo gratiae typus manum ante 
 praemisit, quia gratiae actus ante praecessit, qui fuit in Iob 
 Melchisedech Abraham Isaac Iacob, qui per fidem sine lege 
 uiuebant; credidit enim Abraham deo, et reputatum est ei 
 ad iustitiam. Melchisedech quoque sancti gratiam praecedens 
 sacrificii figura monstrauit; praeuenientes enim legem patriarchae 
 sancti praescriptorum uinculis absoluti libera et consimili 
 nobis euangelii gratia refulserunt.

iunior horum frater

 

 

 

 
 
 
 secundus ordo pietatis; primus enim in patriarchis, secundus 
 in regibus et sacerdotibus est. utraque enim uita secundum 
 deum. quia illi quoque qui secundum legem Moysi religiosam 
 et piam militiam militabant, non sunt gratiae et honoris exsortes, 
 sed prior pietatis fructus in auctoribus quam heredibus 
 prior enim Zara, qui interpretatione significatur oriens; lux 
 enim pietatis ueri splendor orientis est, illius utique qui dixit: 
 oriens nomen est mihi, cuius in patriarchis primitus radius 
 lucis inluxit. hi enim primi uitae suae actum in hoc saeculo 
 praemiserunt, in quorum manu nostri quoque actus tamquam 
 plenioris corporis, qui adhuc naturae quodam generantis utero 
 tenebamur, figura praecessit. sed media tamquam saepis obiecta 
 legis est obseruatio et quodammodo uita maiorum uidetur 
 incisa, de qua in typo illa obsetrix, fortasse iustitia, quae nos 
 emissos aluo naturae matris excepit, dixisse proditur: hic 
 exiet prior. et re uera mirabilis erat ille ordo pietatis, non 
 a Moyse nec ab aliquo homine nec per hominem, sed munere 
 quodam sapientiae sponte se infundentis inpressus.

prima igitur 
 disciplina pietatis secundum euangelium, quia per crucem et 
 sanguinem credimus Christi, cuius Abraham diem uidit et gauisus 
 est, cuius Noe gratiam in typo ecclesiae figuratam 
 spiritali cognitione praesensit, cuius Isaac uicem in sacrificio 
 non recusauit, quem Iacob cum uinceret adorauit, cuius 

 

 
 
 
 Esaias ruborem uidit uestimentorum - nam secundum euangelium 
 uita etiam prophetarum est - in cuius sanguine 
 inter excidia mundi publicae futurum salutis insigne Rahab illa 
 typo meretrix, mysterio ecclesia indica-uit, quae multorum 
 conuenarum copulam non recusat et quo coniunctior pluribus 
 eo castior, inmaculata uirgo, sine ruga, pudore integra, amore 
 plebeia, casta meretrix, uidua sterilis, uirgo fecunda: meretrix, 
 quia a pluribus amatoribus frequentatur cum dilectionis inlecebra 
 et sine conluuione delicti - qui enim adhaeret meretrici 
 unum corpus est-uidua sterilis, quae uiro parere non 
 norit absente - uenit uir et hunc populum plebemque 
 generauit - uirgo fecunda, quae hanc genuit multitudinem cum 
 fructu amoris, sine usu libidinis.

Sed ut ad historiam reuertamur, quid sibi uolunt obsethcis 
 eloquia dicentis: hic exiet prior nisi quia eius typum gerebat 
 qui ortu corporis posterior, uirtute et ueritate primus 
 exsistens principatum sibi omnium uindicauit? inde et Iohannes: 
 post me uenit uir, qui ante me factus est. quid sibi 
 uult quod coccum in manu eius ligauit nisi quia typus eius 
 erat qui crucis indicio suae et sanguinis fusione actum inlustrauit 
 humanum? itaque posteaquam manum reduxit, quasi 
 incisione facta saepis exiuit frater eius, quem quasi medium

 

 

 
 
 
 parietem saepis uel maceriae apostolus nominauit atque ipse 
 de incisione nomen accepit; Phares enim diuisio est. unde et 
 
 Pharisaei nuncupat, eo quod a multorum se coniunctionibus 
 separarent. beatius autem et multo melius fuisset non incidi 
 saepem, sed unam eandem et indiuiduam permanere, quod 
 fieri potuit, si ei uitae, quae prior manum misit, hoc est 
 actum ostendit suum, consequens fuisset eius uitae militia, 
 quae secuta est. multo enim melius, si circumcisus populus 
 uitam maiorum uoluisset imitari; sic enim fuisset una saepis, 
 una maceria, una aedificatio priorum ac sequentium, sed quia 
 primum illum uitae actum posterioris infirmitas non potuit 
 inplere, incisione sine dubio facta saepis eius siue maceriae, 
 quae secundum deum aedificata erat, tamquam medius paries 
 interiectus est, ut illa saepis, hoc est perpetua atque continua 
 bonorum morum aedificatio rumperetur. saepis enim est, qua 
 ager circumdatur fructuosus, furis remouetur incursus, quae 
 culta concludit, deserta secernit. maceria quoque domum claudit. 
 haec si maneat, domus tuta est. denique auferam inquit 
 maceriam eius, et erit in direptionem.

optemus ut haec 
 integra. sit maceria domus nostrae, domus spiritalis, quae in 
 nobis est; non enim ab homine exaedificari potest, sed a deo 
 uiuo, qui ait: et maceriem circumdedi, perdiderunt igitur 
 salutem qui maceriem perdiderunt. maneat ergo maceria, 
 maneat haec saepis. uis scire quam sit utilis saepis? saepi 
 aures tuas spinis et tribulis et noli audire linguam 
 nequam; saepis enim ista te defendit a culpa.

ergo dominus 
 Iesus, qui postea secundum carnem uenit in lucem, ueteris

 

 
 
 
 illius munitionem saepis instaurans in maiorum nos actum et 
 antiquam simplicitatem fidei reformauit. unde de eo et propheta 
 dixit: uocaberis aedificator saepis. tulit enim illum 
 obicem, qui unitatem mentis et corporis seriemque uitae simplicis 
 diuidebat, atque ipse factus est pax nostra qui fecit 
 utraque unum et medium parietem saepis soluens. 
 quem parietem exponit apostolus inimicitias esse in carne. 
 has ergo inimicitias tulit dominus et pacem refudit legemque 
 mandatorum in decretis euacuauit, ut duos conderet in uno 
 nouo homine, in quo non solum exteriorem et interiorem, sed 
 etiam Iudaeum significat et Graecum, ut esset omnia et in 
 omnibus Christus. dominus enim sabbati superstitionem 
 tulit, sabbati corporalis et quasi medium soluit legis parietem. 
 qui nos ab ea pietate, quae secundum deum est, decretorum 
 difficultate prohibebat, eo quod iuxta Moysi legem non erat 
 facile atque possibile gentibus militare deo, cum inanis superstitio 
 Iudaeorum purum adfectum gentium a subeunda obseruatione 
 reuocaret. quid ergo? lex inutilis? absit; sed utilis 
 incredulis, infirmibus necessaria, quae lubricos et errantes 
 praecepti salutaris austeritate cohiberet et obseruationum adtentione 
 concluderet. bona autem lex est, quia spiritalis. ei ergo 
 non bona qui non putat spiritalem, qui mente exiguus humilisque 
 factus eam quae super legem est maiestatem scilicet 
 Christi uidere non potuit. quam utique tamquam supra illum 
 parietem respiciens ille mente sublimis Esaias gloriam dei 
 uidit, quae uidetur in montibus, non in collibus.

Docuit itaque nos ecclesia in Canticis canticorum quod iste 
 paries domino nostro Iesu Christo obstare non potuit nec ei 
 qui secutus est Christum dicens: uox fratris mei; ecce 
 hic uenit saliens super montes, transiliens supercolles. 
 similis frater meus capreae uel innulo ceruorum in 
 montibus Bethel. ecce hic retro post parietem nostrum, 
 prospiciens per fenestras, prospiciens per retia. 
 respondit frater meus et dixit mihi: surge, ueni, proxima 
 mea, speciosa mea, columba mea, quoniam ecce 
 hiems transiuit, pluuia abiit. discessit sibi. flores 
 uisi sunt in terra, tempus secandi aduenit, uox turturis 
 audita est. lores apostoli, tempus messis fructus est 
 Christi, uox turturis uox ecclesiae. iure igitur dei filius posteaquam 
 terrenos homines nec ad superna gradientes et corporalibus 
 inspexit angustiis coartatos - non erat enim qui faceret 
 bonum, non erat usque ad unum - descendere in terras 
 ipse dignatus est, ut parietem illum legis, hoc est molem 
 quandam et superstitionem intellectus corporalis auferret. quae 
 quasi premeret et obumbraret corda populorum. melior igitur 
 maceria quam paries. denique non bonus panes dealbatus, 
 quod non otiose dictum est principi sacerdotum eo quod 
 medii parietis inpedimenta seruabat, quem dominus Iesus 
 abstulit quasi duram militiam, quo clariorem obseruantiam 
 religionis infunderet, ut iam non unum Iudaeorum genus quasi 
 corporali quodam praescripto legis inclusum, sed omnes gentes 
 ad dei cultum per euangelium uocarentur.

duo igitur gemini 

 

 
 
 
 duae geminae uitae, duae geminae sunt militiae, ita ut prior 
 melior sit sequente. et ideo quod est melius reformatum est. 
 quis autem neget euangelium praestare legi? bona tamen lex, 
 si supra litteram mentem erigas; littera enim occidit. 
 quid autem haberet haec historia gratiae, nisi lucem tanti 
 mysterii uideremus? docuit enim nos apostolus sanctus in 
 simplicitate historiae secretum quaerere ueritatis et in quasdam 
 non intellegibilis secundum litteram disputationes sensum referre 
 scribens : dicite mihi, qui legem legistis, legem non 
 audistis? scriptum est enim quia Abraham duos filios 
 habuit, unum ex ancilla et unum de libera; sed qui 
 ex ancilla secundum carnem natus est, qui autem de 
 libera secundum promissionem. quae sunt inquit per 
 allegorian dicta. haec enim sunt duo testamenta et 
 infra: quae autem sursum est Hierusalem libera est.

ad illam igitur quam medius paries incidere et diuidere non 
 potuit mentis sublimitate tendamus. solutus enim est secundum 
 intellectum corporalem ueteris ille paries testamenti, 
 expulsa est ancilla, tenetur libera. ex libera sumus liberi; 
 libera est enim ecclesia, expulsa synagoga est - seruiebat enim 
 populus Iudaeorum - remotum est seruitutis iugum, quod 
 nostrae animae quaedam colla reprimebat, ne ultra parietem 
 uitae prioris possemus aspicere. habemus iugum bonum ac 
 leue, quod habenis pacis et gratiae uinculis magis erigat quam 
 deprimat copulatos. hic est dominus, cuius in Zara typus ante 
 praecessit, eo quod ex tribu et ex semine illius Zarae dominus 
 Iesus secundum carnem non solum a femina, sed etiam sub

 

 
 
 
 lege generatus est, ut eos qui sub lege erant redimeret pretio 
 sui sanguinis. cuius figura ideo in manu illius Zarae praecessit, 
 ut promitteret nobis quia uenturus erat qui ueteris uitae 
 reuocaret usum et libertatem quam tribuerat primo illi Adam 
 in Adam nouissimo reformaret, - ut iam genus hominum sine 
 lege sit seruitutis.

Si igitur Thamar cognouimus propter mysterium inter dominicas 
 generationes esse descriptam, Ruth quoque sine dubio 
 pari ratione minime praetermissam aestimare debemus, de qua 
 sensisse uidetur apostolus sanctus, cum alienigenarum uocationem 
 gentium spiritu praeuideret per euangelium esse celebrandam, 
 dicens quod lex non sit iustis posita, sed iniustis. 
 quomodo enim Ruth, cum esset alienigena, Iudaeo 
 nupsit? et qua ratione in Christi generatione eius putauit 
 euangelista copulae conmemorationem esse faciendam, quae 
 legis serie uetabatur? non ergo ex legitima saluator generatione 
 manauit? uidetur esse deforme, nisi ad apostolicam 
 sententiam reuertaris quia lex non est iustis posita, sed iniustis. 
 haec enim cum sit alienigena et Moabitis, praesertim 
 cum lex Moysi prohiberet has nuptias Moabitasque excluderet 
 ab ecclesia - sic enim scriptum est: Moabitae non introibunt 
 in ecclesiam domini usque ad tertiam et quartam 
 generationem et usque in saeculum - quomodo intrauit 
 in ecclesiam nisi quia sancta et inmaculata moribus supra 
 legem facta est? si enim lex impiis et peccatoribus posita est, 
 utique Ruth, quae definitionem legis excessit et intrauit in

 

 
 
 
 ecclesiam et facta est Israhelitis et meruit inter maiores dominici 
 generis conputari, propter cognationem mentis electa, 
 non corporis, magnum nobis exemplum est quia in illa nostrum 
 omnium, qui collecti ex gentibus sumus ingrediendi in ecclesiam 
 domini, figura praecessit. hanc igitur aemulemur, ut quia 
 haec moribus hanc praerogatiuam meruit adsciscendae societatis 
 suae, sicut historia docet, nos quoque propter morum 
 electionem in ecclesiam domini meritis suffragantibus adle.

gamur. etenim cum Israhelitas in diebus iudicum superioribus 
 fames temporibus urgueret, a Bethleem ciuitate Iuda. 
 in qua natus est Christus, abiit uir colere in agro Moab cum 
 uxore et duobus filiis; Elimelech uiro nomen, mulieri Noemin. 
 filii eius acceperunt sibi uxores Moabitidas - nomen uni 
 Orfa, nomen secundae Ruth - et inhabitauerunt illic quasi 
 decem annis et mortui sunt sed derelicta mulier a duobus 
 filiis et uiro proprio destituta cognito quod deus uisitaret 
 Israhel regredi domum parans coepit suadere ut domum propriam 
 repeterent uxores filiorum suorum. una concessit, Ruth 
 uero cum socru mansit. cui cum diceret socrus: ecce iam 
 consponsa tua ad populum suum regressa est et ad 
 deos suos, et tu reuertere pariter cum consponsa tua, 
 respondit Ruth: non contingat mihi dimittere te et redire

 

 
 
 
 ad deum meum], quia quocumque tu ieris ibo tecum et 
 ubi tu habitaueris habitabo. populus tuus populus 
 meus et deus tuus deus meus. et ubi mortua fueris 
 moriar et ubi sepulta fueris sepeliar. atque ita duae 
 peruenerunt in Bethleem. hos igitur mores atque hanc sanctitatem 
 erga socrum, pietatem erga defunctum, religionem erga 
 deum cum cognouisset Boos, proauus Dauid, iuxta Moysi 
 legem, ut semen defuncti proximi suscitaret, eam sibi elegit 
 uxorem.

Refert autem aduertere quod et in agro pleno messis reperta 
 manipulos, sicut scriptum est, colligens et socrui fructus 
 reseruans et non post iuuenem abiit, sed uirum perfectum 
 secuta est, unde et meruit audire: quia mulier uirtutis 
 es tu uel: quia bene fecisti misericordiam tuam nonissimam 
 plus quam primam; nouissima enim misericordia 
 ecclesiae congregatae praestat priori. quod breuius hic dicimus, 
 quia plenius in libris digessimus quos de fide scripsi. 
 adpropinquauit autem qui longe erat, quia elongauit qui proximus 
 erat, et calciamentum proximi muliere adquisiuit accepta. 
 mos enim erat ut qui proximus erat, si nollet accipere in 
 coniugium propinquam suam, calciamentum suum solueret et 
 alii cederet. in quo non mediocre mysterium, eo quod is qui

 

 
 
 
 alienigenam in typo sumsit euangelizandi accepit facultatem.

1 
 1 
 denique in typo has fuisse nuptias testatur benedictio seniorum 
 dicentium: det dominus mulierem quae intret in domum 
 tuam sicut Rachel et sicut Liam, quae aedificauerunt 
 domum Israhel, et facere uirtutem in Ephratha, et sit 
 nomen in Bethleem. et fiat domus tua sicut domus 
 Phares, quem peperit Thamar Iudae, de semine tuo 
 det dominus tibi ea hac puella. et accepit Boos Ruth 
 et facta est ei in matrimonium et peperit Obed, patrem 
 Iessae, auum Dauid. recte igitur sanctus Matthaeus per euangelium 
 gentes ad ecclesiam uocaturus auctorem ipsum dominum 
 gentiliciae congregationis alienigenarum generationem secundum 
 carnem adsumsisse memorauit, ut iam tunc esset indicium 
 quod illa generatio ederet gentium uocatorem, quem sequeremur 
 omnes ex alienigenis congregati relinquentes paterna 
 et dicentes ei qui nos ad domini cultum uocaret, uerbi gratia 
 Paulo aut cuicumque episcopo: populus tuus populus 
 meus, deus tuus deus meus. ergo Ruth, sicut Lia et 
 Rachel, oblita populum et domum patris sui soluens uinculum

 

 
 
 
 legis ingressa est in ecclesiam.

soluit autem calciamentum qui 
 non accipit ecclesiam. et Moysi dicitur: solue calciamentum 
 pedum tuorum, ne ipse sponsus ecclesiae crederetur. solus 
 ille non soluit qui uerus est sponsus. et ideo dicit. Iohannes : 
 cuius non sum dignus soluere corrigiam calciamenti 
 eius. ergo et hic typus est et aedificauit domum Israhel.

Quam uero conmemoratio eius dominicae prosapiae fuerit 
 inserenda declarat mysterii altioris expressio, qua prophetatum 
 est ex genere eius in Ephratha Christum esse generandum, cum 
 dicitur: det tibi dominus facere uirtutem in Ephratha, 
 et sit nomen in Bethleem. quae est enim uirtus nisi quae 
 per Christum gentium populos congregauit? quod autem nomen 
 nisi illud quod Bethleem patria domini secundum carnem 
 nascentis est facta? unde per prophetiam dictum est: et tu, 
 Bethleem Iuda, non es minima inter principes Iuda; ex te enim exiet princeps qui regat populum meum lsrahel. 
 uidemus igitur mulierum\' conmemorationi historiam mores 
 mysterium conuenire.

neque tamen abnuo, cum Thamar et 
 Ruth defendo, peccatores quoque inter maiores dominici generis 
 conputatos, quorum conmemorationem sanctus Lucas declinare

 

 
 
 
 desiderans alium quendam successionum ordinem tenuit neque 
 Achab neque Iechoniam neque postremo Uri uxorem nominandos 
 putauit, ut inmaculatam sacerdotalis generis seriem 
 declararet. sed ut illi consilii sui ratio subsistit ita etiam 
 sancti Matthaei consilium a rationis iustitia non abhorret. 
 nam cum euangelizaret dominum secundum carnem esse generatum, 
 qui omnium peccata susciperet, subiectum iniuriis, 
 subditum passioni, ne huius quidem putauit exsortem adserendum 
 esse pietatis, ut maculatae quoque originis non recusaret 
 iniuriam, simul ne puderet ecclesiam de peccatoribus 
 congregari, cum dominus de peccatoribus nasceretur. postremo 
 ut beneficium redemtionis etiam a suis maioribus inchoaret, ne 
 quis putaret originis maculam inpedimento posse esse uirtuti 
 nec se insolens de sui generis nobilitate iactaret neue parentum 
 crimina uerecundior erubesceret, cui obumbrandae originis 
 facultas daretur flore uirtutis.

An uero sanctns Dauid, licet multa eius in mysterium figurentur, 
 non eo praecelsior- quod hominem se esse cognouit 
 et conmissum super abrepta Uri uxore peccatum paenitentiae 
 putauit lacrimis abluendum, ostendens nobis neminem uirtuti 
 propriae debere confidere? habemus enim aduersarium magnum, 
 qui uinci a nobis sine dei fauore non possit. et plerumque in 
 inlustribus et beatis uiris grauia peccata fuisse repperies, ut 
 quasi homines temtationi patuisse cognoscas, ne uirtutibus 
 egregiis plus quam homines crederentur. si enim Dauid, quia 
 praesumtione uirtutis elatus dixerat: si reddidi retribuentibus 
 mihi mala et alibi: ego autem dixi in mea

 

 
 
 
 abundantia: non mouebor in aeternum, statim insolentiae 
 huius poenam se subisse memorauit dicens: auertisti faciem 
 tuam a me, et factus sum conturbatus, si ipse dominici 
 generis auctor insolentiae excepit offensam, quanto magis nos 
 ceteri peccatores, quibus nulla suffragetur praerogatiua meritorum, 
 insolentiae scopulum timere debemus, in quo naufragium 
 sit bonorum, praesertim cum tantus uir nobis et magisterii 
 auctor sit et exempli, qui quasi palinodiam quandam ad repropitiandum 
 dominum in posterioribus canendam putauit dicens:, 
 domine, non est exaltatum cor meum neque in altum 
 elati sunt oculi mei et dominus a dextris meis, ne 
 conmouear; sciuit enim, quando se sibi credidit, esse se 
 lapsum. denique nihil aliud esse in homine designauit nisi 
 quia deum nouit; sic enim habes: quid est homo quod 
 innotuisti ei aut filius hominis quia conputas eum? 
 si ergo Dauid insolentiam damnat, humilitatem induit, recte 
 in historia uxoris Uri magisterium istud adfectandae humilitatis 
 adsciscitur.

et tamen si ex ea natus est ille pacificus 
 Salomon, uideamus ne forte mysterium sit, quod sublato eo 
 de medio qui ante coniugio suo plebem gentium uindicabat 
 alii ecclesia uiro nupserit, uero Dauid. Dauid enim uocatus 
 est Christus, in parentis nomen adscitus iuxta quod scriptum 
 est: inueni Dauid seruum meum. cui nupsit ecclesia, quae 
 uerbi semine et spiritu dei plena Christi corpus effudit,

 

 
 
 
 populum scilicet Christianum. est ergo mulier, quae uiuente 
 uiro ligata est legi, et ideo mortuus est uir eius, ut non 
 esset adultera, si esset cum alio uiro. mysterium igitur in 
 figura, peccatum in historia; culpa per hominem, sacramenta 
 per uerbum. de qua historia, quoniam alibi plenius diximus, 
 hic transcurrendum uidetur. meritoque sanctus Dauid de hac 
 historia mysticum psalmum quinquagensimum scripsit propter 
 Bersabee nuptias dicens: in plurimum laua me ab iniustitia 
 mea et a delicto meo munda me. si iniquitatem 
 suam dei amicus agnoscit et meritis suis obstare delictum, 
 si denique deo peccasse 88 confitetur, cur tu de confessione 
 criminis erubescas, cum criminis conmentum, non confessio sit 
 pudori?

ergo cum Dauid Bersabee historiam non praetermiserit 
 in suis psalmis, ut in ea uel mysterium uel actum 
 perfectae paenitentiae nos doceret, iure uidemus etiam in generationibus 
 dominicis non praetermissam, quia et ipse Dauid, 
 qui eam accepit in uxorem sibi, generationis dominicae secundum 
 carnem praecessor adseritur, cuius speciale, ut diximus, 
 meritum, ut ecclesiae in hoc mysterio uideret exortum et acciperet 
 oraculum quod ex suo Christus genere nasceretur. alterum 
 enim ad ecclesiam pertinet, quod dixit: ecce audiuimus eam 
 in Ephratha, inuenimus eam in campis siluae, alterum 
 specialiter ad dominici corporis sponsionem, quod oraculo

 

 
 
 
 manifestissimo reuelatur, cum dicitur: ex fructu uentris tui 
 ponam super sedem meam. noli tamen tanto neglegens esse 
 promisso; non enim sine definitione datum est,. sed, si custodieris 
 testamentum et testimonia seruaueris domini, quae in 
 euangelio. se pollicetur esse dicturum, tibi quoque copia sedis 
 patebit aeternae. haec de uxore Uri.

De Athab autem satis claret, cui uxor lezabel, et de Iechonia, 
 de quo satis idoneus auctor est Hieremias maximi reum esse 
 delicti, cui etiam quod habuit nomen eripuit. et ideo qui 
 Ioachim in Regnorum libris dicitur Iechonias a Hieremia est 
 nominatus dicente eo: abiectus est Iechonias ut uas, non 
 est usus in eo, propter quod proiectus est ipse et 
 semen eius. terra, terra, audi uerbum domini, scribe 
 uirum istum abdicatum, quia non exsurget ex semine 
 eius sedens in throno Dauid, princeps adhuc in Iuda. 
 eo enim regnante Iudaeam Babylonii uastauerunt neque postea 
 umquam de semine eius regnum quisquam in Iudaea potuit 
 optinere; postea enim populus de captiuitate dimissus sub 
 sacerdotibus et tetrarchis fuit. unde etiam usque ad Christi 
 generationem mansere tetrarchae, ne ipsi quidem, quantum

 

 
 
 
 historia docet, regalis dignitatem generis reseruantes.

fertur 
 enim ab his, qui siue argumentati siue simpliciter docentes 
 siue uere adstruentes tradiderunt nobis, quia Idumaei latrones 
 Ascalonam urbem Palaestinae ingressi de fano Apollinis, quod 
 uicinum muris erat, Antipatrum Herodis cuiusdam hieroduli 
 filium inter alios abduxere captiuum, quem pater redimere 
 propter paupertatem nequiuit. is igitur inbutus disciplinis et 
 mysteriis Iudaeorum Hyrcano Iudaeae regi amicitia copulatur, 
 quem pro se ad Pompeium Hyrcanus legatum direxit; et quia 
 legationis fructu potitus est, per eam gratiam partem regni 
 adfectauit. occiso autem Antipatro propter felicitatis inuidiam 
 filius eius Herodes postea sub Antonio senatus consulto ludaeis 
 regnare praeceptus est, cuius Herodes filius et alii tetrarchae. 
 quod ideo ex Graecorum historiis putauimus transferendum, 
 ut clareat Herodem nullo adfinem generis Iudaeorum regnum 
 adulterina fraude quaesisse. denique conscius ignobilitatis suae, 
 ne qua posteris suis uel de praescripto uetere quaestio moueretur, 
 scripturas eorum incendit existimans quod, si indicia 
 de publico sustulisset, nullis aliis testimoniis clarere posset, 
 quin de patriarcharum uel proselytorum ueterum genere demanaret. 
 sed ut pleraque curae humanae sunt, cognitioni hoc et 
 indagini ueritatis praeiudicare non potuit.

ne nobis tamen possit

 

 

 

 
 
 
 praeiudicare, uideamus, qui ueri regalisque generis dicimus 
 Christum, et per ueros et nobiles reges actum domini genus. 
 sed ubi adulterina regnum adfectauit propago, successionem 
 nobilitatis suae non potentiae, sed generationis ordo seruauit, 
 tamen ipsum regem secundum honorem saeculi non accepimus 
 Christum. quomodo ergo ex fructu uentris tui ponam 
 super sedem meam? quomodo et angelus de eo dicit quod 
 dabit illi dominus deus sedem Dauid patris sui, et 
 regnabit in domo Iacob? quomodo regnare promittitur nec 
 ostenditur? aut quomodo ex semine Iechoniae nullus regnaturus 
 dicitur per prophetam? si enim Christus regnauit, ex 
 semine autem Iechoniae Christus est, propheta mentitus est, 
 mentita sunt et oracula, sed illic futuros ex semine Iechoniae 
 posteros non negatur, et ideo de semine eius est Christus et 
 quod regnauit Christus non contra prophetiam est; non enim 
 saeculari honore regnauit nec in Iechoniae sedibus sedit, sed 
 regnauit in sede Dauid.

Uerum cum ipse Iechonias Dauid sederit sedem, quemadmodum 
 soluitur quod dictum est quia Dauid sedem Iechoniae 
 posteri non sedebunt, cum eadem sedis fuisse 
 uideatur amborum? itaque et nos sedem Dauid fuisse negare 
 non possumus, non eandem tamen regis Dauid sedem 
 Christus quam Iechonias sedit, immo nec quisquam alius ex 
 genere Dauid sedem eius potuit sedere quam Christus, quia 
 nec in alio aliquo semen eius aeternum est, sed in Christo, 
 sicut deus ipse reserauit dicens: semel iuraui in sancto 
 meo, si Dauid mentiar: semen eius in aeternum

 

 
 
 
 manebit, et sedis eius sicut sol in conspectu meo. quem 
 igitur dicit hic? non Salomonem utique, non Roboam, non 
 Natham, sed illum de quo solo potest dicere: ponam in 
 mari manum eius et in fluminibus dexteram eius. ipse 
 inuocabit me (pater meus es tu\' et: ponam in saeculum 
 saeculi semen eius et thronum eius sicut dies caeli. 
 non utique hunc thronum Salomon sedit, non Roboam. non 
 lechonias. uis scire qui sederit? is est, de quo dicit angelus 
 ad Mariam: ecce concipies in utero et paries filium et 
 uocabis nomen eius Iesum. hic erit magnus et filius 
 altissimi uocabitur, et dabit illi dominus deus sedem 
 Dauid patris sui, et regnabit in domo Iacob in aeternum, 
 et regni eius non erit finis. si angelo non credis. 
 ipsi saltim domino credes dicenti: tu dicis quia ego rex 
 sum. numquid ergo et ipse mentitus est, quia regnare se dixit. 
 qui non regnauit in terris? quomodo scriptura soluitur, quae 
 regnare eum dicit et regnare non adstruit?

in abruptum disputationis 
 uenimus, haeremus in uado et quodam ueritatis 
 naufragio fluctuamus. excitemus igitur Christum, ipsum interrogemus, 
 ipse respondeat. interrogemus scripturas. inuenimus 
 quia regnum domini non est de hoc mundo; ipse enim dixit: . 
 regnum meum non est de hoc mundo. qui dicit non esse 
 de hoc mundo regnum suum ostendit esse supra mundum. ita 
 et erat regnum eius et non erat: non erat in saeculo, supra 
 saeculum erat. erat ergo regnum aliud ueri Dauid, quod 
 solus Christus accepit, et erat semen aliud Dauid, quod in

 

 

 
 
 
 aeternum manet, de quo solus generatus est Christus, qui 
 solus uerus filius Dauid, cuius etiam solus nomen accepit, 
 iuxta quod scriptum est: inueni Dauid seruum meum, in 
 oleo sancto meo uncsi eum. quod utique non de propheta 
 Dauid, sed de domino dici praemissa declarant; scriptum est 
 enim: posui adiutorium super potentem et exaltaui 
 electum de populo meo; solus enim potens. solus electus 
 eat Christus. sanctorum enim maius in fide quam in generatione 
 semen est; et ideo apostolus: si enim qui ex fide 
 sunt, hi sunt filii Abrahae.

Illud quoque non praetermittendum putamus, quod a Dauid 
 temporibus usque ad Iechoniam, hoc est usque ad captiuitatem, 
 cum XVII fuerint reges Iudaeae, XIIII generationes sanctus 
 Matthaeus posuerit et rursus ab Iechonia usque ad Ioseph 
 cum uiritim generationes XII conputentur, postea XIIII generationes 
 descriptas esse memorauerit. sic enim habes: omnes 
 generationes ab Abraham usque ad Dauid generationes 
 XIIII et a Dauid usque ad transmigrationem 
 Babylonis generationes XIIII et a transmigratione 
 Babylonis usque ad Christum generationes XIIII. 
 et primum oportet cognoscere, quod ante iam diximus, posse 
 plures esse successiones, pauciores generationes; possunt 
 i

 

 
 
 
 enim diutius uiuere aliqui et serius generare aut certe 
 penitus exsortes generationis exsistere. itaque non quae regum 
 eadem generationum tempora. unde et Matthaeus eos quos ad 
 generationem non putauit pertinere praeteriit. nam si propositum 
 esset ei successiones describere, rationabiliter moueremur, 
 cur cum in Regnorum libris et Paralipomenis conueniat quod 
 post Ioram Ochozias regnauerit et Iodam et Amasias, Amasiae 
 autem successerit Ozias, sanctus Matthaeus tres illos reges 
 praeterierit, Ochoziam, Iodam et Amasiam, et post Ioram 
 Iosaphat subiecerit. sed non eum in regum successione, sed 
 in generatione subiecit, denique generationum relatorem fuisse 
 memorauit. potuit autem fieri ut et Ioram tardius generauerit 
 et Iosaphat serius perceperit regnum atque ita Ioram 
 patri suo, cui in potestate non successit, in generatione successerit.

quod uero post Iechoniam XII generationes enumerasse 
 uidetur euangelista, si diligenter aduertas, hic quoque XIIII 
 generationum poteris inuenire rationem; XII enim usque ad

 

 
 
 
 . Ioseph numerantur, non usque ad Christum, tertius decimus 
 est Christus ex Ioseph. sed nihil refert utrum in duabus generationibus 
 an una mendacium sit; tamen ne hic quidem Capareum 
 aliquem scopulum et naufragium inuenies ueritatis. duos enim 
 Ioachim, hoc est duos Iechonias fuisse historia indicat, unum 
 ante transmigrationem, alterum in ipsa transmigratione generatum, 
 id est patrem et filium. ergo pater inter generationes 
 superiores est conputatus; qui successit Iosiae, filius 
 inter posteriores, qui successit patri, id est nepos losiae. duos 
 autem fuisse Regnorum libri indicant. sic enim scriptum est: 
 et imperauit Pharao super Israhel Ioachim filio Iosiae 
 regnante in Iudaea pro Iosia patre suo et conuertit 
 nomen Ioachim in regnando et XI annos regnauit in 
 Hierusalem. quibus subiecit: et reliqua uerborum Ioachim 
 et omnia quae fecit nonne scripta sunt in libro uerborum 
 et in diebus eorum, qui regnauerunt in Iudaea? 
 et dormiuit Ioachim cum patribus suis et regnauit 
 Ioachim filius eius pro eo. filius decem et octo annorum 
 Ioachim et, cum regnaret, tribus mensibus regnauit 
 in Hierusalem, nomen matris eius Mesola. et 
 omnia quae fecit sub oculis domini pater eius et ipse 
 fecit. et in diebus eius ascendit Nabuchodonosor, rex 
 Babylonis, in Hierusalem. uides igitur quod alius fuit 
 Iosiae filius; alius nepos: filius illius ille, cui Hieremias nomen 
 inposuit, nepos iste, qui patris uocatus est nomine. et bene

 

 
 
 
 sanctus Matthaeus a propheta noluit discrepare, ut non Ioachim, 
 sed Iechoniam nominaret. simul, ut supra diximus, maiorem 
 fructum dominicae pietatis adstruxit, ei generis nobilitatem 
 non in omnibus dominus requisiuit, sed de captiuis et peccatoribus 
 congrue nasci uoluit, qui remissionem ueniebat praedicare 
 captiuis. non igitur subpressit alterum euangelista, sed 
 utrumque signauit, quod uterque Iechonias dictus sit. ita 
 addito iuniore Iechonia generationes XIIII conputantur. ergo 
 illa Matthaeus.

Pulchre autem Lucas, quoniam filios Iacob plures non poterat 
 conprehendere, ne extra generationes euagari superflua 
 serie uideretur, licet in aliis, id est longe posterioribus patriarcharum 
 tamen neutiquam nomina praetermittenda arbitratus 
 sit, sed prae ceteris eligenda Ioseph, Iudae, Symeonis et Leui. 
 quattuor enim genera in his quorum isti posteri sunt cognoscimus 
 fuisse uirtutum: in Iuda, id est illo superiore, dominicae 
 per figuram passionis mysterium prophetatum, in Ioseph praecessisse 
 castitatis exemplum, in Symeon uindictam laesi pudoris, 
 in Leui officium sacerdotis. per Natham quoque expressam 
 aduertimus prophetiae dignitatem, ut quia unus omnia Christus.. 
 stus Iesus, in singulis quoque maioribus genera uirtutum 
 diuersa praecederent.

Noe quoque iusti inter dominicas generationes 
 conmemoratio non debuit praetermitti, ut quia

 

 
 
 
 cator ecclesiae nascebatur, eum sui generis auctorem praemisisse 
 uideatur qui eam in typo ante fundauerat. nam de Mathusala 
 quid dicam, cuius ultra diluuium numerantur anni, ut quoniam 
 solus est Christus, cuius uita nullam sensit aetatem, in 
 maioribus quoque suis non sensisse diluuia uideretur. Enoch 
 uero nonne manifestum et pietatis dominicae et diuinitatis 
 indicium est, eo quod nec mortem senserit dominus et ad 
 caelum remeauerit, cuius generis auctor raptus ad caelum est? 
 unde manifestum est et Christum potuisse non mori, sed 
 noluisse, ut nobis mors illa prodesset. et ille quidem raptus 
 est, ne malitia mutaret cor eius, dominus autem, quem malitia 
 saeculi mutare non poterat, eo unde uenerat naturae suae 
 maiestate remeauit. siletur sane parricida fratris; neque enim 
 rationabile erat ut eum qui percusserat fratrem inter domini 
 numeraret auctores, cum seruulos iste seruauerit, ut fraterni 
 nominis honore donaret. sed nec illud otiosum, quod 
 Seth praeteritus non est, quem posteriore Adam generatione 
 suscepit, ut cum duo sint. populi generationes, signaretur 
 in typo dominum Iesum Christum in posteriore potius 
 quam priore generatione numerandum.

iam de ipso Adam,

 

 
 
 
 qui iuxta apostolum figuram accepit Christi, quid pulchrius 
 c 
 potuit conuenire quam ut sacrosancta generatio a dei filio 
 inciperet et usque ad dei filium duceretur creatusque praecederet 
 in figura, ut natus in ueritate sequeretur, ad < dei > 
 imaginem factus praeiret, propter quem dei imago descenderet? 
 et si mysterium primi discutiamus erroris, lignum scientiae 
 boni et mali fallente diabolo Eua suadente ille gustauit, ut 
 iste nobis, priusquam sciret malum, eligeret bonum dirique 
 serpentis insidias ecclesia suadente uacuaret, iuxta quod scriptum 
 est: quoniam priusquam sciat puer bonum aut 
 malum, non credit malitiae, ut eligat quod bonum 
 est et: priusquam sciat uocare patrem aut matrem. accipiet 
 uirtutem Damasci et spolia Samariae. hic enim est 
 puer, cuius incunabula magi spoliis orientalibus referserunt. 
 quia gens ante Christum incredula de exuuiis idolorum mutata 
 iam fide manubias obtulit domino triumphales.

Haec tibi, frater, de generatione Christi non incognita putaui. 
 prolixius prosequenda, ne qui cum ista in euangelio minus adtento 
 animo recenseret, aliquatenus fluctuaret. quae sancti euangelistae 
 ad maiora miracula et diuiniora domini gesta properantes 
 perstringenda breuius quam diffundenda uberius putauerunt. 
 eorum igitur more qui satis putant ignaris uiarum quasi notas 
 quasdam iteneris et semitas demonstrare, spiritalis uiae semitas 
 colligentes - uidero utrum secundo ueritatis euentu, certe

 

 
 
 
 religioso fidei ductu - in mysteriorum secreta contendimus uerentes 
 ne quis ista cum legerit, quod prouerbialiter dicitur \'quasi 
 puer machaeram) tractare per infantiam fortia anna nesciret, 
 magisque uulnus ex inprouidentia quam salutem ex lectione 
 sentiret. infirmos enim tela sua uulnerant, nec potest bene 
 uti armis. qui ea ferre non nouerit. et ideo circa fidem uir 
 perfectus exigitur, in quo non per humum scientiae reptet 
 infantia, non debilis quaedam nec carens sensibus mysticae 
 cognitionis titubet aetas, quae uirtute iuuentutis amissa coronam 
 gloriosi certaminis non requirat et senescentis aquilae 
 modo, quae prius aut leporem rapere pedibus consuerat aut 
 anserem, aeuo fessa minorum auium fetus inplumis requirat, 
 qui solidiorem cibum adfen-e non possunt.

Non absurdum, ut opinor, de generatione domini confecimus 
 opus; certe infructuosum non fuit dominicis diutius inhaerere 
 maioribus. nam si hi qui magnum mare litorali parant

 

 
 
 
 nauigatione transmittere altioris conpendium cursus itidem ut nos 
 fiduciae infirmitate uitantes agrum et urbes litore deductas 
 capti locorum decore frequenter inuisunt, quanto magis nos in 
 tanto non elementorum, sed gestorum caelestium siti profundo 
 uiciniores legere portus et frequentes amare debemus 
 excursus, ne qui longae nauigationis taedio fatigatus fastidii 
 uomitum tenere non possit. certe si quis intutae ratis uitia 
 infida perspexerit, tamquam frequenti librorum portu obiecto 
 licet ut aurium uela deponat, lectionis ancoram figat. non 
 uidetur deseruisse nauigium, sed confecisse cursum qui de- 
 descendit in portum.

et plerisque locis fortasse amoenitas locorum 
 ipsa inuitet praetermeantem. nam si Ulixem illum, ut fabulae 
 ferunt - licet et propheta dixerit: habitabunt in ea filiae 
 Sirenum, et si non dixisset propheta, nemo tamen iure reprehenderet, 
 cum et gigantas et uallem Titanum scriptura conprehenderit 
 - si ergo Ulixem illum post decem annorum exilia, 
 quibus bellatum in Ilio est, decemque erroris annos festinantem 
 ad patriam Lotophagi suauitate bacarum tenere potuerunt, si 
 horti Alcinoi retardarunt, si postremo Sirenes cantu uocis 
 inlectum ad illud famosum uoluptatis naufragium paene deduxerant, 
 nisi aduersus inlecebrosae sonitus cantilenae inserta 
 cera sociorum clausisset aures, quanto magis religiosos uiros

 

 
 
 
 caelestium factorum decet admiratione mulceri!atque hic iam 
 non bacarum suauitas haurienda, sed panis ille, qui descendit 
 de caelo, non holera Alcinoi spectanda, sed sacramenta sunt 
 Christi; nam qui infirmus est holera manducet. non 
 claudendae igitur aures, sed reserandae sunt, ut Christi uox 
 possit audiri, quam quisque perceperit naufragium non timebit 
 non corporalibus ut Ulixes ad arborem uinculis adligandus, 
 sed animus ad crucis lignum spiritalibus nexibus uinciendus, 
 ne lasciuiarum moueatur inlecebris cursumque naturae detorqueat 
 in periculum uoluptatis.

figmentis enim poeticis fabula 
 coloratur ut quaedam puellae scopuloso in litore maris habitasse 
 prodantur, quae si quos deflectere nauigium propter aurium 
 suauitatem dulci uoce pepulissent, in uada caeca deductos et 
 infida statione deceptos naufragii miserabilis sorte consumerent. 
 conpositum hoc specie et ambitiosa conparatione 
 fucatum est, ut mare, uox feminae, litora uadosa fingantur. 
 quod autem mare abruptius quam saeculum tam infidum, tam 
 mobile, tam profundum, tam inmundorum spirituum flatibus 
 procellosum? quid sibi uult puellarum figura nisi euiratae uoluptatis 
 inlecebra, quae constantiam captae mentis effeminet? 
 quae autem illa uada nisi nostrae scopuli sunt salutis? nihil

 

 
 
 
 enim tam caecum quam saecularis suauitatis periculum, quae 
 dum mulcet animum, uitam obruit et corporeis quibusdam 
 scopulis sensum mentis inlidit.

merito igitur dominus noster 
 Iesus ieiunio suo nos atque deserto aduersus uoluptatum 
 informat inlecebras et temtari se a diabolo dominus omnium 
 patitur, ut in illo omnes uince.re disceremus. aduertamus igitur 
 quia tria non otiose a domino principaliter ordinata euangelista 
 descripsit. tria sunt enim quae ad usum proficiunt salutis 
 humanae, sacramentum desertum ieiunium; nemo enim nisi 
 qui legitime certauerit coronatur, nemo autem ad certamen 
 uirtutis admittitur, nisi prius ab omnibus ablutus 
 maculis delictorum gratiae caelestis munere consecretur.

uenit 
 igitur dominus ad lauacrum, ut mysterii gratia nobis et uisu 
 probaretur et sensu. et quoniam lex caelo et terris testibus 
 promulgatur, ut mysterium diuinitatis absconditum a saeculis 
 in deo plus crederes esse quam legem, non iam ad testimonium 
 caelum uocatur, sed utitur testis officio, cum uox dei 
 defertur e caelo. simul ne fidei mysterium dubio mentis offendas, 
 inuisibilia tibi uisibiliter declarantur operari.

uenit dominus 
 ad lauacrum; omnia enim pro te factus est. his qui sub lege 
 sunt, quasi sub lege esset, cum ipse sub lege non esset, 
 circumcisus est, ut eos qui sub lege sunt lucrifaceret, his 
 qui sine lege erant conuiuii conmunitate sociatus est. ut lucraretur 
 eos qui sine lege uiuebant. factus est infirmibus infirmus 
 per corporis passionem, ut lucrifaceret eos, omnibus

 

 
 
 
 postremo omnia factus est, pauper pauperibus, diues diuitibus, 
 flens flentibus, esuriens esurientibus, sitiens sitientibus, pro- 
 Suus abundantibus. in carcere cum paupere est, cum Malia 
 flet, cum apostolis epulatur, cum Samaritana sitit, in deserto 
 esurit, ut cibus primi hominis, quem praeuaricatione gustauerat, 
 ieiunio domini solueretur. nostro periculo Adam scientiae 
 boni et mali famem soluit, nostro emolumento famem iste 
 suscepit.

Tunc lesus ductus est in desertum a spiritu, ut 
 temtaretur a diabolo. conuenit recordari quemadmodum 
 de paradiso in desertum Adam primus eiectus sit, ut aduertas 
 quemadmodum de desel\'to ad paradisum Adam secundus reuerterit. 
 uidete enim quemadmodum suis nodis praeiudicia resoluantur 
 et suis diuina beneficia uestigiis reformentur. ex terra 
 uirgine Adam, Christus ex uirgine, ille ad imaginem dei factus. 
 hic imago dei, ille omnibus inrationabilibus animalibus, hic 
 omnibus animantibus antelatus - per mulierem stultitia, per 
 uirginem sapientia, mors per arborem, uita per crucem - ille 
 spiritalium nudus arboris se texit exuuiis, hic saecularium 
 nudus corporis non desiderauit exuuias. in deserto Adam, in 
 deserto Christus; sciebat enim ubi posset inuenire damnatum, 
 quem ad paradisum resoluto errore reuocaret. sed quoniam 
 saecularibus indutus exuuiis redire non poterat nec paradisi

 

 
 
 
 incola potest esse nisi nudus a culpa, exuit ueterem hominem, 
 nouum induit, ut, quia solui non queunt diuina decreta. persona 
 magis quam sententia mutaretur.

sed quia in paradiso sine 
 duce iter amisit acceptum, quemadmodum de deserto sine 
 duce iter repetere posset amissum, ubi temtationes plurimae. 
 nisus ad uirtutem difficilis, lapsus facilis ad errorem, cum 
 eadem sit uirtutis natura quae nemorum, ut si adhuc exigua 
 de terrenis ad superna se subrigunt, dum teneris aetas adolescit 
 frondibus, saeui ueneno dentis obnoxia facile aut succidi 
 possit aut uri, si uero alta se radice fundauerit et ramorum 
 sublimitate sustulerit, frustra iam uel ferarum morsibus uel 
 lacertis agrestium uel diuersorum flatuum procellis arbos 
 robusta temtetur.

Quem igitur adponeret ducem contra tot inlecebras saeculi, 
 contra tot uersutias diaboli, cum sciret nobis primo contra 
 carnem et sanguinem, deinde contra potestates, contra 
 rectores mundi tenebrarum harum, aduersus spiritalia 
 nequitiae quae sunt in caelestibus esse luctamen? 
 angelum adponeret? et ipse lapsus est; legiones 
 angelorum uix singulis profuerunt. seraphin dirigeret? et ipse 
 descendit in terris in medium populi inmunda labia habentis 
 et unius tantum prophetae adposito labia carbone mundauit. 
 alius dux requirendus fuit, quem sequeremur omnes. quis 
 tantus esset dux, qui prodesset omnibus, nisi ille qui supra 
 omnes est? quis me supra mundum constitueret nisi qui maior 
 est mundo? quis tantus esset dux, qui posset masculum et

 

 
 
 
 feminam, Iudaeum et Graecum, barbarum et Scytham, seruum 
 et liberum uno regere ductu nisi solus qui est omnia et in omnibus 
 Christus?

multi enim laquei quacumque progredimÚr: laquei 
 in corpore, laquei in lege, laquei in pinnis templorum, in crepidinibus 
 parietum tenduntur a diabolo, laquei in philosophis, 
 laquei in cupiditatibus - oculus enim meretricis laqueus est 
 peccatoris -, laqueus in pecunia, laqueus in religione. laqueus 
 in studio castitatis. exiguis enim momentis mens inclinatur 
 humana et hue atque illuc pro uersutia suadentis frequenter 
 inpellitur. uidet aliquem diabolus religiosum uirum, deo uenerabiliter 
 deferentem et quod sacrosanctum est aestimantem, 
 nullius capacem iniuriae: in ipsa eum religione. subplantat, ut 
 faciat non credere quod dei filius uere hanc nostram susceperit 
 carnem, hoc nostrum corpus, hanc nostrorum membrorum 
 fragilitatem, cum utique passio corporis fuerit, diuinitas exsors 
 iniuriae manserit. ita de religione fit culpa; omnis enim 
 qui negat Iesum \'Christum in carne uenisse de deo 
 non est. uidet integrum et inlibatum castimoniae uirum: suadet 
 ut nuptias damnet, quo eiciatur ab ecclesia et studio. castitatis 
 a casto corpore separetur. audiuit alius quia unus deus. 
 ex quo omnia, adorat atque ueneratur: insidiatur ei diabolus, 
 claudit aures ne audiat quia unus dominus, per quem 
 omnia; ita nimia pietate inpium esse conpellit, ut dum patrem 
 a filio separat, patrem filiumque confundat et personam unam 
 putet esse, non potestatem. itaque dum mensuram fidei nescit, 
 perfidiae incurrit aerumnam.

Quomodo igitur hos laqueos euitabimus, ut possimus et 
 nos dicere: anima nostra sicut passer erepta est de 
 laqueo uenantium; laqueus contritus est, et nos 
 liberati sumuś? non dicit: (ego contriui laqueum\', non ausus 
 est hoc dicere Dauid, sed: adiutorium nostrum in nomine 
 domini, ut ostenderet unde laqueus solueretur, ut prophetaret 
 quod uenturus esset in hanc uitam qui contereret laqueum 
 fraude diaboli praeparatum.

sed non potuit melius conteri 
 laqueus, nisi praedam aliquam diabolo demonstrasset, ut dum 
 ille festinat ad praedam, suis laqueis ligaretur, ut ego possem 
 dicere: laqueos parauerunt pedibus meis, et ipsi inciderunt 
 t in eos. quae potuit esse praeda nisi corpus? oportuit 
 igitur hanc fraudem diabolo fieri, ut susciperet corpus dominus 
 Iesus et corpus hoc corruptibile, corpus infirmum, ut crucifigeretur 
 ex infirmitate. si enim fuisset spiritale corpus, non 
 dixisset: spiritus promtus, caro autem infirma. audi 
 igitur utramque uocem et carnis infirmae et spiritus promti. 
 pater, si possibile est, transeat hic calix a me: haec 
 carnis est uox. sed non quod ego uolo, sed quod tu uis: 
 habes deuotionem spiritus et uigorem. quid repudias dignationem 
 domini? dignationis est quod suscepit corpus meum, 
 dignationis est quod suscepit iniurias meas, suscepit infirmitates 
 meas, quas utique natura dei sentire non potuit, cum 
 etiam natura hominis contemnere didicerit uel sustinere ac

 

 

 

 
 
 
 perpeti. et ideo sequamur Christum iuxta quod scriptum est: 
 post dominum deum tuum ambulabis et ipsi adhaerebis. 
 cui adhaerebo nisi Christo, sicut Paulus dixit: qui 
 adhaeret domino unus spiritus tus est? illius igitur, de 
 deserto ut ad paradisum redire possimus, uestigia persequamur.

uidete quibus itineribus reducamur. nunc in deserto Christus 
 est, agit hominem, instruit, informat, exercet, unguit oleo spiritali. 
 tali; ubi uidit robustiorem, per sata et fructuosa transducit, 
 quando querebantur Iudaei quod discipuli eius sabbato de 
 segete spicas uellerent - iam enim apostolos suos in agro 
 culto et fructuoso opere collocauerat - postea in paradiso 
 constituit tempore passionis; sic enim habes: haec cum 
 dixisset Iesus, cum discipulis suis transiuit trans 
 torrentem cedri, ubi erat hortus, in quem introiuit 
 ipse cum discipulis suis. agro enim fecundo hortum esse 
 potiorem docet propheta in Canticis canticorum dicens: hortus 
 clausus soror mea sponsa, hortus clausus, fons 
 signatus; emissiones tuae paradisus. illa est enim 
 animae pura et inmaculata uirginitas, quae nullo terrore poenarum, 
 nullis a fide saecularis uoluptatis inlecebris, nullo uitae 
 amore transducitur. denique uirtute domini hominem esse reuocatum 
 prae ceteris hic euangelista testatur, qui solus inducit 
 dominum dicentem latroni: amen dico tibi, hodie mecum 
 eris in paradiso.

plenus igitur Jesus spiritu sancto agitur 
 in desertum consilio, ut diabolum prouocaret - nam nisi ille 
 certasset, non mihi iste uicisset - mysterio, ut illum Adam de 
 exilio liberaret, exemplo, ut ostenderet nobis diabolum ad

 

 
 
 
 meliora tendentibus inuidere et tunc magis esse cauendum, 
 ne mysterii gratiam deserat mentis infirmitas.

Quadraginta autem dies: mysticum numerum recognoecis. 
 tot enim diebus aquas abyssi effusas esse meministi et tot 
 ieiunio dierum sanctificato propheta refusam caeli serenioris 
 esse clementiam; tot ieiunio dierum sanctus Moyses perceptionem 
 legis emeruit; tot annos in heremo constituti patres 
 panem angelorum et caelestis alimoniae gratiam consecuti sunt 
 nec antequam mystici numeri tempus explerent, terram repromissionis 
 intrare meruerunt; tot ieiunio dierum domini nobis 
 in euangelium patescit ingressus. unde si quis euangelii gloriam 
 fructumque resurrectionis optat adipisci, mystici ieiunii 
 praeuaricator esse non debet, quod et in lege Moyses et in 
 euangelio suo Christus utriusque testamenti auctoritate praescripsit 
 fidele uirtutis esse certamen.

quid uero sibi uult 
 quod euangelista dominum esurisse signauit, cum de Moysi 
 atque Heliae ieiunio nihil tale uideamus expressum? numquid 
 hominum patientia deo fortior est? sed qui XL diebus esurire 
 non potuit ostendit non cibum esurisse se corporis, sed salutem, 
 simul ut aduersarium lacesseret iam timentem, qui XL fuerat 
 dierum ieiunio uulneratus. et ideo famis domini pia fraus est, 
 ut in quo diabolus maiora metuens iam cauebat, famis specie 
 lactatus temtaret ut hominem, ne inpediretur triumphus. simul 
 illud disce mysterium sancti spiritus. opus hoc unum fuisse 
 iudicium, ut temtandum se diabolo Christus offerret.

Dixit autem illi diabolus: si filius es dei, dic lapidi 
 huic ut fiat panis. tria praecipue docemur tela diaboli, 
 quibus ad conuulnerandam mentem hominis consueuit armari, 
 gulae unum, aliud iactantiae, ambitionis tertium. inde autem 
 coepit, unde iam uicit. et ideo inde incipio in Christo uincere, 
 unde in Adam uictus sum, si tamen mihi Christus, imago 
 patris, uirtutis exemplum sit. discamus igitur cauere gulam, 
 cauere luxuriam, quia telum est diaboli. laqueus tenditur. cum 
 mensa regalis conuiuii praeparatur, quae constantiam saepe 
 mentis inclinat. non solum enim cum audimus uerba diaboli, 
 sed etiam cum uidemus eius copias, laqueum uitare debemus. 
 didicisti igitur diaboli telum: sume scutum fidei. loricam 
 abstinentiae.

sed quid sibi uult talis sermonis exorsus: ei 
 filius dei es, nisi quia cognouerat dei filium esse uenturum? 
 sed uenisse per hanc infirmitatem corporis non putabat. aliud 
 explorantis, aliud temtantis est et deo se profitetur credere 
 et homini conatur inludere.

sed uide arma Christi, quibus 
 tibi, non sibi uicit. nam qui maiestate sua lapides in panem 
 posse conuerti naturae alterius transfusione monstrauit docet 
 nihil tibi pro diaboli arbitrio nec declarandae uirtutis contemplatione 
 faciendum. simul in ipsa temtatione artificem diaboli 
 disce uersutiam. sic temtat ut exploret, sic explorat ut temtet. 
 contra dominus sic fallit, ut uincat, sic adhuc uincit, ut fallat. 
 nam si conuertisset naturam, prodiderat creatorem. medie 
 ergo respondit dicens: scriptum est quia non in pane 
 4,4

 

 
 
 
 solo uiuit homo, sed in omni uerbo dei.

uides quo genere 
 utatur armorum, quo hominem ab spiritalis nequitiae 
 incursione defendat aduersus incitamenta gulae saeptum atque 
 munitum. non enim quasi deus utitur potestate - quid enim 
 mihi proderat? - sed quasi homo conmune sibi arcessit 
 auxilium, ut diuinae pabulo lectionis intentus famem corporis 
 neclegat, alimentum uerbi caelestis adquirat. huic intentus 
 Moyses panem non desiderauit, huic intentus Helias famem 
 prolixioris non sensit ieiunii. non enim potest qui uerbum 
 sequitur panem desiderare terrenum, cum panis substantiam 
 caelestis accipiat - humanis enim diuina praestare non dubium 
 est et corporalibus spiritalia - et ideo qui uitam ueram desiderat 
 illum panem expectat, qui per insensibilem substantiam 
 humana corda confirmat. simul cum dicit: non in pane 
 solo uiuit homo ostendit hominem esse temtatum, hoc est 
 susceptionem nostram, non suam diuinitatem.

Sequitur iactantiae telum, quo procliue delinquitur, quia 
 dum homines gloriam uirtutis suae iactare desiderant, de 
 loco meritorum suorum et statione decedunt. et duxit inquit 
 illum in Hierusalem et statuit eum supra pinnam 
 templi.

ita enim est iactantia, ut dum se putat unusquisque 
 ad altiora conscendere, sublimium usurpatione factorum ad 
 inferiora trudatur. et dixit illi: si filius dei es, mitte te 

 

 
 
 
 deorsum.

uere diabolica uox, quae mentem hominis de gradu 
 altiore meritorum praecipitare contendit. quid enim tam proprium 
 diabolo quam suadere ut unusquisque se mittat deorsum?

disce ergo et tu diabolum uincere. agit te spiritus, 
 sequere spiritum. non te reuocet carnis inlecebra; spiritu 
 plenus disce contemnere uoluptates. ieiuna, si uis uiucere. 
 consequens est ut per hominem diabolus te putet esse temtandum; 
 Christus quasi fortior faciem ad faciem temtatur, tu 
 per hominem. et illud diaboli uerbum est, cum dicit homo: 
 (fortis es: manduca et bibe, et similis mane\'. noli te tibi credere, 
 non erubescas egere praesidiis, quibus non egebat 
 Christus. et tamen ea non neclegebat, ut te doceret dicens: 
 cauete ne grauetur cor uestrum in uino et crapula. 
 non erubuit Paulus, qui ait: sic enitor non ut aera caedens. 
 aera quidem non caedebat apostolus, sed potestates 
 aerias uerberabat. sed castigo inquit corpus meum et seruituti 
 redigo, ne forte cum aliis praedicauerim, ipse 
 reprobus inueniar.

simul infirmitatem suam diabolus malitiamque 
 designat, quia nemini potest nocere diabolus, nisi 
 ipse se miserit. nam qui relictis caelestibus terrena eligit 
 uoluntarium quoddam praecipitium uitae labentis incurrit.

 

 
 
 
 simul quoniam telum suum diabolus uidit obtunsum. qui 
 omnes homines propriae subiecerat potestati, plus coepit quam 
 hominem iudicare. sed dominus rursus ne ea quidem quae de 
 se fuerant prophetata ad arbitrium diaboli putauit esse facienda, 
 sed diuinitatis propriae auctoritate seruata uersutiae eius occurrit, 
 ut quia scripturarum exemplum praetenderat, scripturarum 
 uinceretur exemplis; potestas enim deo uincere, scriptura mihi

Į 
 uincit. disce hic quoque quia satanas transfigurat se uelut 
 angelum lucis et de scripturis ipsis saepe diuinis laqueum 
 fidelibus parat. sic haereticos facit, sic euiscerat fidem, sic 
 iura pietatis inpugnat. ergo non te capiat haereticus, quia 
 potest de scripturis aliqua exempla proferre, nec sibi adroget 
 quod doctus uidetur. utitur et diabolus testimoniis scripturarum, 
 sed non ut doceat, sed ut circumscribat at fallat. 
 cognouit aliquem adtentum religioni, uirtutibus clarum, signis 
 et operibus praepotentem: iactantiae tendit laqueum, ut huiusmodi 
 uirum inflet tumore, quo pietati se non credat, sed 
 credat iactantiae nec deo deputet, sed sibi adroget. ideoque 
 apostoli non in suo, sed in Christi nomine daemoniis imperabant, 
 ne adrogare sibi aliquid uiderentur. sic Petrus paralyticum 
 curat dicens: in nomine Iesu Nazaraei surge et 
 ambula. disce etiam de Paulo fugere iactantiam. scio inquit 
 hominem, siue in corpore siue extra corpus nescio,

 

 
 
 
 deus scit, quoniam raptus est in paradisum et audiuit 
 uerba ineffabilia, quae non licet homini loqui. pro 
 huiusmodi gloriabor, pro me autem non gloriabor 
 nisi in infirmitatibus meis.

ergo et hic diabolus, quoniam 
 fortem sensit, iactantiam praetendit, quae etiam fortes decipit; 
 sed dominus respondit: non temtabis dominum deum 
 tuum. in quo et dominum et deum Christum et patrem et 
 filium potestatis unius esse cognoscis, iuxta quod scriptum 
 est: ego et pater unum sumus. et ideo si \'unum\' obtendit 
 diabolus, occurre ei quia scriptum est: ego et pater unum 
 sumus et distingue \'unum\', ne discernas potestatem, distingue 
 \'unum\', ne patrem filiumque secernas. et duxit illum diabolus 
 iterum in montem altissimum et ostendit illi 
 omnia regna orbis terrae in momento temporis.

bene 
 in momento temporis saecularia et terrena monstrantur. non 
 enim tam conspectus celeritas indicatur quam caducae fragilitas 
 potestatis exprimitur; in momento enim cuncta illa praetereunt 
 et saepe honor saeculi abiit, antequam uenerit. quid 
 enim saeculi potest esse diuturnum, cum ipsa diuturna non 
 sint saecula? docemur hic inanis ambitionis flabra despicere, 
 quod omnis dignitas saecularis diabolicae subiaceat potestati,

ad usum fragilis et inanis ad fructum.[sed quomodo hic dat 
 diabolus potestatem et alibi legis quia omnis potestas a deo 
 est? numquid potest quis duobus dominis sei-uire aut a duobus 
 accipere potestatem ? num ergo contrarium est? minime. sed 
 uide quia omnia a deo. neque enim sine deo mundus, quia

 

 
 
 
 et mundus per ipsum factus; sed licet a deo factus sit, 
 tamen opera eius mala, quia saeculum in maligno positum est 
 et ordinatio mundi a deo, opera mundi a malo. ita etiam a 
 deo potestatum ordinatio, a malo ambitio potestatis. denique 
 non est inquit potestas nisi a deo, quae autem sunt a 
 deo ordinatae sunt, non datae, sed ordinatae et qui resistit 
 potestati dei inquit ordinationi resistit. hic quoque 
 licet dicat dare se diabolus potestatem, omnia tamen illa ad 
 tempus permissa sibi esse non abnuit. itaque qui permisit 
 ordinauit nec potestas mala, sed is qui male utitur potestate. 
 denique uis non timere potestatem? bonum fac, et habebis 
 laudem ex illa.(non ergo potestas mala, sed ambitio. 
 denique eo usque a deo ordinatio potestatis, ut dei minister 
 sit qui bene potestate utitur.} dei inquit minister est tibi 
 in bonum.〉 non ergo muneris aliqua culpa est, sed ministri 
 nec dei potest ordinatio displicere, sed administrantis actio. 
 nam ut de caelestibus ad terrena deriuemus exemplum, dat 
 honorem imperator et habet laudem. quod si quis male honore 
 usus fuerit, non imperatoris est culpa, sed iudicis. habent 
 reum suum crimina, non quia potestas unumquemque, sed 
 militia sua inplicat.

quid ergo? bonum est uti potestate, studere 
 honori? bonum si deferatur, non eripiatur. distingue tamen 
 hoc ipsum bonum. alius enim bonus in saeculo, alius perfectae 
 uirtutis usus; bonum est enim cognoscendae diuinitatis studium 
 nullis occupationibus inpediri. nam etsi multa bona, una 
 tamen est uita aeterna. haec est autem uita aeterna, ut 

 

 
 
 
 cognoscant te solum uerum deum et quem misisti 
 Iesum Christum. et ideo uitae aeternae maximus fructus 
 et solus deus uitae remunerator aeternae est: solum 
 deum et dominum nostrum adoremus et ipsi soli seruiamus 
 ut solus ipse nos fructu remuneretur amplissimo, fugiamus 
 omnia quae diabolicae subiacent potestati, ne tamquam malus 
 tyrannus in eos quos intra suum regnum inuenerit acceptae 
 saeuitia potestatis utatur.

non ergo a diabolo potestas est, 
 sed obnoxia tamen insidiis diaboli. nec tamen ideo mala 
 ordinatio potestatum, quia malo obnoxiae potestates: bonum 
 enim est deum quaerere, sed quidam ipsius inquisitionis anfractus 
 et error obrepit. nam si inquisitor in sacrilegium scaeua 
 interpretatione uertatur, in deterius uertitur quaerentis offensa 
 quam si non quaesisset. nec tamen inquisitionis, sed quaesitoris 
 est culpa, nec inquisitio obnoxia malo, sed quaerentis 
 adfectus. quodsi is qui deum quaerit propter fragilitatem 
 carnis et mentis angustias saepe temtatur, quanto magis qui 
 saeculum quaerit obnoxius est! atque hoc ipso perniciosior 
 ambitio, quod blanda quaedam est conciliatricula dignitatum, 
 et saepe quos uitia nulla delectant, quos nulla potuit mouere 
 luxuria, nulla auaritia subuertere facit ambitio criminosos. habet 
 enim forensem gratiam, domesticum periculum et, ut dominetur 
 aliis, prius seruit. curuatur obsequio, ut honore donetur, 
 et, dum uult esse sublimior, fit remissior, cum in ipsa

 

 
 
 
 potestate quod praecellit alienum sit; legibus enim imperat, 
 sibi seruit.

Dicet fortasse aliquis quia solus qui malum fecerit timet; 
 tamen qui mare nauigat plus timet. et contra in inmobili terrarum 
 statione consistens non solet timere naufragium; at si 
 mobile conscendat elementum, frequentioribus obnoxius fit periculis. 
 fuge ergo saeculi mare: naufragium non timebis. etsi 
 frequenter arborum uertices spirantium uerberent flabra uentorum-. 
 torum, solidatis tamen radicibus nullus occasus est; at in 
 mari furentibus uentis, etsi non omnium naufragium, omnium 
 tamen periculum est. ita etiam aduersis flatibus nequitiae spiritalis 
 nullus in harena uel in salo tutus est, et naues Tharsis 
 uehementi saepe spiritu conteruntur.

haec moraliter. ceterum 
 quod ad mysticum ordinem spectat, cernis uetusti erroris uincula 
 suis resoluta uestigiis, ut primo gulae, secundo facilitatis, 
 tertio ambitionis laqueus solueretur. perlectus est enim Adam 
 cibo et in locum interdictae arboris sententiae facilitate transgressus 
 temerariae quoque ambitionis crimen incurrit, dum 
 similitudinem diuinitatis adfectat. et ideo prius dominus ueteris 
 nexus soluit iniuriae, ut nos iugo captiuitatis excusso uincere I 
 crimina scripturarum praesidio disceremus.

quod si dominus 
 Iesus propria non desiderauit, tu aliena cur quaeras? si creator 
 omnium saeculi gloriam subeundae paupertatis uirtute contemsit, 
 cur tu fastidias quod natus es, adpetas quod indebitum 
 est ? cur ea quae ad usum tibi diuturna esse non possunt ad 
 supplicium diuturna deposcas? caue insidias, caue fraudes. et 
 hoc ipso quod ad subruendum hominem totum uersuta

 

 
 
 
 diabolus mundum fraude concutiat, totis saeculi pugnet inlecebris, 
 eius tibi blanditiae plus cauendae. non Euam cibus flexerat, 
 non mandatorum destituerat obliuio, sed promissi honoris 
 ambitio inlecebrosa decepit. quae si solum dominum adorare 
 uoluisset, indebita non quaesisset. et ideo remedium datur, 
 quo telum ambitionis obtundas, ut soli domino seruiamus; caret 
 enim ambitione religiosa deuotio.

Et consummata omni temtatione diabolus recessit 
 ab illo usque ad tempus. prope omnium criminum 
 fontes haec tria genera demonstrantur esse uitiorum; neque 
 enim consummatam omnem temtationem scriptura dixisset, 
 nisi in his tribus esset omnium materia delictorum, quorum 
 semina in ipsa origine sunt cauenda. finis ergo temtationum 
 finis est cupiditatum, quia causae temtationum causae cupiditatum 
 sunt. causae autem cupiditatum sunt carnis oblectatio, 
 species gloriae, auiditas potentiae. quam religiosum uidetur ut 
 conmorationem Christianae feminae non recuses! sed crebra 
 inde temtatio. si adtentos deo uiderit diabolus, suggerit ut 
 decipiat; sed tu quamuis de proposito praesumas, caue temtationem 
 sciens naturam. haec tria, si recorderis, etiam Paulus 
 cauenda praescripsit designans tres esse species peccatorum, 
 a quibus liber exspectato iustitiae coronam. neque enim 
 inquit in uerbo adulationis fuimus neque in occasione 
 auaritiae, deus testis est, neque gloriam 
 quaerentes ab hominibus, et ideo diabolum uicit, coronam 
 petiuit.

uides ergo ipsum diabolum non esse in studio

 

 
 
 
 pertinacem. cedere uerae solere uirtuti. et si inuidere non 
 desinat, tamen instare formidat, quia frequentius refugit triumphari. 
 audito itaque dei nomine recessit inquit usque ad 
 tempus; postea enim non temtaturus, sed aperte pugnaturus 
 aduenit.

Docet igitur te scriptura diuina non tibi contra camem et 
 sanguinem, sed contra insidias spiritalis esse certamen. uides 
 magnificentiam Christiani uiri, qui certat cum rectoribus mundi 
 et licet constitutus in terris aduersus spiritalia nequitiae quae 
 sunt in caelestibus animi uirtute decernit. non enim de terrenis 
 contendimus, ut dimicemus in terra, sed spiritalibus 
 propositis praemiis de regno dei et Christi hereditate necesse 
 est spiritalia prius inpedimenta superentur. corona proposita 
 est, subeunda certamina sunt. nemo potest nisi uicerit coronari, 
 nemo potest uincere, nisi ante certauerit. ipsius quoque 
 coronae maior est fructus, ubi maior est labor; arta enim 
 et angusta est uia, quae ducit ad uitam, lata uero 
 et spatiosa, quae ducit ad mortem. et ideo temtationem 
 neutiquam timere debemus; est enim causa uictoriae, materia 
 triumphorum.

diues ille, qui temtationem non sensit in saeculo, 
 in poenis est apud inferos, pauper ille Lazarus. qui ita 
 paupertate morboque adflictus est et adtritus, ut uibices eius 
 a canibus lamberentur, uitae istius labore miserabilis coronam 
 gloriae quaesiuit aeternae; multae enim tribulationes, 
 non quorumcumque, sed iustorum. denique quos diligit 
 dominus saepe castigat. Petrus temtatus est ut negaret,

 

 
 
 
 negauit ut fleret. et quid de ceteris dicam? nempe lob erat probatus 
 deo, sed licet probatus erat, uictor tamen non erat. 
 probata erat deuotio, uirtutis tamen praemium non habebat, 
 et ideo temtandus offertur, ut gloriosior redderetur.

Illius quoque certaminis refert ut gradum spectes. non 
 unum telum diabolus habet, frequentat spicula, ut aut praemio 
 uincat aut taedio. primo cupiditate uulnerat, secundo 
 pietate, tertio sanitate; mentis enim pariter et corporis pugnat 
 ulceribus. diuersitas quoque ipsa temtationum pro diuersitate 
 certantium est. auaritiae damno diues urguetur, pater dispendio 
 filiorum, homo doloribus, corpus\' ulceribus. quanta haec tela! 
 unde dominus noluit habere quod perderet, et ideo pauper huc 
 uenit, ne haberet diabolus quod auferret. uis scire quam uerum 
 sit? ipsum dominum dicentem audi: uenit huius 
 mundi princeps et in me inuenit nihil. noluit etiam 
 paucorum pater esse, ut esset omnium - frustra autem corporis 
 temtaretur ulceribus qui contemneret omnes corporis passiones simul 
 ut ostenderet nobis quod inmaculata sibi corporis hoste 
 depulso uictoria deberetur. sed ille quasi homo suis temtatur, 
 hic publicis, illi patrimonium aufertur, huic regnum orbis 
 offertur. nec totus sine fraude diabolus, qui exasperare dei 
 filium uereretur: illum iniuriis temtat, hunc praemiis. ille 
 quasi seruulus dicit: dominus dedit, dominus abstulit, 
 hic naturae suae dispositionisque conscius sua sibi ridet offerri.

 

 
 
 
 et ut ad illud reuertamur, ingruit nuntius super nuntium, congeminant 
 uulnera, nec tamen fortis athleta mente turbatur. 
 adhibetur mulier primae fraudis inlecebra, hic per uirginem 
 natus errori obnoxiam non habebat. amici adhibentur, qui prauis 
 consiliis opprimant reluctantem, sed in omnibus quae 
 acciderunt ei nusquam peccauit lob labiis suis in 
 conspectu dei.

nam quod maledicit diei dicens : pereat 
 dies illa, in qua natus sum et infra: et maledicat ei 
 is qui maledixit diem illum, qui habet magnum 
 cetum opprimere, ad prophetiam pertinet, eo quod diabolum 
 tamquam procellosi saeculi istius cetum dominus noster 
 Iesus Christus oppressit et generationis suae carnalis diem 
 perire desiderat, ut dies eius in regeneratione numeretur. 
 \'pereat\' inquit \'dies saecularis, ut dies spiritalis oriatur\'. ergo 
 in temtatione sanctus lob mysteria loquebatur; qui enim uincebat 
 saeculum Christum uidebat.

Nos igitur non timeamus temtationes, sed magis temtationibus 
 gloriemur dicentes: \'cum infirmamur, tunc potentes 
 sumus\'; tunc enim nectitur corona iustitiae. sed illa Paulo 
 fortassis adcommoda, nos autem, quia plures coronae sunt, 
 quamcumque sperare debemus. in saeculo laurus corona est, 
 corona est scutum. at uero tibi proposita est corona deliciarum: 
 corona enim deliciarum obumbrabit te. et alibi: 
 scuto uoluntatis suae circumdabit te, gloria quoque 
 et honore quem dilexit dominus coronauit. ergo qui unit coronam 
 dare temtationes suggerit, et si quando temtaberis,

 

 
 
 
 cognosce quia paratur corona. tolle martyrum certamina, tulisti 
 coronas; tolle cruciatus, tulisti beatitudines.

nonne temtatio 
 loseph uirtutis est consecratio, nonne iniuria carceris corona 
 est castitatis? quemadmodum regni in Aegypto consortium 
 potuisset adipisci, nisi uenditus fuisset a fratribus? quod dei 
 factum arbitrio, ut iustus probaretur, ipse monstrauit dicens: 
 quemadmodum fieret in hodierno ut pasceretur 
 populus multus ? non debemus igitur temtationes saeculi 
 pro malis timere, quibus bona praemia conparantur, sed magis 
 rogare contemplatione condicionis humanae, ut eas temtationes 
 subeamus quas ferre possimus.

Et regressus lesus in uirtute spiritus in Galilaeam. 
 conpletur hoc loco prophetia Esaiae dicentis: regio 
 Zabulon et terra Neptalim et ceteri paraliam inhabitantes 
 et qui secus maritima et trans Iordanen 
 Galilaeae gentium, populus qui sedebat in umbra 
 mortis, lucem uiderunt magnam. quis est enim lux 
 magna nisi Christus, qui inluminat omnem hominem uenientem 
 in hunc mundum? deinde librum accepit, ut ostenderet

se ipsum esse qui locutus est in prophetis et remoueret sacrilegia 
 perfidorum, qui alium deum dicunt ueteris testamenti, 
 alium noui uel qui initium Christi dicunt esse de uirgine; 
 quomodo enim coepit ex uirgine qui ante uirginem loquebatur: 
 spiritus domini super me? uides trinitatem coaeternam 
 atque perfectam.

ipsum loquitur scriptura legum deum 

 

 
 
 
 hominemque, in utroque perfectum: loquitur et patrem et spiritum 
 sanctum. sanctus enim spiritus cooperator ostenditur, 
 quando corporali specie sicut columba descendit in Christum, 
 cum dei filius baptizaretur in fluuio, pater loqueretur e caelo. 
 quod igitur maius quaerimus testimonium quam quod se 
 fuisse qui locutus est in prophetis propria uoce signauit? 
 ungitur oleo spiritali et uirtute caelesti, ut paupertatem condicionis 
 humanae thesauro resurrectionis rigaret aeterno, captiuitatem 
 mentis auerteret, caecitatem inluminaret animorum, 
 annum domini perpetuis diffusum temporibus praedicaret. qui 
 redire in orbem laboris nesciat, continuationem fructus hominibus 
 et quietis indulgeat. atque ille ita ad omnia se curuauit 
 obsequia, ut ne lectoris quidem aspernaretur officium, nos 
 uero inpii, qui diuinitatis fidem miraculis operum colligendam 
 contemplatione corporis negabamus.

Amen dico uobis quod nemo propheta acceptus 
 est in patria sua. non mediocriter inuidia proditur, quae 
 ciuicae caritatis oblita in acerba odia causas amoris inflectit. 
 simul hoc exemplo pariter et oraculo declaratur quod frustra 
 opem misericordiae caelestis exspectes, si alienae fructibus 
 uirtutis inuideas; aspernator enim dominus inuidorum est et ab 
 his qui diuina beneficia in aliis persecuntur miracula suae 
 potestatis auertit. dominicae quippe carnis actus diuinitatis 
 exemplum est et inuisibilia nobis eius per ea quae sunt uisibilia 
 demonstrantur.

non otiose itaque saluator excusat quod 
 nulla in patria sua miracula uirtutis operatus sit, ne fortassis 
 aliquis uiliorem patriae nobis esse debere putaret adfectum.

 

 

 

 
 
 
 neque enim ciues poterat non amare qui amaret omnes, sed 
 ipsi se caritate patriae qui inuident abdicarunt; caritas enim 
 non aemulatur, non inflatur. nec tamen exsors beneficiorum 
 patria diuinorum est. quod enim maius miraculum 
 quam quod in ea natus est Christus? uidete igitur quid mali 
 inuidia adferat. indigna propter inuidiam patria iudicatur, in 
 qua ciuis operetur, quae digna fuit in qua dei filius nasceretur.

In ueritate dico uobis: multae uiduae fuerunt 
 in diebus Heliae. non quia Heliae dies fuerunt, sed in 
 quibus Helias operatus est aut quia dies faciebat illis qui in 
 eius operibus lucem uidebant gratiae spiritalis et conuertebantur 
 ad dominum, et ideo aperiebatur caelum uidentibus 
 aeterna et diuina mysteria, claudebatur quando fames erat, 
 quia nulla erat cognoscendae diuinitatis ubertas.

sed de hoc 
 plenius scripsimus, cum de uiduis scriberemus. e t multi 
 leprosi erant temporibus Helisaei prophetae, et 
 nemo eorum mundatus est nisi Neman Syrus. euidenter 
 hic sermo nos domini salutaris informat et ad studium 
 uenerandae diuinitatis hortatur, quod nemo sanatus ostenditur 
 et maculosi morbo corporis absolutus nisi qui religioso officio 
 studuit sanitati; non enim dormientibus diuina beneficia, sed 
 obseruantibus deferuntur. et bene apto conparationis exemplo 
 adrogantia ciuium retunditur inuidorum dominicumque factum 
 scripturis docetur ueteribus conuenire, quod in libris quoque 
 Regnorum legimus gentilem uirum Neman prophetico oraculo 

 

 
 
 
 leprae maculis absolutum, cum plurimos Iudaeorum lepra corporis 
 pariter et mentis absumeret, siquidem etiam quattuor 
 illos qui cogente fame in castra primi regis Syriae tetenderunt 
 tradat historia fuisse leprosos. cur igitur non curabat fratres, 
 non curabat ciues, non sanabat propheta consortes, cum sanaret 
 alienos, sanaret eos qui obseruantiam legis et religionis 
 consortium non habebant, nisi quia uoluntatis est medicina. 
 non gentis et diuinum munus uotis eligitur, non naturae iure 
 defertur? disce rogare quod cupias inpetrare; fastidiosos uiros 
 caelestium profectus munerum non secuntur.

sed quamuis simplex 
 expositio moralem informet adfectum, gratia tamen non 
 est occulta mysterii. etenim cum posteriora a superioribus 
 deriuentur, tum etiam superiora posterioribus adstruuntur. 
 diximus enim in libro alio in uidua illa ad quam Helias directus 
 est typum ecclesiae praemissum. populus ecclesiam congruit 
 ut sequatur. populus ille ex alienigenis congregatus, 
 populus ille ante leprosus, populus ille ante maculosus, priusquam 
 mystico baptizaretur in flumine, idem post sacramenta 
 baptismatis maculis corporis et mentis ablutus iam non lepra, 
 sed inmaculata uirgo coepit esse sine ruga. merito ergo magnus 
 Neman in conspectu domini sui et admirabilis facie describitur, 
 quoniam in eius typo salus futura gentibus declaratur,

 

 

 
 
 
 qui sacratae consilio puellae, quae fractis uiribus ciuium in 
 hostilem captiua uenerat potestatem, a propheta salutem sperare 
 commonitus non terreni regis imperio, sed diuinae misericordiae 
 liberalitate sanatur.

cur mystico numero mergere iubetur? 
 cur Iordanis flumen eligitur? nonne bonus inquit Abana 
 et Pharphar fluuii Damasci prae Iordane? sed iratus 
 hos praetulit, Iordanem meditatus elegit; nescit enim ira 
 mysterium, fides nouit. disce baptismatis gratiam salutaris: 
 qui leprosus merserat fidelis emersit. disce spiritalia sacramenta 
 signari: corporis remedium petitur, mentis adquiritur 
 abluitur caro, adfectus abluitur. non enim magis corporis quam 
 mentis lepram uideo fuisse mundatam, quando post baptismum 
 ueteris erroris conluuione detersa negat se diis alienis hostias, 
 quas spondet domino, litaturum.

disce etiam congruae praecepta 
 uirtutis: probauit fidem qui praemia recusauit. disce 
 utroque dictorum factorumque magisterio quid sequaris. habes 
 domini praeceptum, uatis exemplum gratis accipere, gratis 
 dare nec uendere ministerium, sed offerre; non enim pretio 
 taxatur dei gratia nec in sacramentis lucrum quaeritur, sed 
 obsequium sacerdotis.

Non tamen sat est si lucrum ipse non quaeras: familiae 
 quoque tuae cohibendae manus sunt. nec hoc solum exposcitur. 
 ut te solum castum inmaculatumque custodias; non enim

 

 
 
 
 dixit apostolus (te solum\', sed te ipsum castum custodi 
 quaeritur ergo non solum tua ab huiuscemodi nundinis, sed 
 etiam domus tuae castitas; oportet enim esse inreprehensibilem 
 sacerdotem, suae domui bene praepositum, 
 filios habentem subditos cum omni castitate. si 
 quis autem domui suae praeesse nescit, quomodo 
 ecclesiae diligentiam habebit? instrue ergo familiam, 
 hortare, custodi et, si te fefellerit seruulus - humanam 
 enim non excipio facultatem - prophetico deprehensus repudietur 
 exemplo. cito turpem sequitur lepra mercedem et 
 pecunia corpus animumque male quaesita. conmaculat. accepisti 
 inquit pecuniam et possidebis ex ea agrum et 
 uineam et oliueta et greges. et lepra Neman adplicabit 
 se in te et semini tuo usque in aeternum. 
 uides quia facto auctoris successio damnatur heredis; inexpiabilis 
 est enim uenditi culpa mysterii et gratiae uindicta 
 caelestis transit ad posteros. denique Moabitae et ceteri 
 non intrabunt usque ad tertiam et quartam 
 generationem, tam diu uidelicet, ut simplicius interpretemur, 
 donec culpam auctorum multiplicis successio 
 generationis aboleret.

sed cum illi qui in deum idolatriae 
 errore deliquerunt in quartam generationem uideantur esse 
 multati, profecto durior uidetur esse sententia, qua Giezi 
 semen usque in aeternum pro cupiditate habendi

 

 
 
 prophetica auctoritate damnatur, praesertim cum dominus noster 
 Iesus Christus per lauacri regenerationem omnibus remissionem 
 dederit peccatorum, nisi ut uitiorum magis quam generis 
 semen intellegas? sicut enim qui filii promissionis sunt 
 aestimantur in semen bonum, ita etiam qui filii erroris sunt 
 aestimantur in semen malum. nam et Iudaei ex patre diabolo 
 non utique carnis successione, sed criminis. ergo omnes 
 cupidi, omnes auari Giezi lepram cum diuitiis suis possident 
 et male quaesita mercede non tam patrimonium facultatum 
 quam thesaurum criminum congregarunt aeterno supplicio et 
 breui fructu. nam cum diuitiae sint caducae, poena perpetua 
 est, quia neque auarus neque ebriosus neque idolis seruiens 
 regnum dei possidebit. 
 
 Et repleti sunt ira omnes in synagoga haec audientes 
 et surrexerunt et eiecerunt illum extra ciuitatem 
 .

sacrilegia Iudaeorum, quae multo ante dominus 
 praenuntiauerat per prophetam et psalmi uersiculo declarauerat 
 quae passurus esset in corpore constitutus dicens: retribuebant 
 mihi mala pro bonis, in euangelio docet esse conpleta. 
 nam cum ipse per populos beneficia diffunderet, illi 
 iniurias inrogabant. nec mirum si perdiderunt salutem, qui 
 eiecerunt de suis finibus salutarem; moralis enim dominus 
 et qui docuerit exemplo sui apostolos suos omnibus omnia 
 fieri nec uolentes repudiat nec inuitos alligat nec eicientibus

 

 
 
 
 reluctatur nec rogantibus deest. sic Gerasenos alibi, cum 
 uirtutes eius sustinere non possent, quasi infirmos et ingratos 
 reliquit.

simul intellege non ex necessitate fuisse, sed uoluntariam 
 corporis passionem nec captum a Iudaeis, sed a se 
 oblatum. etenim quando uult capitur, quando uult labitur, 
 quando uult suspenditur, quando uult non tenetur. et hic in 
 supercilium montis praecipitandus ascenderat et ecce per medium 
 illorum mutata subito uel obstupefacta furentium mente 
 descendit; nondum enim hora uenerat passionis. quin etiam 
 malebat adhuc Iudaeos sanare quam perdere, ut inefficaci furoris 
 exitu desinerent uelle quod inplere non possent. uides 
 igitur et hic diuinitatis esse quod operatus est et illic uoluntatis 
 esse quod captus est. nam quemadmodum a paucis teneri 
 potuit, qui a populo non tenetur? sed noluit sacrilegium esse 
 multorum. ut in auctores culpae crucis inuidiam retorqueret 
 atque a paucis quidem adfigeretur, sed pro toto orbe moreretur. 
 
 Et in synagoga erat homo habens spiritum in mundum 
 et infra: surgens autem de synagoga intrauit 
 in domum Simonis et Andreae. socrus autem Simon 
 i s tenebatur magnis febribus.

uide clementi am domini 
 saluatoris. nec indignatione commotus nec scelere offensus nec 
 iniuria uiolatus Iudaeam deserit, quin etiam inmemor iniuriae, 
 memor clementiae nunc docendo nunc liberando nunc sanando 
 infidae plebis corda demulcet. et bene sanctus Lucas uirum 
 ab spiritu nequitiae liberatum ante praemisit et substituit 
 feminae sanitatem. utrumque enim sexum dominus curaturus 
 aduenerat et prior sanari debuit qui prior creatus est nec

 

 
 
 
 praetermitti illa quae mobilitate magis animi quam prauitate 
 peccauerat.

sabbato medicinae dominicae opera coepta significat, 
 ut inde noua creatura coeperit, ubi uetus creatura ante desiuit 
 nec sub lege esse dei filium, sed supra legem in ipso principio 
 designaret nec solui legem, sed inpleri. neque enim per 
 legem, sed uerbo factus est mundus, sicut legimus: uerbo 
 domini caeli firmati sunt. non soluitur ergo lex, sed 
 inpletur, ut fiat renouatio hominis iam labentis. unde et apostolus 
 ait: exspoliantes uos ueterem hominem induite 
 nouum, qui secundum Christum creatus est. et 
 bene sabbato coepit, ut ipsum se ostenderet creatorem, qui 
 opera operibus intexeret et persequeretur opus, quod ipse iam 
 coeperat, ut si domum faber renouare disponat, non a fundamentis, 
 sed a culminibus incipit soluere uetustatem. itaque 
 ibi prius manum admouet, ubi ante desierat.

deinde a minonbus 
 incipit, ut ad maiora perueniat. liberare a daemone et 
 homines, sed in uerbo dei possunt, resurrectionem mortuis 
 imperare diuinae solius est potestatis.

Nec quemquam mouere debet quod Iesu Nazareni nomen 
 in hoc libro diabolus dixisse primus inducitur. nec enim ab eo 
 Christus nomen accepit, quod de caelo angelus ad uirginem 
 detulit: est huius inpudentiae ut inter homines aliquid primus 
 usurpet et ad homines quasi nouum deferat, quo terrorem 
 suae potestatis incutiat. denique et in Genesi primus deum

 

 
 
 
 homini nuncupauit; sic enim habes: e t dixit mulieri: 
 quid utique dixit deus ne edatis ab omni ligno?

uterque igitur deceptus a diabolo est, sanatus a Christo. sequere 
 cetera et euangelicae lectionis disce mysteria atque in 
 duorum sanitate publicae sacramentum salutis agnosce. sicut 
 enim in Adam omnes moriuntur ita in Christo 
 omnes uiuificantur. quis est ille qui in synagoga spiritum 
 daemonii habebat inmundum nisi populus Iudaeorum, qui quasi 
 serpentinis spiris reuinctus et innodatus diaboli laqueis simulatam 
 corporis munditiam interioris mentis sordibus inquinabat? 
 et bene in synagoga homo erat qui spiritum inmundum 
 habebat, quia spiritum sanctum amiserat. introierat 
 enim diabolus, unde Christus exierat. simul ostenditur natura 
 diaboli non inproba, opera iniqua. nam quem per superiorem 
 naturam dominum confitetur opere negat. et in hoc apparet 
 eius nequitia, inprobitas Iudaeorum, quod ita populo uaesanae 
 caecitatem mentis offudit, ut populus neget quem daemones 
 conStentur.s o peior magistro discipulorum hereditas! ille uerbo 
 dominum temtat, hi facto; ille dicit: mitte te, isti adoriuntur

 

 
 
 
 ut mittant.

si altiore consilio ista pensamus, animi debemus 
 intellegere et corporis sanitatem, ut prius animus qui serpentis 
 laborabat insidiis absolutus sit. anima enim numquam a corpore 
 uinceretur, nisi prius a diabolo temtaretur. nam cum 
 anima corpus agat, uiuificet et gubernet, quemadmodum in 
 eius inlecebras captiua raperetur, nisi et ipsa superioris alicuius 
 potestatis uinculis stringeretur? denique non prius Eua 
 esuriuit quam serpentis eam uersutia temtauit, et ideo aduersus 
 ipsum auctorem peccati prius debuit medicina salutis 
 operari.

Fortassis etiam in typo mulieris illius socrus Simonis et 
 Andreae uariis criminum febribus caro nostra languebat et 
 diuersarum cupiditatum iumodicis aestuabat inlecebris. nec 
 minorem febrem amoris esse dixerim quam caloris. itaque illa 
 animum febris, haec corpus inflammat; febris enim nostra 
 libido est, eo quod ignitae sint cupiditates. unde ait et apostolus: 
 si non se continent, nubant; melius est enim 
 nubere ere quam u r i. febris nostra luxuria est, febris nostra 
 iracundia est, quae licet corporis uitia sint, ignem tamen 
 ossibus inplicant, mentem animum sensusque pertemtant. haec 
 prior diaboli sollicitatur arte. etenim ager bonus uestis munile 
 suadella serpentis est. honorum gratia, sublimitas potestatum, 
 epularum suauitas, forma meretricis laqueus est diaboli et 
 quasi quidam nequitiae spiritalis inlecebrosus adfatus, qui per 
 carnis inlecebram, quae cito feminea quadam leuitate mollitur,

 

 
 
 
 animum quoque de gradu deicit; neque enim formam mulieris 
 animus prius quam corporis oculus concupiscit. denique quod 
 non uideris non amabis, sed ubi caro concupiuerit, conpatientis 
 quoque animi constantia defetiscit et mens consortio 
 amoris inflectitur - duo enim in carne una sunt atque 
 ita mors inrepit sceleris effectu temtante diabolo, carne

, 
 suadente. uehementior tamen est animi quam corporis febris 
 et ideo pro animi uoluptate corporis salus plerumque contemnitur 
 nec a periculis abstinetur. unde non alienum uidetur 
 repetere quemadmodum Theotimus, cum graui oculorum incommodo 
 laboraret et amaret uxorem, interdicta sibi a medico 
 facultate coeundi cupiditatis inpatiens atque inpetu libidinis 
 raptus moderari nequiuerit. sciens enim prudensque quod 
 esset oculos amissurus, prius quam conueniret uxori, in ipso 
 aestu feruentis cupiditatis et consuetudinis adparatu \'uale\' 
 inquit \'amicum lumen\'. sic febri libido flagrantior est grauiusque 
 praecipitat et inflammat.

sed ubi quis resipierit a furore, 
 tunc conscientiae interioris uisus aperitur factique succedit 
 paenitentia et pudenda sui unusquisque facinoris erubescit. 
 tunc deus timetur et peccator cupit se celare, sed 
 non potest, tunc caro arguitur, diabolus accusatur, haec quasi 
 lena uitiorum, ille quasi auctor erroris. patescit deformitas; 
 nudum est enim deo omne secretum, nec illius ficus foliis,

 

 
 
 
 hoc est tegmine corporali uel iactantia saeculari flagitiorum 
 secreta uelantur. et unusquisque diuinum peccati conscia formidat 
 mente iudicium dicens: <qui super me montes cadant, 
 in quibus me abscondam fissuris petrarum, cum uenerit confringere 
 terram?) tunc tribulos et spinas animo caro, hoc est 
 curarum morsus sollicitudinumque generat aestusque, quos 
 sibi per concupiscentiam carnis animus ipse circumdedit. etenim 
 quasi clauis quibusdam suffigitur anima corporeis uoluptatibus 
 et, cum semel adhaeserit cupiditatibus demersa terrenis, difficile 
 in altum potest, unde descendit, sine dei fauore reuolare. 
 actum. enim suorum uincta laqueis et deliciarum saecularium 
 inlecebris obnoxia iam tenetur.

Hunc ergo Adam, hanc Euam dominus liberaturus aduenit, 
 quorum alter ad imaginem dei factus, altera uirtutem sui 
 accipiens uiri, quamdiu fuit subdita fortiori, unam gerebant 
 in uno spiritu deo placitam uoluntatem et in paradiso positi 
 dei uitae caelestis operabantur alimoniam. posteaquam uero 
 caro suadere diuersum et legem coepit propriam non tenere, 
 paradisi exules facti in hunc inferiorem demersumque locum 
 peccati merito reciderunt. nec quisquam putet incongruum esse, 
 si Adam atque Eua in typo animae et corporis aestimentur. 
 cum in typo ecclesiae aestimentur et Christi. nam cum duo 
 esse in una carne apostolus diceret, adiecit: sacramentum

 

 
 
 
 inquit hoc magnum est, ego autem dico in Christo 
 e in ecclesia. in quo ergo superni dei, in eo multo magis 
 animi nostri potest esse mysterium.

sed haeret, suffixus est, 
 captus est et corporeis succensus febribus conpassione carnis 
 aegrescit. quaerendus est medicus. sed quis iste tantus est, 
 qui sauciae mentis medeatur ulceribus? quis tantus est homo, 
 qui possit aliis subuenire, cum sibi ipse non possit? quis aliis 
 possit uitam reddere, cum ipse mortem non possit euadere? 
 omnes enim in Adam mortui, quia per unum hominem 
 in hunc mundum peccatum introiuit et per peccatum 
 mors et ita in omnes homines pertransiuit, 
 in quo omnes peccauerunt. illius igitur culpa mors 
 omnium est. denique missi sunt sancti, missi sunt et prophetae, 
 qui oracula diuina loquerentur, nec quicquam promouere 
 potuerunt. quaeramus ergo aliquem de angelis aut 
 archangelis medicum. sed quemadmodum mihi possunt praesidium 
 ferre. ne peccem, cum ipse archangelus a peccato non 
 potuerit abstinere? quemadmodum ad paradisum angelus reuocare 
 me poterit, cum ipse satanas et angeli sui sedem 
 quam acceperunt seruare non possint? 
 Ascendens autem in unam nauem, quae erat

 

 
 
 
 Simonis, rogauit ut inducerent a terra aliquantulum.

ubi dominus multis inpertiuit uaria genera sanitatum, nec 
 tempore nec loco coepit a studio sanandi turba cohiberi. uespera 
 incubuit, sequebantur: stagnum occurrit, urguebant. et ideo 
 ascendit in Petri nauem. haec est illa nauis, quae adhuc secundum 
 Matthaeum fluctuat, secundum Lucan repletur piscibus, ut et 
 principia ecclesiae fluctuantis et posteriora exuberantis agnoscas; 
 pisces enim sunt qui hanc enauigant uitam. ibi adhuc discipulis 
 Christus dormit, hic praecipit; dormit enim trepidis, 
 perfectis uigilat. sed quemadmodum dormiat Christus, audisti 
 dicentem in propheta: eo dormio, et cor meum uigilat.

et sanctus Matthaeus recte non praetermittendum putauit 
 aeternae indicium potestatis, ubi imperat uentis. non est enim 
 humana doctrina, sicut audistis Iudaeos dicere: uerbo imperat 
 spiritibus, sed caelestis maiestatis insigne. quod turbatum 
 sedatur mare et diuinae uocis imperio obsequuntur 
 elementa atque insensibilia sensum accipiunt obsequendi, diuinae 
 mysterium gratiae reuelatur, quod fluctus mitescunt saeculi, 
 uerbo inmundus spiritus conquiescit, non alterum refellitur, 
 sed utrumque celebratur. habes miraculum in elementis, habes 
 documentum in mysteriis.

ergo quia sanctus Matthaeus illa 
 praelibauerat, sanctus Lucas eam sibi nauem, in qua Petrus

 

 
 
 
 piscaretur, elegit. non turbatur ista quae Petrum habet, turbatur 
 illa quae ludam habet. etsi multa illic discipulorum 
 merita nauigabant, tamen eam adhuc perfidia proditoris agitabat. 
 in utraque Petrus, sed qui suis meritis firmus est 
 turbatur alienis. caueamus igitur perfidum, caueamus proditorem, 
 ne per unum plurimi fluctuemus, ergo non turbatur 
 haec nanis, in qua prudentia nauigat, abest perfidia, fides 
 spirat. quemadmodum enim turbari poterat, cui praeerat is, 
 in quo ecclesiae firmamentum est? illic ergo turbatio, ubi 
 modica fides, hic securitas, ubi perfecta dilectio.

denique etsi 
 aliis imperatur ut laxent retia sua, soli tamen Petro dicitur: 
 due in altum, hoc est in profundum disputationum. quid 
 enim tam altum quam altitudinem diuitiarum uidere, scire dei 
 filium et professionem diuinae generationis adsumere? quam 
 licet mens non queat humana plenae rationis inuestigatione 
 conprehendere, fidei tamen plenitudo conplectitur. nam etsi non 
 licet mihi scire quemadmodum natus sit, non licet tamen 
 nescire quod natus sit. seriem generationis ignoro, sed auctoritatem 
 generationis agnosco. non interfuimus, cum ex patre 
 dei filius nasceretur, sed interfuimus, cum a patre dei filius 
 diceretur. si deo non credimus, cui credimus? omnia enim 
 quae credimus uel uisu credimus uel auditu. uisus saepe fallitur, 
 auditus in fide est. an adserentis persona discutitur? 
 si uiri boni dicerent, nefas putaremus non credere: deus 
 adserit, probat filius, refugiens sol fatetur, tremens terra

 

 
 
 
 testatur. in hoc altum disputationis ecclesia a Petro ducitur, 
 ut uideat hinc resurgentem dei filium, inde sanctum spiritum 
 profluentem.

quae sunt autem apostolorum quae laIari iubentur 
 retia nisi uerborum conplexiones et quasi quidam orationis 
 sinus et disputationum recessus, qui eos quos ceperint non 
 amittant? et bene apostolica instrumenta piscandi retia sunt, 
 quae non captos perimunt, sed reseruant et de profundo ad. 
 lumen extrahunt, fluctuantes de infimis ad superna transducunt.

Est et aliud apostolicum piscandi genus, quo genere solum 
 Petrum piscari dominus iubet dic ns: mitte amum et eum 
 piscem qui primus ascenderit tolle. magnum quidem 
 est et spiritale documentum, quo Christiani uiri sublimioribus 
 potestatibus docentur debere esse subiecti, ne qui constitutionem 
 regis terreni putet esse soluendam. si enim censum 
 filius dei soluit, quis tu tantus ea, qui non putes esse soluendum? 
 et ille censum soluit, qui nihil possidebat; tu autem, 
 qui saeculi sequeris lucrum, cur saeculi obsequium non recognoscas 
 ? cur te supra saeculum quadam animi adrogantia 
 feras, cum saeculo sis misera cupiditate subiectus?

penditur . 
 igitur didragma, quod erat pretium nostrae redemtionis et 
 corporis, in lege praemissum, in euangelio persolutum, non otiose 
 in ore piscis inuentum; ex ore enim tuo iustificaberis. 
 etenim pretium inmortalitatis est nobis nostra confessio, quia, 
 sicut scriptum est, ore confessio fit ad salutem.

et 
 fortasse primus hic piscis primus est martyr in ore habens

 

 
 
 
 didragma, hoc est pretium census. didragma nostrum Christus 
 est. habebat igitur primus ille martyr, Stephanus scilicet, in 
 ore thesaurum, cum Christum in passione loqueretur. sed 
 reuertamur ad propositum locum et discamus apostolicam 
 humilitatem.

Praeceptor, inquit per totam noctem laborantes 
 nihil cepimus; sed in uerbo tuo laxabo retia. et 
 ego, domine, scio quia nox mihi est, quando non imperas. 
 nemo adhuc dedit nomen suum, adhuc noctem habeo. misi 
 iaculum uocis per epifania et adhuc nihil cepi, misi per diem. 
 exspecto ut iubeas; in uerbo tuo laxabo retia.s o uacua praesumtio, 
 s o humilitas fructuosa! qui nihil antea ceperant magnam 
 in uerbo domini concludunt piscium multitudinem. non 
 hoc humanae facundiae opus, sed supernae uocationis est 
 munus. cedunt disputationes hominum, fide plebis sua credit.

rumpuntur retia, nec labitur piscis. uocantur ad adiumentum 
 socii qui erant in alia naui. quae est illa alia nauis nisi forte 
 Iudaea, ex qua Iohannes et Iacobus adleguntur? facta est 
 enim Iudaea sanctificatio eius. hi igitur de synagoga 
 ad nauem Petri, hoc est ad ecclesiam conuenerunt, ut inplerent 
 ambas nauiculas; omnes enim in nomine Iesu genu flectunt, 
 siue Iudaeus siue Graecus; omnia et in omnibus 
 Christus. sed mihi cumulus iste suspectus est, ne

 

 

 

 
 
 
 plenitudine sui naues paene mergantur; oportet enim et haereses 
 esse, ut probentur boni.

possumus tamen et aliam ecclesiam 
 intellegere nauem alterius; ab una enim plures ecclesiae 
 deriuantur. ecce alia sollicitudo Petri, cui sua iam praeda 
 suspecta est. sed nouit perfectus quemadmodum seruare possit 
 reconditos, qui scit quemadmodum possit capere dispersos. 
 quos in uerbo capit uerbo reddit; negat suam praedam, negat 
 suum munus.

exi inquit a me, domine, quia homo peecator 
 sum. ammirabatur enim dona diuina et quo plus 
 meruerat hoc praesumebat minus. dic et tu: exi a me, 
 domine, quia peccator sum, ut respondeat tibi dominus: 
 noli timere. <noli timere> indulgenti domino peccatum 
 fateri, noli timere etiam quae tua sunt domino deferre, quia 
 quae sua sunt nobis ille concessit. nescit inuidere, nescit eripere, 
 nescit auferre. uides quam bonus dominus, qui tantum 
 tribuit hominibus, ut uiuificandi habeant potestatem.

Et factum est. cum esset in una ciuitatium, ecce 
 uir plenus lepra et ipse procidens in faciem rogauit 
 eum dicens: domine, si uis. potes me mundare. et extendens 
 den manum teti git illum dicens : uolo, mundare. 
 bene ubi leprosus mundatur, certus non exprimitur locus, ut 
 ostendatur non unum populum specialis alicuius ciuitatis, sed

 
 
 
 omnium populos fuisse sanatos. bene autem et secundum 
 Lucan quarto signo, ex quo in Cafarnaum dominus uenit, iste 
 sanatur; nam si quartum diem sole inluminauit et clariorem 
 ceteris fecit diebus, cum inlucescerent elementa mundi, et hoc 
 clarius opus aestimare debemus. et secundum Matthaeum 
 primus hic post benedictiones a domino sanatus inducitur, ut 
 quia dixerat dominus: non ueni legem soluere, sed inplere, 
 ille qui excludebatur a lege purgari se domini potestate 
 praesumens non ex lege, sed supra legem esse gratiam iudicaret, 
 quae leprosi maculam posset abluere.

uerum ut in 
 domino potestatis auctoritas ita in illo fidei constantia declaratur. 
 ille in faciem procidit, quod humilitatis est et pudoris, 
 ut unusquisque de suae uitae maculis erubescat, sed confessionem 
 uerecundia non repressit. ostendit uulnus, remedium 
 postulauit, et ipsa religionis et fidei plena confessio est: si 
 u i s, inquit potes me mundare. in uoluntate domini tribuit 
 potestatem, de uoluntate autem domini non quasi pietatis 
 incredulus addubitauit, sed quasi conluuionis suae conscius 
 non praesumsit.

cui morali quadam dominus sanctitate respondit: 
 uolo, mundare. et continuo lepra eius discessit 
 ab eo. nihil enim medium est inter opus dei atque praeceptum, 
 quia in praecepto est opus. denique dixit, e t facta 
 sunt. uidetis igitur quod dubitari non potest quia uoluntas 
 dei potestas est. si ergo uoluntas eius potestas est, qui unius 
 uoluntatis trinitatem adserunt unius utique adserunt potestatis.

 

 

 
 
 
 itaque statim lepra discessit: ut intellegas medentis adfectum, 
 ueritatem operi addidit.

denique secundum Marcum 
 miseratus est dominus eum, quod est pulchre positum. et 
 pleraque talia posuerunt euangelistae, qui nos utroque fundare 
 uoluerunt, describentes signa uirtutis ad fidem, exprimentes 
 opera uirtutis ad imitationem. unde et tangit non dedignatus 
 et imperat non diffisus; hoc enim est indicium potestatis, quia 
 quasi habens potestatem sanandi et iubendi auctoritatem operandi 
 testimonium non refugit. uolo ergo dicit propter Fotinum, 
 imperat propter Arrium, tangit propter Manichaeum.

nec 
 unius tantum lepra curatur, sed omnium quibus dicitur: iam 
 uos mundi estis propter sermonem, quem locutus 
 sum uobis. si igitur leprae medicina uerbum est, contemtus 
 utique uerbi lepra mentis est. sed ne lepra transire possit in 
 medicum, unusquisque dominicae humilitatis exemplo iactantiam 
 uitet. cur enim praecipitur nemini dicere nisi ut doceret non 
 uulganda nostra beneficia, sed premenda, ut non solum a mercede 
 abstineamus pecuniae, sed etiam gratiae? aut fortasse 
 etiam illa silentii causa est imperati, quod meliores putabat qui 
 fide magis spontanea quam speratis beneficiis credidissent.

, Offerre autem iuxta legem se praecipitur sacerdoti non ut 
 alium deferat, sed ut se ipsum deo offerat spiritale sacrificium, 
 ut actus praeteriti conluuione deters a per cognitionem fidei et 
 sapientiae disciplinam placitura deo hostia consecretur; omnis 
 enim uictima sale salietur. unde et Paulus ait: obsecro 
 ergo uos, fratres, per misericordiam dei, ut 
 exhibeatis corpora uestra hostiam acceptabilem

 

 
 
 
 placentem deo.

simul illud mirabile quod eo sanauit genere 
 quo fuerat obsecratus. si uis, potes me mundare. uolo 
 inquit, mundare. habes uoluntatem, habes etiam pietatis effec. 
 tum. et extendens manum tetigit eum. lex tangi leprosos 
 prohibet, sed qui dominus legis est non obsequitur legi, 
 sed legem facit. non ergo tetigit, quia sine tactu mundare 
 non poterat, sed ut probaret quia subiectus non erat legi nec 
 contagium timebat ut homines, sed quia contaminari non poterat 
 qui alios liberabat, simul e contrario lepra tactu domini fugaretur, 
 quae solebat contaminare tangentem.

ostendere autem 
 se sacerdoti iubetur et offerre pro emundatione sua, ut, dum 
 offert se sacerdoti, intellegeret sacerdos non legis ordine, sed 
 gratia dei supra legem esse curatum et, dum mandatur sacrificium 
 secundum praeceptum Moysi, ostenderet dominus quia 
 legem non solueret, sed inpleret, qui secundum legem gradiens 
 supra legem sanare eos quos remedia legis non sanauerant 
 uideretur. et bene addidit: sicut praecepit Moyses; lex 
 enim spiritalis est, ideoque uidetur sacrificium spiritale 
 mandasse.

denique addidit: u t sit in testimonium hoc 
 uobis, hoc est: si deo credatis, si inpietatis lepra discedat, 
 si occultorum cognitor sit sacerdos, si puri testis adfectus, 
 unde potest ille magis sacerdos uideri quem occulta non lateant, 
 cui dicitur: tu es sacerdos in aeternum secundum 
 ordinem Melchisedech?

 

 
 
 
 
 Et ecce uiri portantes in lecto hominem qui fuerat paralyticus et quaerentes eum in ferre et ponere 
 
 ante eum et non inuenientes qua parte illum inferrent 
 prae turba ascenderunt super tectum et per 
 tegulas summiserunt illum in lecto in medium ante 
 Iesum.

non otiosa huius paralytici nec angusta medicina est, 
 quando dominus et orasse praemittitur, non utique propter 
 suffragium, sed propter exemplum; imitandi enim specimen 
 dedit, non inpetrandi ambitum requisiuit. et conuenientibus ex 
 omni Galilaea et Iudaea et Hierusalem legis doctoribus inter 
 ceterorum remedia debilium paralytici istius medicina describitur. 
 primum omnium quod ante diximus unusquisque aeger 
 petendae precatores salutis debet adhibere, per quos nostrae 
 uitae conpago resoluta actuumque nostrorum clauda uestigia 
 uerbi caelestis remedio reformentur. sint igitur aliqui monitores 
 mentis, qui animum hominis quamuis exterioris corporis 
 debilitate torpentem ad superiora erigant. quorum rursus 
 adminiculis et adtollere et humiliare se facilis ante Iesum 
 locetur dominico uideri dignus aspectu; humilitatem enim respicit 
 dominus, quia respexit humilitatem ancillae 
 suae.

Quorum fidem inquit ut uidit. magnus dominus, qui 
 aliorum merito ignoscit aliis et dum alios probat aliis relaxat 
 errata. cur aput te, homo, collega non ualeat, cum aput

 

 
 
 
 dominum seruus et interueniendi meritum et ius habeat inpetrandi ? 
 disce qui iudicas ignoscere, disce qui aeger es inpetrare. si 
 grauium peccatorum diffidis ueniam, adhibe precatores, adhibe 
 ecclesiam, quae pro te precetur, cuius contemplatione quod 
 tibi dominus negare possit ignoscit.

et quamuis historiae fidem 
 debeamus non omittere, ut uere paralytici istius corpus credamus 
 esse sanatum, cognosce tamen interioris hominis sanitatem, 
 cui peccata donantur. quae cum Iudaei adserunt a solo 
 domino posse concedi, deum utique confitentur suoque iudicio 
 perfidiam suam produnt, ut opus adstruant, personam negent. 
 itaque ab ipsis et operis sui dei filius accepit testimonium et 
 uocis suffragium non requirit; perfidia enim confiteri potest, 
 credere non potest. itaque testimonium non deest diuinitati, 
 fides deest saluti. nam et ualidius est ad fidem quod confitentur 
 inuiti et perniciosius ad culpam quod negant qui suis 
 adsertionibus reuincantur. magna itaque infidae plebis amentia, 
 ut cum confessa fuerit solius dei esse donare peccata, 
 non credat deo peccata donanti. dominus autem saluos uolens 
 facere peccatores et occultorum cognitione deum se esse 
 demonstrat et admiratione factorum adiciens: quid est facilius 
 dicere: \'dimissa sunt tibi peccata tua\' aut 
 dicere: (surge et ambula\'?

quo loco plenam speciem 
 resurrectionis ostendit, qui mentis uulneribus corporisque sanatis 
 peccata donat animorum, debilitatem carnis excludit; hoc est

 

 
 
 
 enim totum hominem esse curatum. quamuis igitur magnum 
 sit hominibus peccata dimittere — quis enim potest peccata 
 dimittere nisi solus deus, qui per eos quoque dimittit quibus 
 dimittendi tribuit potestatem? — tamen multo diuinius est resurrectionem 
 donare corporibus, quandoquidem ipse dominus 
 resurrectio est.

hic lectus qui tolli iubetur quid est aliud 
 nisi quia humanum iubetur corpus adtolli? ipse est, qui per 
 singulas noctes lauatur a Dauid, [ut legimus: lauabo per 
 singulas noctes lectum meum; lacrimis stratum 
 meum rigabo. hic est] lectus doloris, in quo anima nostra 
 graui conscientiae aegra cruciatu iacebat. sed si quis secundum 
 Christi praecepta se gesserit, iam non lectus doloris est, sed 
 quietis. miseratione enim domini coepit quies esse quod mors 
 erat. qui nobis soporem mortis uertit in gratiam uoluptatis. 
 nec solum leuare lectum, sed etiam domum suam repetere, hoc 
 est ad paradisum redire censetur; ea est enim uera domus, 
 quae hominem prima suscepit, non iure amissa, sed fraude. 
 merito ergo restituitur domus, quoniam uenerat qui nexum 
 fraudis aboleret, ius reformaret.

nec mora ulla sanitatis interuenit: 
 unum dictorum remediorumque momentum est. spectant surgentem 
 increduli, mirantur abeuntem et diuini operis miracula 
 malunt timere quam credere. nam si credidissent, non timuissent 
 utique, sed dilexissent; perfecta enim dilectio timorem 
 excludit foras. et ideo isti, quia non diligebant, 
 calumniabantur. calumniantibus autem dicit: quid cogitatis 
 mala in cordibus uestris? quis hoc dicit? sacerdos

 

 
 
 
 magnus. lepram uidebat in cordibus Iudaeorum; ostendit eos 
 peiores esse leproso. ille sacerdoti est se iussus offen-e purgatus, 
 hos sacerdos repudiat, ne alios quoque eorum lepra 1359 
 contaminet.

Sequitur mystica euocatio publicani, quem sequi iubet non 
 corporis gressu, sed mentis adfectu. itaque ille prius auare de 
 mercedibus, dura de laboribus periculisque nautarum emolumenta 
 conuertens uerbo uocatus propria derelinquit, qui rapiebat aliena. 
 ac uile illud sedile destituens toto pos dominum uestigio 
 mentis incedit. conuiuii quoque magni exhibet adparatum; qui 
 enim domicilio Christum recipit interno maximis delectationibus 
 exuberantium pascitur uoluptatum. itaque dominus 
 libenter ingreditur et in eius qui crediderit recumbit adfectu.

sed rursus accenditur inuidia perfidorum et futurae poenae 
 species praefiguratur; epulantibus enim fidelibus et in illo 
 caelorum recumbentibus regno perfidia ieiuna torquebitur. 
 simul ostenditur quantum intersit inter aemulos legis et gratiae, 
 quod illi qui legem sequuntur ieiunae mentis famem 
 patiantur aeternam, qui uero uerbum in interioribus animae 
 receperunt alimenti caelestis et fontis ubertate recreati esurire 
 et sitire non possint. et ideo qui animo ieiunabant murmurabant 
 dicentes:

quare cumpublicanisetpeccatoribus 
 manducat et bibit? serpentina uox ista est. denique hanc 
 primam uocem serpens emisit dicens Euae: quid utique 

 

 
 
 
 deus dixit: nolite manducare ex omni ligno? ergo 
 patris sui uenena diffundunt qui dicunt: quid utique cum 
 publicanis et peccatoribus manducat et bibit? 
 unde dominus cum peccatoribus manducando etiam cum gentilibus 
 non prohibet nos inire conuiuium dicens: non egent 
 qui sani sunt medico, sed qui male habent.

nouum 
 medicamentum nouus magister aduexit. hoc de terra non pullulauit; 
 inprudens enim omnis creatura huius confectionis. uenite 
 omnes, qui incurristis peccatorum uarias passiones, utimini 
 peregrino medicamento, quo uenenum serpentis excluditur, 
 quod non solum passionum abstulit cicatricem, sed etiam 
 causam diri uulneris amputauit. hoc medicamentum non famem 
 incidit, sed cibum animae subministrat; uenit enim filius 
 hominis manducans et bibens, et dicunt: daemo 
 nium habet, et ideo, non est mens nostra ieiuna. ieiunant 
 hi quibus abest Christus bonorumque meritorum copiis egent: 
 at uero cui uirtus sua uoluptate sufficit, qui recipit domo 
 Christum conuiuium magnum exhibet, hoc est bonorum operum 
 spiritale conuiuium, quo diues populus eget, pauper 
 I epulatur. et ideo, inquit, ieiunare non possunt filii sponsi, 
 quamdiu cum illis est sponsus.

Venient autem dies, cum auferetur ab illis spon- 
 I sus. qui sunt illi dies. quibus nobis Christus aufertur, 
 maxime cum ipse dixerit: uobiscum ero usque ad consummationem 
 mundi, ipse dixerit: non relinquam uos

 

 
 
 
 orfanos? certum est enim quod si nos relinquat, salui esse 
 nequeamus. nemo tibi Christum potest auferre, nisi te ipse 
 auferas. non te auferat iactantia tua, non te auferat adrogantia 
 nec tibi de lege praesumas; non enim uocare iustos uenit, 
 sed peccatores.

quomodo igitur dominus iustitias dilexit neque 
 uidit Dauid iustum derelictum aut quae ista aequitas, si 
 iustus relinquitur, peccator adsciscitur, nisi intellegas quod 
 eos iustos dicit qui ex lege praesumant et euangelii gratiam 
 non requirunt? nemo autem iustificatur ex lege, sed redimitur 
 ex gratia. est igitur in lege iustitia, sed non est per legem 
 iustitia; nam et ipse apostolus, Hebraeus ex Hebraeis, 
 secundum legem Pharisaeus, secundum iustitiam, 
 quae in lege est, conuersatus sine querella, qui 
 gloriatur ex lege. quae mihi inquit lucra fuerunt, haec 
 duxi propter Christum detrimenta esse, hoc est: 
 abiecit iustitiam et gloriam legis; iustitia enim legis sine 
 Christo uacua est, quia plenitudo legis Christus est. et ideo 
 etsi est in lege iustitia, non est tamen per legem iustitia. 
 si enim per legem iustitia, ergo Christus gratis 
 mortuus est; mortuus enim Christus est, ut inpleret iustitiam. 
 denique lohanni dicenti: ego a te debeo baptizari, 
 et tu uenis ad me? respondit: sine modo; sic enim

 

 
 
 
 decet nos inplere omnem iustitiam. ergo non gratis 
 mortuus, sed pro nobis mortuus est Christus, ut iusti fulgerent 
 sicut sol in regno patris sui. sed non Iudaei iusti. quibus 
 dicitur: cum uideritis iustos intrare in regnum caelorum. 
 isti sunt iusti, qui percutientem non repercutiunt, 
 qui inimicum diligunt. si sic non accipimus, inuenitur contrarium:

non ueni uocare iustos, sed illos non uocat, 
 qui se iustos dicunt; ignorantes enim deum et suam 
 quaerentes iustitiam statuere iustitiae dei non 
 sunt subiecti. ergo usurpatores iustitiae non uocantur 
 ad gratiam; nam si gratia ex paenitentia, utique qui fastidit 
 paenitentiam abdicat gratiam. isti erunt uulnerati qui se sanctificant, 
 istis sponsus aufertur, nobis autem non Caiphas, non 
 Pilatus Christum abstulit, nec possumus ieiunare, quia Christum 
 habemus et Christi carnem epulamur et sanguinem. 
 quomodo enim uidetur ieiunare qui non esurit, quomodo uidetur 
 ieiunare qui non sitit? quomodo autem potest sitire qui 
 bibit Christum, cum ipse dixerit: qui biberit de aqua, 
 quam ego dabo ei, non sitiet in aeternum? denique 
 de animi dictum ieiunio etiam sequentia declarabunt. 
 
 
 Dixit enim similitudinem ad illos: quia nemo

 

 
 
 
 conmissuram de uestimento nouo inmittit in uestimentum 
 uetus.

dixerat filios sponsi. hoc est filios uerbi, qui per 
 lauacri regenerationem in ius diuinae generationis adsumti 
 sunt, quamdiu cum illis sponsus est, ieiunare non posse. non 
 utique hoc ieiunium relegatur, quo conficitur caro et corporalis 
 luxuria castigatur; hoc enim ieiunium nos conmendat 
 deo. nam quemadmodum discipulos ieiunare prohiberet, cum 
 ipse dominus ieiunaret, cum postremo diceret nequissimos 
 spiritus non nisi ieiuniis et orationibus solere superari? denique 
 etiam hoc loco ieiunium uestimentum adpellauit uetus, quod 
 exuendum apostolus aestimauit dicens: exspoliate uos 
 ueterem hominem cum actibus eius, ut induamus eum 
 qui baptismatis sanctificatione renouatur. in eandem igitur 
 formam series conuenit praeceptorum, ne actus ueteris et 
 noui hominis misceamus, cum ille corporalis exterior opera 
 carnis operetur et hic interior qui renascitur non uersicolorem 
 speciem ueterum nouorumque debeat habere gestorum, sed 
 concolor Christo illum studio mentis imitari, cui renatus est 
 in lauacro. absint igitur decolora mentis uelamina, quae

 

 
 
 
 displicent sponso; displicet enim ei qui uestem non habuerit 
 nuptialem. sponso autem quid potest placere nisi pax animi, 
 puritas cordis, caritas mentis?

bonus sponsus dominus Iesus; 
 hic nouo partu naturam initiauit, huic desponsata corruptelis 
 carnis absoluitur. non filios mortales requirit — non Euae 
 delectatur doloribus —, non uirum obnoxium culpae, non 
 hereditatem condemnati patris. uidit enim carnis ulcera quam 
 ante concupiscebat, aduertit non esse pulchritudinem ueram, 
 quae habeat uitiorum deformitatem. et ideo quid tibi cum 
 tali sponso, femina? require diligenter et in omni corpore inuenies 
 cicatricem. cognosce alium magis sponsum, qui circumdatur 
 luce, cuius species non potest interire. hunc tolle in 
 animum tuum, consecra in templo tuo, tolle in corpore tuo, 
 sicut scriptum est: tollite deum in corpore uestro. 
 huius thalamos ingredere nouos, huius spectato peregrinum 
 decorem, hunc indue, hunc uide ad dexteram patris et gaude 
 quia talem habes sponsum. hic te uestiet benedictionem, ne 
 qua noceat scissura peccati.

seruemus igitur uestem, quam 
 nos sacro dominus emergentes fonte uestiuit. cito scinditur 
 uestis, si facta non congruant; cito tineis carnis adteritur et 
 ueteris hominis errore maculatur. ergo hic noua ueteribus 
 copulare, in apostolo autem etiam nouis uetera superuestire 
 prohibemur, sed exuere uetus. nouum sumere, ut exspoliati,

 

 
 
 
 non nudi inueniamur. exspoliamur enim meliora sumturi, 1362 
 nudamur autem, cum indumentum nobis aliena fraude detrahitur, 
 non nostra uoluntate deponitur.

Et nemo mittit uinum nouum in utres ueteres. 
 fragilitas humanae condicionis aperitur, cum corpora nostra 
 exuuiis defunctorum animalium conparantur. atque utinam 
 bonorum utrium usum possimus inplere, ut sacramentum quod 
 accepimus reseruemus! leuat iniuriam industria, si renouatis 
 utribus noua uina credantur. et ideo utres hos plenos semper 
 seruare debemus; uacuos enim cito tinea et aerugo consumit, 
 gratia seruat inpletos.

pulchre autem operi huic talia praecepta 
 conueniunt; sextum est enim opus, quo Leuis noua quadam 
 forma figuratur. sexto autem die factus eat homo; sexto igitur 
 Christi opere reformatur iam non uetus, sed noua creatura 
 et quaedam forma peregrina. et ideo tamquam noua creatura 
 conuiuium Christo exhibet, eo quod et in ipso Christus delectaretur 
 et ipse partem delectationis mereretur habere cum 
 Christo. ad hunc igitur informandum praecepta dat dominus; 
 sequebatur enim iam laetus, alacer et exsultans dicens: iam 
 non publicanum gero, iam non porto Leuin. exui Leuin, postquam 
 Christum indui. odi genus meum, fugio uitam meam; 
 solum te sequor, domine Iesu, qui sanas uulnera mea. 
 quis enim me separat a caritate dei, quae m te 

 

 
 
 
 est? tribulatio an angustia, an famis? ligatus sum fide clauis 
 quibusdam et bonis conpedibus caritatis innexus sum. omne 
 mandatum tuum sicut cauterium inpressum tenebo. etsi urit 
 cauterium mandati, tamen putrefacta carnis exurit, ne ad 
 uiuum serpat contagio. etsi mordet medicamentum, tamen uitium 
 ulceris tollit. aufer igitur, domine Iesu, potenti machaera tua 
 meorum putredines peccatorum. dum habes ligatum caritatis 
 uinculis, seca quodcumque uitiosum est. ueni cito incidens 
 occultas et latentes uarias passiones, aperito uulnus, ne noxius 
 serpat umor. emunda omne quod faetidum est peregrino lauacro. 
 audite me, terreni homines, qui peccatis uestris cogitationes 
 ebrias geritis. et ego Leuis talibus eram passionibus sauciatus. 
 inueni medicum, qui in caelo habitat et in terris spargit 
 medicamenta. hic solus potest sanare uulnera mea, qui sua 
 nescit, hic auferre cordis dolorem, pallorem animae, qui nouit 
 occulta. 
 
 Factum est autem in sabbato secundoprimo, cum 
 transiret per seminata, uellebant discipuli eius 
 spicas et manducabant confricantes eas manibus 
 suis.

nec solum conprehensione uerborum, sed etiam usu ipso 
 specieque gestorum incipit hominem dominus Iesus ueteris 
 obseruatione legis exuere nouoque indumento uestire gratiae. 
 itaque eum iam in sabbato per seminata transducit, hoc est 
 admonet fructuosis. quid sibi sabbatum uelit, quid seges, quid

 
 
 
 spicae, non mediocre mysterium est. ager enim est omnis hic 
 mundus, agri seges in satione humani generis fecunditas numerosa sanctorum, spicae agri fructus ecclesiae, quos operibus 
 discutientes suis apostoli pascebantur nostro se alentes 
 profectu.

stabat igitur lam seges fecunda uirtutum pullulantibus 
 spicis, quibus nostri fructus meriti conparantur; aeque 
 enim aut imbre marcescunt aut sole torrentur aut pluuiis 
 umescunt aut tempestatibus eliduntur aut a messoribus intra 
 horreorum felicium receptacula reconduntur. receperat ergo 
 terra iam dei uerbum et caelesti semine satus diuites fetus 
 ager almus effuderat. esuribant discipuli salutem hominum et 
 tamquam folliculis corporum mentium fructus ad fidei lucem 
 praeclaris operum suorum miraculis eruebant. sed hoc putabant 
 Iudaei sabbato non licere, Christus autem nouae gratiae 
 munere designabat otium legis opus gratiae.

Nec sine mysterio hoc ab euangelista, secundum Matthaeum 
 et Marcum sabbata pure posita puto, quia sabbata perpetuae 
 feriae sunt resurrectionis aeternae. uel in hoc igitur saeculo 
 feriatis ac uacantibus superstitionibus Iudaeorum uel in futurum 
 ferias ipsi perpetua sollemnitate celebrantes quae bona 
 sunt terrae manducabimus iuxta quod scriptum est: illi 
 manducabunt, uos uero esurietis.

mire tamen secundum 
 Lucan secundoprimum, non primosecundum sabbatum dixit —

 

 

 

 
 
 
 δευτερόπρωτον enim scriptum est - praeferri enim debuit quod 
 praecellit. secundum ideo, quia primum ante ex lege praecessit, 
 in quo etiam poena praescripta est, si quis operetur; primum 
 autem ideo, quia sabbatum illud ex lege solutum est, quod 
 erat primum, et hoc primum factum est, quod secundo est 
 constitutum. nam et cum operari sabbato liceat et operantis 
 nulla sit poena, sabbati utique ex lege, cuius uis soluta est, 
 nec nomen haerebat, sed tamen fuerit illud primum ordine, 
 hoc primum munere, nec ideo minus hoc, quia secundum. nam 
 et Adam primus nec conparandus secundo Adam; primus 
 enim Adam in animam uiuentem, nouissimus Adam 
 in spiritum uiuificantem et: primus homo de terra 
 terrenus, secundus homo de caelo caelestis. praelatus 
 utique secundus primo; ille enim causa mortis, hic uitae. 
 sic et secundoprimum sabbatum dicitur, secundum iuxta numerum, 
 primum iuxta operationis gratiam; melius est enim 
 sabbatum, quo inpunitas datur quam quo poena praescribitur. 
 prima lex, secundum euangelium, inferior tamen formido quam 
 gratia. aut forte primum hic in praedestinatione consilii et 
 secundum in sanctione decreti.

Bene autem dominus in lege typum futuri hoc quoque demonstrat 
 loco et defensores legis arguit nescire quae legis 
 sunt exemplum adferens quod Dauid, cum esuriret ipse cum 
 sociis, intrauit in domum dei et panes propositionis sumsit 
 et manducauit et dedit his qui cum ipso erant. magnum et

 

 
 
 
 uere exemplum propheticum, quo primum non inania legis, sed 
 solida utilitatis nobis sequenda produntur, deinde quia Dauid 
 cum sociis fugiens a facie regis Saul hic praefiguratus in lege 
 Christus est, qui cum apostolis principem mundi lateret.

quomodo 
 autem ille obseruator legis atque defensor panes et ipse 
 manducauit et dedit his qui secum erant, quos non licebat 
 manducare nisi tantummodo sacerdotibus, nisi ut per illam 
 demonstraret figuram sacerdotalem cibum ad usum transiturum 
 esse populorum, siue quod omnes uitam sacerdotalem 
 debemus imitari siue quia omnes filii ecclesiae sacerdotes sunt? 
 unguimur enim in sacerdotium sanctum offerentes nosmet ipsos 
 deo hostias spiritales.

legi igitur iam superfluit doctrina Christi 
 nec legem soluit, sed inplet, quia nec sabbatum soluit. si 
 enim sabbatum propter hominem factum est, utilitas autem 
 hominis postulabat esurientem hominem, qui diu fuerat terrae 
 fructibus abdicatus, ueteris famis uitare ieiunia, non utique lex 
 soluitur, sed inpletur. quomodo igitur domino ad crimen obicitur, 
 quod in seruo pro crimine non -tenetur?

quid autem . 
 euidentius hac figura, quae per totam currit historiam? intrauit 
 Dauid in domum Abimelech sacerdotis; sed nec periculo 
 mortis proposito hospitem recusat, declinat exulem sancti animus 
 sacerdotis. tanta hospitalitatis est gratia, ut libenter in 
 nos aliena pericula transferamus.

Uerum hoc in historia morale, in mysterio propheticum est,

 

 

 
 
 
 quod nec praesumto futurae mortis exitio uerum illum Dauid 
 hospitio suae mentis religiosi excluderent sacerdotes. nec solum 
 in cuiusque domo uatis repperturus docetur Christus hospitium, 
 sed etiam per figuram nequitiae spiritalis manubias et 
 arma sumturus; nam qui Christum recipit hospitio intellegibilem 
 illum Golian spoliat suis telis.

quid uero euidentius 
 quam quod in Abimelech domo quinque panes petiit Dauid, 
 unum accepit demonstrante typo quod iam non quinque libris. 
 sed Christi corpore cibus fidelibus pararetur, ut Christus 
 corpus adsumeret, ne quis de fidelibus esuriret? nec Doec 
 figura uacat, qui erat custos mulorum, eo quod nemo alius 
 nisi infructuosi gregis custos Iudae typum proditoris inpleret.

iam illud quod Dauid receptione omnem Abimelech 
 domum praeter Abiathar principem tunc temporis sacerdotum 
 Saul persecutus est ostendit prophetia nobis quod nemo possit 
 nocere uero principi sacerdotum, qui solus est Christus.

Hinc ad alia progreditur dominus Iesus. nam qui totum 
 hominem saluum facere disposuerat per singula membra currebat, 
 ut uere diceret: mihi irascimini, qui totum 
 hominem saluum feci in sabbato? itaque hoc loco manum

 

 
 
 
 illam, quam extendit Adam et interdictae arboris poma decerpsit, 
 sucis bonorum factorum salutaribus inrigauit, ut quae crimine 
 aruerat bonis operibus sanaretur. in quo Iudaeos redarguit- 
 Christus, qui malis interpretationibus legis praecepta uiolarent, 
 aestimantes sabbato etiam a bonis operibus feriandum, cum 
 lex in praesentibus formam praefigurauerit futurorum, in quibus 
 utique malorum feriae futurae sunt. non bonorum. nam licet 
 saecularia opera conquiescant, non otiosus tamen boni operis 
 actus est in dei laude requiescere.

audisti igitur domini uerba 
 dicentis: extende manum tuam. communis ista generalisque 
 medicina est. et tu qui putas manum habere te sanam, 
 caue ne auaritia, caue ne sacrilegio contrahatur. extende saepius 
 eam, extende ad illum pauperem qui te obsecrat, extende ut 
 proximum iuues, ut uiduae praesidium feras, eripias iniuriae 
 quem uides iniustae contumeliae subiacere, extende ad deum 
 pro peccatis tuis. sic manus extenditur, sic sanatur. sic Hieroboam 
 manum cum idolis sacrificaret contraxit, cum deum 
 rogaret extendit.

Factum est autem in illis diebus, exiit in monte 
 orare et erat pernoctans in oratione dei. non omnis 
 qui orat ascendit in montem — est enim oratio quae peccatum 
 facit — sed qui bene orat a terrenis ad superiora progrediens 
 uerticem curae sublimis ascendit at ille non ascendit in 
 montem qui de saeculi diuitiis aut de honore sollicitus est, 
 non ascendit in montem qui fundi ius optat alieni. ascendit 
 ille qui deum quaerit, ascendit ille qui cursus sui dominica

 

 
 
 
 adiumenta deposcit. omnes magni, omnes sublimes montem 
 ascendunt; non enim cuicumque propheta dicit: ascende in 
 montem excelsum qui euangelizas Sion, exalta in 
 uirtute uocem tuam qui euangelizas Hierusalem. 
 non uestigiis corporalibus, sed factis sublimioribus in hunc 
 montem ascendas. sequere Christum, ut ipse esse mons possis; 
 montes enim in circuitu eius. quaere in euangelio: 
 inuenies solos cum domino montem ascendisse discipulos.

orat 
 ergo dominus non ut pro se obsecret, sed ut pro me inpetret; 
 nam etsi omnia posuerit pater in potestate fili, filius tamen 
 ut formam hominis inpleret, obsecrandum patrem putat esse 
 pro nobis, quia aduocatus est noster. noli insidiatrices aperire 
 aures, ut putes filium quasi infirmum rogare, rogare ut inpetret 
 quod inplere non possit potestatis auctor. oboedientiae magister 
 ad praecepta uirtutis suo nos informat exemplo. aduocatum 
 inquit habemus aput patrem. si aduocatus est, debet pro 
 meis interuenire peccatis. non ergo quasi infirmus, sed quasi 
 pius obsecrat. uis scire quam omnia quae uelit possit? et 
 aduocatus et iudex est. in altero pietatis officium, in altero 
 insigne est potestatis.

Et erat inquit pernoctans in oratione dei. species 
 tibi datur, forma praescribitur quam debeas aemulari. quid enim 
 te pro salute tua facere oportet, quando pro te Christus in 
 oratione pernoctat? quid te facere conuenit, cum uis aliquod 
 officium pietatis adoriri, quando Christus missurus apostolos 
 orauit prius et solus orauit? nec umquam alibi, si non fallor,

 

 
 
 
 orasse cum apostolis repperitur: ubique solus obsecrat; dei 
 enim consilium humana uota non capiunt, nec quisquam interiorum 
 potest esse particeps Christo. uis scire quam mihi, 
 non sibi orauerit?

uocauit inquit discipulos suos et 
 elegit duodecim ex ipsis, quos ad propagandum auxilium 
 salutis humanae per terrarum orbem satores fidei destinaret. 
 simul aduerte caeleste consilium; non sapientes aliquos, non 
 diuites, non nobiles, sed piscatores et publicanos quos dirigeret 
 elegit, ne traduxisse prudentia, ne redemisse diuitiis, ne 
 potentiae nobilitatisque auctoritate traxisse aliquos ad suam 
 gratiam uiderentur, ut ueritatis ratio, non disputationis gratia 
 praeualeret.

eligitur et Iudas, non per inprudentiam, sed per 
 prouidentiam. quanta est ueritas, quam nec aduersarius minister 
 infirmat! quanta moralitas domini, qui periclitari magis aput 
 nos iudicium suum quam adfectum maluit! susceperat enim 
 hominis fragilitatem et ideo nec has partes recusauit infirmitatis 
 humanae. uoluit deseri, uoluit prodi. uoluit ab apostolo 
 suo tradi, ut tu a socio desertus, a socio proditus moderate 
 feras tuum errasse iudicium, perisse beneficium.

Et descendit inquit cum illis et stetit in loco 
 pede plano. aduerte omnia diligenter, quomodo et cum apostolis 
 ascendat et descendat ad turbas; quomodo enim turba 
 nisi in humili Christum uideret? non sequitur ad excelsa, non 
 ascendit ad sublimia. denique ubi descendit, inuenit infirmos; 
 in excelsis enim infirmi esse non possunt. sic etiam Matthaeus

 

 
 
 
 docet in inferioribus debiles esse sanatos; prius enim unusquisque 
 sanatus est, ut paulatim uirtutibus procedentibus 
 ascendere posset ad montem. et ideo unumquemque in inferioribus 
 sanat, hoc est a libidine reuocat, iniuriam caecitatis 
 auertit, ad uulnera nostra descendit, ut usu quodam et copia 
 sui naturae conpotes nos faciat esse caelestis. et sanabat hos 
 quidem, sed in inferioribus relinquebat.

uidens autem turbas, 
 ut legisti, ascendit in montem. et cum sedisset, 
 ascenderunt ad eum discipuli eius. euangelizaturus 
 enim et benedictionum de thesauro diuinitatis promturus oracula 
 incipit esse sublimior. hic autem etsi in humili stabat, tamen 
 oculos eleuauit. sic enim etiam, cum Lazarum suscitaret, 
 infremuit spiritu, sic etiam caput leuauit, cum mulieri adulterae 
 peccata donaret. quid est enim leuare oculos nisi interius 
 lumen aperire?

denique sanctus Matthaeus aperuit inquit os 
 suum, thesauros scilicet sapientiae et scientiae dei, reclusis 
 adytis templi sui ora reserauit. ergo et tu aperi os tuum, sed 
 prius ut aperiatur inplora. si enim Paulus in apertionem oris 
 sui inplorat auxilium, multo magis inplorare te conuenit. ostendit 
 etiam tibi clauem scientiae, qua os aperire tuum debeas, 
 dicens propheta: aperi os tuum uerbo dei. uerbum dei

 

 
 
 
 clauis tui oris est; clauis scientiae oris tui clauis est, qua 
 laxatis silentii catenis inperitiae claustra reserantur.

Beati pauperes, quia uestrum est regnum dei. 
 beati qui nunc esuriunt et sitiunt, quia saturabuntur. 
 beati, qui nunc fletis, quia ridebitis. beati 
 eritis, cum uos oderin t homines. quattuor tantum beatitudines 
 sanctus Lucas dominicas posuit, octo uero sanctus 
 Matthaeus. sed in istis octo illae quattuor sunt et in his 
 quattuor illae octo.

hic enim quattuor uelut uirtutes amplexus 
 est cardinales, ille in illis octo mysticum numerum reserauit. 
 pro octaua enim multi scribuntur psalmi, et mandatum accipis 
 octo illis partem dare fortasse benedictionibus; sicut enim spei 
 nostrae octaua perfectio est, ita octaua summa uirtutum est. 
 sed prius quae sunt ampliora uideamus. beati inquit pauperes 
 spiritu, quoniam ipsorum est regnum caelorum.

primam benedictionem hanc uterque euangelista posuit 
 ordine enim prima est et parens quaedam generatioque uirtutum, 
 quia qui contemserit saecularia ipse merebitur sempiterna; 
 nec potest quisquam meritum regni caelestis adipisci, qui 
 mundi cupiditate possessus emergendi non habet facultatem. 
 secunda benedictio: beati inquit mites. tertia: beati qui 
 lugent. quarta: beati qui esuriunt. quinta: beati 
 misericordes. sexta: beati mundo corde. septima: beati 
 pacifici. et bene septima, quoniam eo die ab omnibus mundi 
 operibus requieuit deus; dies enim quietis et pacis est. octaua: 

 

 
 
 
 beati qui persecutionem patiuntur propter iustitiam.

ueni, domine Iesu, doce nos ordinem beatitudinum 
 tuarum; neque enim sine ordine dixisti primo beatos pauperes 
 spiritu, secundo beatos mites et tertio beatos qui lugent. 
 etiamsi cognosco aliquid, tamen ex parte cognosco. si enim 
 Paulus ex parte cognouit, quantum ego possum cognoscere, 
 qui Paulo quantum uita tantum etiam uerbo inferior sum? 
 uita enim uerbum exigit et adquirit, sermo autem sine uita 
 non dei sermo. quanto me sapientior Paulus! ille gloriatur in 
 periculis, ego glorior in successibus; ille gloriatur, quia reuelationibus 
 non extollitur, ego, si quae reuelationes mihi 
 contingerent, gloriarer. sed tamen potest deus de lapidibus 
 homines suscitare et uerbum proferre de clausis, uocem elicere 
 de mutis. quodsi asinae oculos aperuit, ut uideret angelum, 
 potens est et nobis quoque aperire oculos, ut possimus dei 
 uidere mysterium.

Beati inquit pauperes. non omnes beati pauperes; paupertas 
 enim media est. possunt et boni esse et mali pauperes, 
 nisi forte ille intellegendus pauper beatus, quem propheta 
 descripsit dicens quia melior pauper iustus quam diues 
 mendax. beatus pauper qui clamauit, et dominus exaudiuit 
 eum, pauper a crimine, pauper a uitiis, pauper in quo 
 mundi princeps nihil inuenit, pauper illius aemulus pauperis, 
 qui cum diues esset, propter nos pauper factus est. unde plene 
 Matthaeus aperuit dicens: beati pauperes spiritu; pauper 
 enim spiritu non inflatur, non extollitur mente carnis suae.

prima 
 ergo ista benedictio est, cum deposuero omne peccatum et

 

 
 
 
 exuero omnem malitiam et simplicitate contentus fuero, inops 
 malorum. superest ut mores meos temperem. quid enim mihi prodest 
 carere saecularibus, nisi fuero mitis atque mansuetus? nam 
 qui sequitur uiam rectam - sequitur utique illum qui ait: discite 
 a me quia mitis sum et humilis corde. depone 
 igitur quae inproba sunt, egeto uitiis secundum bonam paupertatem, 
 mitiga adfectum tuum, ut non irascaris aut certe iratus 
 ne peccaueris iuxta quod scriptum est: irascimini et nolite 
 peccare. praeclarum est enim motum temperare consilio nec 
 minoris uirtutis ducitur cohibere iracundiam indignationemque 
 conpescere quam omnino non irasci, cum plerumque illud lentius, 
 hoc fortius aestimetur.

cum hoc feceris, memento quia 
 peccator es et lugeto peccata tua, lugeto delicta. et bene tertia 
 benedictio est peccata deflentis, quia trinitas est quae peccata 
 condonat. ablue igitur te lacrimis tuis, laua fletibus. si tu ipse 
 te fleueris, alius te non flebit; nam si Saul deflesset peccata 
 sua, Samuhel eum non defleuisset. habet unusquisque quos 
 fleat mortuos suos. mortui sumus, quando peccamus, quando 
 inplemur ossibus mortuorum. mortuus est sermo malus, qui 
 exit ex ore. exit enim de sepulchro malo; sepulchrum enim 
 patens est guttur eorum. ideo dicit apostolus: imitatores 
 mei estote. uult nos delictorum meminisse nostrorum.

 

 
 
 
 Paulus non habebat quod lugeret, ex quo in Christum credidit, 
 et tamen priora deflebat dicens quia non sum dignusuocari 
 apostolus, quia persequutus sum ecclesiam dei. ille 
 igitur peccator ante fidem, nos uero adhuc peccamus post 
 fidem. qui peccator est defleat se et arguat se, ut fiat iustus;

iustus enim accusatorest sui.ordinem igitur persequamur, 
 quia scriptum est: ordinate in me caritatem. deposui 
 peccatum, temperaui mores, delicta defleui, esurire incipio et 
 esurire iustitiam; aeger enim cum in graui morbo est, non 
 esurit, quia aegritudinis dolor excludit famem. sed quae ista 
 famis iustitiae? qui sunt isti panes, quos esurit iustus? ne 
 forte panes illi, de quibus dictum est: iuuenis fui et senui, 
 et non uidi iustum derelictum nec semen eius 
 quaerens panem? qui esurit utique uinum quaerit augmentum. 
 quod autem maius uirtutis incrementum quam norma 
 iustitiae?

Post hos beati inquit misericordes; iustitiam enim sequitur 
 misericordia. unde dictum est: dispersit, dedit pauperibus, 
 iustitia eius manet in aeternum. sed etiam 
 qui misericordiam defert mercedem amittit, nisi mundo corde 
 misereatur; nam si iactantiam quaerat, nullus est fructus. 
 emunda igitur interiora tuae mentis et, si diligenter pectoris 
 tui secreta mundaueris, conpatere his qui inpugnantur et intellege 
 quanti hominum. quanti fratrum tuorum auxilium tuum 
 quaerant.

sed nisi tu prius interiora tua uacuefeceris ab omni

 

 
 
 
 labe peccati, ne dissensiones contentionesque ex adfectu tuo 
 prodeant, non potes aliis ferre medicinam. a te igitur pacem 
 incipe, ut, cum fueris ipse pacificus, pacem aliis feras. quomodo 
 enim potes aliorum corda mundare, nisi tua ante 
 mundaueris?

profuisti igitur aliis, tulisti auxilium pluribus: 
 festina, contende ad finem. multi cum essent exitus uitae, unus 
 domino conpetebat; nam quod natum erat secundum carnem 
 oportebat secundum carnem et mori. elegit passionem, ut 
 moreretur pro nobis, et tu dic de omnibus quae retribuit tibi: 
 calicem salutaris accipiam et nomen domini inuocabo, 
 hoc est passionem. unde etiam illis, qui ad dextram 
 uel sinistram sedere cupiebant, ait: potestis calicem 
 bibere, quem ego bibiturus sum? usque ad finem te 
 ducit, usque ad martyrium prosequitur et constituit beatitudinum 
 palmam.

Uide igitur ordinem. oportet te pauperem fieri spiritu; humilitas 
 enim spiritus diuitiae uirtutum sunt. nisi pauper mens, 
 mitis esse non poteris. qui mitis est potest lugere praesentia, 
 qui inferiora luget potest desiderare meliora, qui superiora 
 quaerit inferiora deuitat, ut et ipse a superioribus adiuuetur, 
 qui miseretur cor suum mundat. quid est enim mundare animum 
 nisi sordem mortis abolere? elemosyna enim a morte 
 liberat, patientia uero perfectio est caritatis. qui autem 

 

 
 
 
 patitur persecutionem in ultimo certamine constitutus probatur 
 aduersis, ut cum legitime certauerit coronetur. hos quidam 
 gradus uolunt esse uirtutum, per quos ab ultimis ad superiora 
 possimus ascendere.

denique sicut incrementa uirtutum ita etiam 
 incrementa sunt praemiorum; plus est enim dei esse filium quam 
 possidere terram et consolationem mereri, sed quia et primum 
 praemium regnum caelorum est et ultimum praemium regnum 
 caelorum est, numquid aequale praemium incipientibus atque 
 perfectis est? ne forte mystice docemur quia est primum regnum 
 caelorum illud apostolicum: dis so 1 ui et cum Christo esse? 
 habes primum regnum, quando sancti rapiuntur in nubibus obuiam 
 Christo in aera; multi enim dormientium surgent, 
 isti in uitam aeternam, illi in obprobrium. primum 
 ergo regnum caelorum sanctis propositum est in absolutione corporis, 
 secundum regnum caelorum est post resurrectionem esse 
 cum Christo. cum fueris in regno caelorum, tunc processus est 
 mansionum. etsi unum regnum, diuersa tamen merita sunt in 
 regno caelorum. post resurrectionem terram tuam incipies possidere 
 absolutus a morte. ille enim cui dicitur: terra es et in 
 terram ibis non possidet terram suam; non enim potest esse 
 possessor qui non capit fructum. absolutus igitur per dominicam 
 crucem, si tamen intra iugum domini fueris inuentus, consolationem 
 in ipsa possessione repperies. consolationem sequitur 
 delectatio, delectationem diuina miseratio. quem autem miseratur 
 dominus et uocat. qui uocatur uidet uocantem, qui 
 deum uiderit in ius diuinae generationis adsumitur. tunc demum

 

 
 
 
 quasi dei filius caelestis regni diuitiis delectatur. ille igitur 
 incipit, hic repletur. nam et intra hoc saeculum multi in 
 imperio Romano sunt, sed maiorem imperii gratiam qui propiores 
 imperatori sunt consequuntur.

Nunc dicamus quemadmodum in quattuor benedictionibus 
 sanctus Lucas benedictiones sit octo conplexus. et quidem 
 scimus uirtutes esse quattuor cardinales, temperantiam iustitiam 
 prudentiam fortitudinem. qui pauper est spiritu auarus non est, 
 qui flet non superbit, sed mitis est et pacatus, qui luget humiliatur, 
 qui iustus est non negat quod scit ad usum omnibus 
 communiter . datum, qui miseretur largitur de suo, qui suum 
 donat non quaerit alienum nec dolum proximo struit.

conexae 
 igitur sibi sunt concatenataeque uirtutes, ut qui unam habet 
 plures habere uideatur, et sanctis una conpetit uirtus, sed eius 
 quae fuerit uberior uberius est praemium. quanta hospitalitas in 
 Abraham, quanta humilitas, quanta sanctitas, ut fratris filium 
 ab hoste seruaret, et quanta abstinentia, ut nihil de praeda 
 quaereret! sed quia fide praestitit, fidei prae ceteris meruit 
 principatum. ergo unicuique plura praemia, quia plura incentiua 
 uirtutum, sed quod in aliquo merito copiosius hoc etiam in 
 praemio redundantius.

beati ergo pauperes spiritu. habes 
 temperantiam, quae a peccato abstinet, saeculum calcat, inlecebrosa 
 non quaerit.

beati qui esuriunt et sitiunt; qui

 

 
 
 
 .\\ 
 enim esurit esurienti conpatitur, conpatiendo largitur, largiendo 
 fit iustus, quia iustitia eius manet in aeternum. unde in 
 Matthaeo sitim et famem intellegimus spiritalem, qua cibus 
 iustitiae desideratur aut potus, quia uirtus quasi materia quaedam 
 uirtutum est, ut iustus aequalem se inferioribus praestet, 
 dolum excludat, ueritatem requirat.

beati qui nunc fletis, 
 quia ridebitis. habes prudentiam, cuius est flere occidua 
 et ea quae aeterna sunt quaerere, lugere saecularia, quae se 
 ipsa conpugnent, deum pacis inquirere, qui stulta mundi 
 elegit, ut confundat sapientes et qui ea quae non 
 sunt destruat, ut quae sunt possit adipisci.

beati 
 eritis, cum uos oderint homines. habes fortitudinem, 
 sed eam quae non odium mereatur ex crimine, sed persecutionem 
 patiatur ex fide; sic enim ad passionis peruenitur 
 coronam, si gratiam hominum neclegas, diuinam sequaris. 
 denique ut scias consummationem esse fortitudinis passionem, 
 secundum haec inquit faciebant prophetis patres 
 eorum, quia prophetas Iudaei usque ad mortem corporis persecuti 
 sunt. est etiam fortitudinis iram uincere indignationemque 
 cohibere, ac per hoc fortitudo animum iuxta corpusque confirmat 
 nec pertubari sinit timore aliquo uel dolore, quibus uelut prauis 
 interpretibus plerumque percellimur.

ergo temperantia 
 cordis habet animique munditiam, iustitia misericordiam, pacem 
 prudentia, mansuetudinem fortitudo.

Uae uobis diuitibus, qui habetis consolationem 
 uestram! licet in pecuniariis copiis multa sint lenocinia

 

 
 
 
 delictorum, pleraque tamen sunt etiam incentiua uirtutum. 
 quamquam uirtus subsidia non requirat et conmendatior sit 
 conlatio pauperis quam diuitis liberalitas, tamen non eos qui 
 habeant diuitias, sed eos qui uti his nesciant sententiae caelestis 
 auctoritate condemnat. nam ut ille pauper laudabilior, 
 qui promto largitur adfectu nec repagulis inpendentis egestatis 
 inhibetur inopemque se non putat qui habet quod naturae 
 satis est, ita hic criminosior diues, qui uel de eo referre gratiam 
 deo debuit quod accepit nec censum ad conmunem usum 
 datum sine usu abdere defossisque terrae incubare thesauris. 
 non census igitur, sed adfectus in crimine est. et quamquam 
 tota aetate custodiae miserabilis sollicitas auara mens tendat 
 excubias, quo nulla poena grauior est, successorum profutura 
 conpendiis anxio timore seruare, tamen quoniam auaritiae studia 
 et desideria congerendi inani quadam uoluptate pascuntur, 
 qui consolationem uitae praesentis habuerunt remunerationem 
 perpetuae perdiderunt.

possumus hic tamen diuitem intellegere 
 populum Iudaeorum uel haereticos uel certe mundi philosophos, 
 qui ubertate uerborum et quodam ambitiosae facundiae patrimonio 
 delectati simplicitatem uerae fidei supergressi thesauros 
 inutiles condiderunt. nonne tibi uidetur haereticus aliqui, cum 
 audis eum de generatione domini iuxta usum saeculi disputantem, 
 diues in uerbis, pauper in uiribus? qui putat se in 
 hoc tempore locupletes habere diuitias, sed in futuro egestatem 
 suae fidei recognoscet cibumque perfidiae, quem praesenti 
 aetate eructuauerit, aeterno fidei conmaceratus ieiunio causam 
 tanti sciet esse supplicii. eritque tempus, ut risus suos

 

 

 

 
 
 
 lugeant qui dicta nostra nunc rident. quibus bene dicitur: 
 uae cum bene uobis dixerint omnes homines!

nonne 
 tibi uidetur his dicere qui dudum in Ariminensi concilio 
 perfidae praeuaricationis auctores, dum imperatoris gratiam 
 secuntur, dei gratiam perdiderunt? qui cum placere potentibus 
 aucupantur, maledicto se perpetuo subdidere.

Ergo sanctus Matthaeus praemiis ad uirtutem et fidem populos 
 prouocauit, hic etiam a criminibus atque peccatis futurorum 
 suppliciorum denuntiatione deterruit, qui non otiose plurimorum 
 factorum caelestium enumeratione progressus ad 
 benedictionum locum serius uenit, ut populos diuinorum miraculis 
 roboratos ultra legis tramitem uirtutum progredi uestigiis 
 edoceret. fuerit cauendum illic, ubi adhuc infirmae plebis 
 corda nutabant; hic tubae clangore excitanda uirtus fuit. docet 
 hoc libri huius quae in prohemiis et quae in processu sermonis 
 aperitur oratio. illic qui infirmi sunt adhuc quodam 
 legis lacte potantur et ideo per legis tramitem ducuntur ad 
 gratiam — audiunt quae legis sunt, ut ultra legem legem sequendo 
 procedant — hic ecclesia fundatior non lacte inbuitur, sed cibo 
 uescitur; cibus enim ualidior est caritas. denique inter tria 
 maxima, spem fidem caritatem, maior est caritas.

ordinatur 
 igitur caritas, cum dicitur: diligite inimicos uestros, 
 ut conpleatur illud ecclesiae, quod ante iam dictum est: ordinate 
 in me caritatem; ordinatur enim caritas, cum 
 caritatis praecepta formantur. uide quam ab altioribus coeperit 
 et legem post benedictionis euangelicae terga reiecerit. lex 
 uicissitudinem imperat ultionis, euangelium inimicitiis caritatem, 

 

 
 
 
 benignitatem odiis, uota maledictis, subsidia persequentibus, 
 patientiam esurientibus et gratiam remunerationis inpertit. 
 quanto athleta perfectior, qui non sentit iniuriam!

Et ne uideatur dominus legem dissoluere, in beneficiis uicem 
 seruat, quam neglegit in iniuriis. sed tamen dicendo: prout 
 uultis ut faciant uobis homines facite illis similiter 
 uicissitudo ipsa cumulatior est, quando uotis actus 
 aequatur. nescit enim uirtus mensuram gratiae nec contenta 
 ...., referre quod acceperit uult cumulare quod sumserit, ne inferior 
 sit beneficio, licet aequetur officio. non enim cumulo 
 tantum, sed ordine et tempore beneficia pensantur, cum in 
 beneficio pari prior sit qui prior coepit; beneficus enim est qui 
 gratiam coeperit, debitor qui rettulerit. aliud itaque beneficium 
 est beneficii principatus; nam si qui pecuniam reddidit, non 
 soluit gratiam manetque gratiae debitor, etsi iam non sit pecuniae. 
 cur gratiam referendo putemus posse uacuari, cuius 
 relatio acceptae magis est testimonium quam solutae?

bono 
 itaque exemplo inbuitur Christianus, ut non contentus iure 
 naturae gratiam eius requirat. si enim conmune est omnibus, 
 etiam peccatoribus redamare, cui genus professionis excelsius, 
 studium quoque debet esse uirtutis uberius, ut diligat etiam 
 non amantes. nam etsi nulla menta diligendi usum amoris 
 excludant, non tamen uirtutis excluserint. sicut enim in eo qui 
 te diligit pudet gratiam non referre et gratiae amore referendae 
 amor tibi eius inolescit quem antea non amabas, ita etiam in 
 eo qui non amat debes amare uirtutem, ut dum uirtutem amas, 
 incipias eum amare quem non amabas, cum rara et caduca 
 remuneratio sit amantis, sempiterna uirtutis.

Quid autem tam mirum quam percutienti maxillam praebere 
 alteram? nonne omnis indignantis frangitur inpetus, ira sedatur? 
 nonne fit per patientiam, ut sua amplius paenitentia 
 reuerberes uerberantem? ita erit ut et iniuriam repellas et 
 gratiam quaeras. ac saepe maximae causae amoris exsistunt, 
 cum patientia insolentiae, gratia refertur iniuriae. equidem ut 
 audire me memini, uel hoc solo pressum philosophiae supercilium 
 putamus, quod in tres partes illa sibi uidetur diuisisse 
 iustitiam, unam in deum, quae pietas uocatur, alteram in 
 parentes uel reliquum humanum genus, tertiam in mortuos, 
 ut his exsequiarum iusta soluantur. at uero dominus Iesus legis 
 oraculum ac philosophiae fastigium supergressus in eos quoque 
 qui laeserint pietatis porrexit officium. etenim si hostis, 
 qui tecum bello armisque certauerit, depositis armis misericordiam 
 suae salutis adipiscitur idque plerumque uel contemplatione 
 naturae uel ipsius belli iure defertur, ut subiectis 
 uita tribuatur, quanto amplius meliore religionis contuitu deferendum 
 est! nam cum proeliatorem adpetitae salutis causa 
 non moueat, quid debet militem pacis?

itaque illud apostolicum 
 quia caritas patiens est, benigna est, non aemulatur, 
 non inflatur in his praeceptis consummatum uidemus. si 
 patiens est, debet patientiam uerberanti; si benigna est, non 
 debet respondere maledictis; si non quaerit quae sua sunt, 
 non debet resistere diripienti; si non aemulatur, odisse non 
 debet inimicum. et tamen apostolicis diuinae superfluunt praecepta 
 pietatis; plus est enim donare quam cedere, plus est 
 amare inimicos quam non aemulari. quae omnia dominus et

 

 
 
 
 dixit et fecit. qui cum malediceretur, non remaledixit, 
 cum percuteretur, non repercussit, cum dispoliaretur, non 
 restitit, cum crucifigeretur, ipsis persecutoribus ueniam postulauit 
 dicens: pater, dimitte illis peccatum, quia nesciunt 
 quid faciunt. criminatores suos excusabat a crimine.

illi crucem parabant, hic salutem et gratiam rependebat. et 
 tamen quoniam studia ipsa uirtutum sine remuneratione torpescunt, 
 et exemplum nobis attulit et mercedem spopondit e 
 caelo filios dei futuros pollicens qui fuerint imitatores eius. 
 qui enim festinat ad praemium fastidire non debet exemplum, 
 quia quanto praecellentius praemium tanto inpensius officium. 
 quanta autem misericordiae merces, quae in ius diuinae adoptionis 
 adsciscitur! sequere igitur misericordiam, ut merearis 
 gratiam.

late patet benignitas dei; super ingratos pluit, malis 
 fecunda non negat terra prouentus, idem mundi sol sacrilegos 
 religiososque pariter inluminat. aut ut mystice ista pendamus, 
 propheticis populum Iudaeorum dominus pluuiis inrigauit et 
 solis aeterni refulsit radiis etiam non merentibus, sed quoniam 
 illi mundano rore maduerunt, ecclesia dei ad caeleste 
 lumen adsciscitur, ita tamen ut illis quoque misericordiae, si 
 credant, praerogatiua seruetur.

addidit non temere iudicandum, 
 ne cum sis tui conscius ipse delicti, in alterum cogaris ferre 
 sententiam.

Magna etiam disciplina uirtutis, ut de infructuosis fructuosa 
 non quaeras nec de incultis prouentum fecunditatis exspectes. 
 unicuique enim sua cultura dat fructus: in spinis istius mundi

 

 
 
 
 ficus illa non potest repperiri, quae quia fecundis fructibus 
 melior est, bene species ei resurrectionis aptatur, uel quia, ut 
 legisti, ficus dederunt grossos suos, quod inmaturus et 
 inutilis et caducus in synagoga fructus ante praecessit, uel quia 
 inmatura uita nostra est in corpore, matura in resurrectione 
 et ideo procul a nobis debemus saeculares sollicitudines abdicare, 
 quae mordeant animum mentemque adurant, ut maturos 
 fructus culturae diligentis possimus adipisci, quos in incultis 
 istius mundi repperire non possumus, quia non legunt de 
 spinis ficus neque de tribulis uindemiant uuam. 
 alterum ad mundum et resurrectionem, alterum ad animam 
 et corpus refertur, uel quia nemo peccatis fructum adquirit 
 animae suae, quae sicut uua proxima terris corrumpitur, in 
 superioribus maturatur, uel quia nemo potest damnationem 
 carnis euadere nisi quem Christus redemerit, qui sicut uua 
 pependit in ligno. procul igitur ab illa carne, quae damnato 
 homini tribulos generare praecepta est, leuemus oculos spiritales, 
 tendamus manus, ut Christum uindemiare possimus.

omnium autem fundamentum docet esse uirtutum oboedientiam 
 caelestium praeceptorum, per quam domus haec nostra non 
 profluuio uoluptatum, non nequitiae spiritalis incursu, non 
 imbre mundano, non haereticorum possit nebulosis disputationibus 
 conmoueri.

Pulchre autem ubi praecepta compleuit, formam docet suorum 
 praeceptorum exsequi; nam statim gentilis centurionis

 

 
 
 
 seruus domino curandus offertur, in quo populus nationum, 
 qui mundanae seruitutis uinculis tenebatur, aeger letalibus 
 passionibus beneficio domini sanandus exprimitur. quod autem 
 moriturum dixit, in eo euangelista non fefellit; moriturus enim 
 erat, nisi fuisset sanatus a Christo. impleuit igitur praeceptum 
 caritate caelesti, qui sic dilexit inimicos, ut morti eriperet atque 
 ad perpetuae spem salutis adscisceret.

quantum autem diuinae 
 humilitatis insigne, ut caeli dominus nequaquam dedignaretur 
 centurionis seruulum uisitare! elucet fides in operibus, sed 
 plus operatur humanitas in affectibus. quod utique non ideo 
 faciebat, quia absens curare non poterat, sed ut formam tibi 
 daret humilitatis imitandae, qua iuxta humilioribus doceret ac 
 superioribus deferendum. denique alibi regulo dicit: uade; 
 filius tuus uiuit, ut scias et potentiam diuinitatis et 
 humilitatis gratiam. ibi noluit pergere, ne in reguli filio uideretur 
 magis diuitiis detulisse, hic ipse perrexit, ne uideretur 
 in centurionis famulo condicionem despexisse seruilem; omnes 
 enim, seruus et liber, in Christo unum sumus.

sed uide fidem 
 praerogatiuam esse medicinae. aduerte etiam in ipso populo 
 gentili perspicaciam esse mysterii. dominus pergit: excusat 
 centurio militarique deposito tumore reuerentiam sumit et ad 
 fidem facilis et ad honorificentiam promtus. et bene Lucas 
 etiam in occursum amicos dicit esse a centurione transmissos, 
 ne praesentia sua grauare domini uerecundiam uideretur et 
 officium officio prouocasse. haec moraliter.

Mystice autem quem Judaeorum populus crucifixit inuiolatum 
 ab iniuria manere desiderat populus nationum et quod 
 ad fidem pertinet sermoni credidit, hoc est non hominis, sed 
 dei potestate coniciens dari a Christo hominibus sanitatem.

 

 
 
 
 quod uero ad mysterium spectat, uidit in pectora adhuc gentilium 
 non esse penetrabilem Christum. et ideo qui necdum 
 cogitationis praeteritae maculas abluisset, grauari se magis 
 dignatione putauit domini quam iuuari. sic illa uidua Sareptana 
 indignam se prophetico iudicauit hospitio. ideoque dominus 
 in uno isto fidem gentium praefert.

et quidem si sic 
 legas: in nullo tantam fidem inueni in Israhel, 
 simplex intellectus et facilis est, sin uero iuxta Graecos: nec 
 in Israhel tantam fidem inueni, fides huius etiam 
 electioribus et deum uidentibus antefertur.

uidete autem 
 oeconomiam: probatur fides domini et serui sanitas roboratur. 
 potest ergo meritum domini etiam famulis suffragari, non 
 solum fidei merito, sed etiam studio disciplinae. spectate etiam 
 alteram oeconomiam dominicae humilitatis. quae non spondet 
 operatur; nam etsi nondum imperauerat sanitatem, tamen serui 
 qui missi fuerant sanum seruulum reppererunt. 
 
 Cum adpropiaret autem portae ciuitatis, et ecce 
 efferebatur defunctus filius unicus matris suae, et 
 haec erat uidua, et turba multa cum illa. quam cum 
 uideret dominus, misericordia motus dixitilli: noli 
 flere.

et accessit et tetigit loculum. et luc locus ad 
 utramque redundat gratiam, ut et cito flecti diuinam misericordiam 
 matris uiduae lamentatione credamus, eius praecipue 
 quae unici fili uel labore uel morte frangatur, cui tamen uiduae 
 grauitatis meritum exsequiarum turba conciliet, et hanc

 

 
 
 
 uiduam populorum turba saeptam plus uideri esse quam feminam. 
 quae resurrectionem unici adulescentis filii sui lacrimis 
 meruerit inpetrare, eo quod sancta ecclesia populum iuniorem 
 a pompa funeris atque supremis sepulchri suarum reuocet 
 ad uitam contemplatione lacrimarum, quae flere prohibetur 
 eum cui resurrectio debeatur.

qui quidem mortuus in loculo 
 materialibus quattuor ad sepulchrum ferebatur elementis, sed 
 spem resurgendi habebat, quia ferebatur in ligno. quod etsi 
 nobis ante non proderat, tamen posteaquam Iesus id tetigit, 
 proficere coepit ad uitam, ut esset indicio salutem populo per 
 crucis patibulum refundendam. audito igitur dei uerbo steterunt 
 acerbi illi funeris portitores, qui corpus humanum 
 letali fluxu naturae materialis urguebant. quid enim aliud nisi 
 quasi in quodam feretro, hoc est supremi funeris instrumento 
 iacemus exanimes, cum uel ignis inmodicae cupiditatis exaestuat 
 uel frigidus umor exundat uel pigra quadam corporis 
 habitudine uigor habetatur animorum uel concreta noster spiritus 
 labe purae lucis uacuus alit mentem? hi sunt nostri 
 funeris portitores.

Sed quamuis suprema mortis spem uitae omnia aboleuerint 
 et tumulo proxima corpora iaceant defunctorum, uerbo tamen 
 dei iam moritura resurgunt cadauera. uox redit, redditur filius 
 matri, reuocatur a tumulo, eripitur a sepulchro. quis iste est 
 tumulus tuus nisi mali mores? tumulus tuus perfidia est, 
 sepulchrum tuum guttur est; sepulchrum enim patens 
 est guttur eorum, unde uerba mortua proferuntur. ab hoc 
 sepulchro te liberat Christus, ab hoc tumulo resurges, si

 

 
 
 
 audias dei uerbum.

etsi graue peccatum est, quod paenitentiae 
 tuae lacrimis ipse lauare non possis, fleat pro te mater ecclesia, 
 quae pro singulis tamquam pro unicis filiis uidua mater 
 interuenit; conpatitur enim quodam spiritali dolore naturae, 
 cum suos liberos letalibus uitiis ad mortem cernit urgueri. 
 uiscera sumus de uisceribus eius; sunt enim et spiritalia 
 uiscera, quae habet Paulus dicens: ita frater, ego te fruar 
 in domino: refice uiscera mea in Christo. nos ergo 
 uiscera ecclesiae sumus, quoniam membra sumus corporis eius, 
 de carne eius et de ossibus eius. doleat igitur pia mater, 
 adsistat et turba, non solum turba, sed etiam multa conpatiatur 
 bonae parenti. iam resurges in funere, iam liberaberis 
 a sepulchro; stabunt illi ministri tui funeris, incipies uitalia 
 loqui, timebunt omnes; unius enim exemplo plurimi corrigentur. 
 laudabunt etiam deum, qui tanta nobis remedia uitandae mortis 
 indulserit. 
 
 Et conuocauit duos de discipulis suis Iohannes 
 et misit ad eum dicens: tu es qui uenturus es an 
 alium exspectamus?

non simplex intellectus in simplicibus 
 est uerbis, alioquin praesentibus superiora conpugnant. quomodo 
 enim Iohannes quem in superioribus deo patre demonstrante 
 cognouit hic nescit? quomodo et ibi quem ante nesciuit 
 agnouit et hic quem iam sciebat ignorat? nescibam 
 inquit eum, sed qui misit me baptizare ipse mihi 
 dixit: supra quem uideris spiritum sanctum descendentem 
 de caelo. et dicto credidit et demonstratum agnouit 
 et baptizatum adorauit et uenientem prophetauit. denique ego 
 inquit uidi et testimonium perhibui quoniam hic

 

 
 
 
 est electus dei. quid ergo? fieri posset ut sic propheta 
 tantus erraret, ut de quo dixerat: ecce qui tollit peccata 
 mundi, adhuc eum dei filium esse non crederet? aut enim 
 insolentiae est ei tribuere diuina quem nescias aut de dei 
 filio dubitasse perfidia est. non cadit igitur in talem prophetam 
 tanti erroris suspicio.

itaque si intellectus simplicis forma 
 conpugnat, spiritalem quaeramus figuram. et quia supra iam 
 diximus in Iohanne typum esse legis, quae praenuntia fuit 
 Christi, recte lex, quae pectoribus perfidorum tamquam aeterna 
 carceribus luce uacuatis corporaliter tenebatur inclusa, quam 
 uiscera fecunda poenarum et fores amentiae cohercerent, plenum 
 exitum testimonii dominicae dispensationis sine euangelii 
 nequit adstipulatione perferre. 
 
 Prophetauit quidem lex in Exodo baptismatis gratiam per 
 nubem et mare, spiritalem in agno praenuntiauit escam, 
 fontem perennem designauit in petra; remissionem peccatorum 
 in Leuitico reuelauit, regnum caelorum adnuntiauit in psalmis, 
 terram repromissionis in Iesu Naue manifestissime declarauit —

haec omnia cum Iohannis quoque congruunt testimonio — sed 
 tamen tyrannicis mundi istius potestatibus, quominus lucem 
 dominicae resurrectionis effunderet, inclusa cohibetur. mittit 
 ergo discipulos ad Christum suos Iohannes, ut supplementum 
 scientiae consequantur, quia plenitudo legis est Christus, ut quoniam 
 nutant plerumque dicta sine factis et fides plenior gestorum

 

 
 
 
 testificationibus quam uerborum sponsionibus exhibetur, quae 
 tunc in pectoribus Iudaeorum uelut obserata lege nutabat, ipso 
 spectaculo dominicae crucis et pleno resurrectionis testimonio 
panderetur.

et fortasse isti discipuli sunt duo populi, quorum 
 unus ex iudaeis credidit, alter ex gentibus, qui ideo credidit, 
 quia audiuit. uoluerunt ergo isti uidere propter illud: uestri 
 autem beati oculi qui uident et aures uestrae quae 
 audiunt. sed etiam nos uidimus in Iohanne, oculis nostris 
 perspeximus in apostolis et manibus nostris perscrutati sumus 
 in Thomae digitis; quod enim erat ab initio, quod 
 audiuimus et quod uidimus, oculis nostris perspeximus 
 et manus nostrae scrutatae sunt de 
 uerbo uitae: et uita apparuit. quando apparuit? quando 
 uidimus. non sic adparebat, antequam uideretur. gratias ergo 
 domino, qui crucifixus est pro fide nostra, crucifixus est pro 
 cupiditatibus nostris. mens mea in illo crucifixa est.

Itaque et nunc qui uetus testamentum recensent. antequam 
 cognoscant euangelium et quasi quaedam dominici corporis 
 uestigia legant, uenturum putant et requirunt utrum ipse sit 
 Christus dei filius, qui uenturus est. et cum legunt quando 
 cum Abraham locutus est uel quando se dux militiae caelestis 
 ostendit, dicunt utique: tu es qui uenturus es an alium 
 exspectamus? cum autem uenerint ad euangelium et cognouerint 
 inluminari caecos, ambulare claudos, audisse surdos, 
 mundatos esse leprosos, mortuos resurrexisse, tunc dicunt: 
 uidimus eum et oculis nostris perspeximus et in

 

 
 
 
 uestigia clauorum eius digitos nostros inseruimus. uidemur 
 enim nobis uidisse quem legimus, spectasse pendentem et 
 uulnera eius spiritu ecclesiae scrutante temtasse; si enim digito 
 dei eiciuntur daemonia, fides quoque digito ecclesiae repperitur. 
 aut fortasse in parte quadam operatrice corporis nostri omnes 
 uidemur inuestigasse dominicae seriem passionis; fides enim 
 per paucos ad plures peruenit. lex ergo Christum uenturum 
 adnuntiat, euangelii scriptura uenisse confirmat.

nonnulli etiam 
 de ipso Iohanne sic intellegunt, magnum quidem ita prophetam, 
 ut Christum agnosceret, adnuntiaret remissionem peccatorum 
 futuram, sed tamen non tamquam dubium, sed tamquam 
 pium uatem, quem uenturum crediderat non credidisse moriturum. 
 non igitur fide, sed pietate dubitauit. dubitauit et 
 Petrus dicens: propitius esto, domine! non fiet hoc. 
 ille fidei princeps, cui se Christus nondum dei filium dixerat 
 et tamen ille crediderat, de morte Christi nec Christo credidit. 
 pietatis adfectus, non indeuotionis est lapsus. denique alibi 
 lauari sibi pedes recusat, ubi mysterium non agnoscit, dum 
 dominico grauatur obsequio. ergo moriturum Christum nec 
 sancti crediderunt; quod enim oculus non uidit nec 
 auris audiuit nec in cor hominis ascendit, haec 
 praeparauit deus diligentibus eum. religiosis itaque 
 lapsus amoris fidem non inpedit.

Denique dominus sciens neminem sine euangelio plene posse 
 credere, quia sicut fides a uetere incipit testamento ita inpletur 
 in nouo, interrogatus de se non uerbo aliquo, sed factis se 
 esse signauit. ite inquit nuntiate Iohanni quae uidistis 
 et audistis. caeci uident, claudi ambulant, surdi 
 audiunt, leprosi mundantur, mortui resurgunt,

 

 
 
 
pauperes euangelizantur.

plenum sane testimonium, quo dominum 
 propheta cognosceret; de ipso enim, non de alio fuerat 
 prophetatum quia dominus dat escam esurientibus, 
 dominus erigit adlisos, dominus soluit conpeditos, 
 dominus inluminat caecos, dominus diligit iustos, 
 dominus custodit aduenas, orfanum et uiduam 
 suscipiet et uiam peccatorum exterminabit. qui ista 
 inquit faciet regnabit dominus in aeternum. ergo non 
 humanae ista, sed diuinae uirtutis insignia sunt, caecis perpetuae 
 tenebras noctis aperire defossorumque oculorum uulnera 
 infusa luce sanare, auditum in aures insinuare surdorum, 
 laxatis soluta membra reformare conpagibus, in lucem quoque 
 refuso uigore uiuendi reuocare defunctos.

haec ante euangelium 
 uel rara uel nulla. receperit Tobias oculos: unus est in 
 exemplo, et tamen angeli fuit illa medicina, non hominis. Helias 
 mortuum suscitauerit: ille tamen rogauit et fleuit, hic iussit. 
 Helisaeus leprosum mundari fecerit: non tamen illic ualuit 
 praecepti auctoritas, sed figura mysterii. non defecerit ad escam 
 uiduae esurientis propheticis se multiplicans farina praeceptis: 
 unam tamen uiduam farina illa uel potius eandem quoque 
 sacramenti species praefigurata seruauit. sed tamen parua adhuc 
 ista dominicae testificationis exempla sunt: plenitudo fidei crux 
 domini, obitus, sepultura est. et ideo cum ilia superiora 
 dixisset, addidit: beatus inquit qui in me non fuerit 
 scandalizatus.

crux enim etiam electis scandalum posset 
 adferre, sed nullum hoc maius diuinae personae est

 

 
 
 
 testimonium, nihil est quod magis esse ultra humana uideatur quam 
 toto se unum obtulisse pro mundo; hoc uel solo plene dominus 
 declaratur. denique sic designatus est a Iohanne: ecce agnus 
 dei, ecce qui tollit peccata mundi. uerum haec non 
 duobus illis uiris, Iohannis discipulis, sed nobis respondentur 
 omnibus, ut ita credamus in Christum, si facta conueniunt. 
 ueniet enim qui hoc sibi nomen usurpet, quem licet nominis 
 non queas adpellatione secernere, factorum tamen consideratione 
 discernas.

Quid existis in desertum uidere? harundinem 
 uento moueri? ubi praemonuit discipulos Iohannis in crucem 
 dominicam esse credendum, redeuntibus illis conuersus ad 
 turbas coepit ad uirtutem pauperes prouocare, ne exaltati corde, 
 mente instabiles, consilio infirmi speciosa utilibus, aeternis 
 caduca praeferrent, sed humili spiritu crucem potius tollerent 
 quam faleras mundi huius extollerent et quasi beati pauperes, 
 qui nihil haberent saeculi quod amitterent, libenter corporis 
 uitam cum inmortali gloria conmutarent. non otiose igitur 
 sancti Iohannis hic persona laudatur, qui uitae amore posthabito 
 iustitiae formam nec mortis terrore mutauit.

quid inquit 
 existis in desertum uidere deserto mundus hic conparari 
 uidetur adhuc incultus, adhuc sterilis, adhuc infecundus, 
 in quem negat nobis ita dominus prodeundum, ut mente carnis 
 inflatos uacuosque uirtutis internae uiros et fragili se gloriae 
 saecularis sublimitate iactantes pro exemplari quodam et imagine 
 nobis putemus imitandos, quos procellis mundi huius 
 obnoxios uita mobilis inquietat iure harundini conparandos, in

 

 
 
 
 quibus solidae iustitiae nullus est fructus, qui forensibus 
 criniti faleris, nodis obsiti, uacuo sonori strepitu, nulla sui 
 utilitate, frequenti etiam offensione intus inania, foris speciosa 
 sectantur. harundines sumus, nulla ualidioris naturae radice 
 fundati, et si leuis adspirauerit prosperioris aura successus, 
 uago motu proximos uerberamus, inopes ad suffragandum, faciles 
 ad nocendum. harundines fluuios amant, et nos labentia mundi 
 caduca delectant.

Tamen hanc harundinem si quis de terrae uellat plantariis 
 et superfluis exuat, exspolians se ueterem hominem cum actibus 
 eius et scribae uelociter scribentis manu temperet, incipit non 
 harundo esse, sed calamus, qui praecepta caelestium scripturarum 
 penetralibus mentis inprimat, tabulis cordis inscribat. 
 de quo calamo habesdictum:lingua mea calamus scribae 
 uelociter scribentis, quod ad Christum referre alii uolunt. 
 uno igitur loco et uerbum et calamus legitur et scriba: uerbum, 
 quia de genitali patris processit arcano — eructuauit cor 
 meum uerbum bonum — calamus, quia caro Christi paternae 
 seriem uoluntatis expressit et linguae mandata diuinae sacri 
 effusione cruoris inpleuit, scriba, quia calamo suo diuidua 
 quadam distinctione noui et ueteris testamenti uel diuinitatis 
 et carnis paternae nobis dispositionis mysteria reuelauit.

hunc calamum imitaM tuae carnis temperamento, hunc calamum 
 tuum, hoc est carnem tuam, tingue non atramento, sed 
 spiritu dei uiui, ut quod scribis aeternum sit. tali calamo 
 Paulus illam epistulam scripsit, de qua dicit: epistula nostra 
 uos estis, scripta non atramento, sed spiritu dei 
 uiui. tingue carnem tuam in Christi sanguine, sicut scriptum 
 est: ut tinguatur pes tuus in sanguine. et tu ergo 
 uestigium animi tui et mentis incessum indubitata confessione 
 dominicae crucis tingue. tinguis carnem tuam in Christi sanguine, 
 si uitia diluas, peccata detergas, mortem Christi in tua 
 carne circumferas, sicut apostolus docuit dicens: mortificationem 
 Iesu Christi in corpore nostro circumferentes. 
 noli ad terrena inflecti, ne harundinem tuam frangas. 
 et ideo de Christo, quia non erat ad terrena curuandus, 
 prophetatum est:: arundinem quassatam non confringet, 
 quoniam carnem, quam peccata quassauerant, resurrectionis 
 uirtute solidauit. bona harundo caro Christi, quae serpentis 
 diaboli caput et mundanae cupiditatis inlecebras patibulo crucis 
 adfixit.

Sed quid existisin desertum uidere? harundinem 
 uento moueri? quid existis uidere? hominem mollibus 
 uestimentis indutum? non hic domini sermo de 
 uestibus, quamquam plerosque mollioris cura uestis effeminet. 
 qui quasi lanae onus ferre non possint, sericas uestes tectis 

 

 

 

 
 
 
 per terram uerrunt uestigiis usuque faciunt ut amictus oneri 
 sit. sed tamen alia uidetur hic indumenta signare et, nisi 
 fallor, humana corpora, quibus anima nostra uestitur. denique 
 et Ioseph tunica ad speciem dominici corporis cruentata est 
 et apostolicum illud: exuens se carnem principatus et 
 potestates omnes traduxit quid aliud ostendit nisi uice 
 indumenti corpus fuisse, quo se ita exspoliauit dominus in 
 passione, ut diuinitas libera inmunisque maneret iniuriae? totus 
 igitur hic locus exemplo nos prophetico ad uirtutem subeundae 
 passionis hortatur.

denique addidit: ecce qui in ueste pretiosa 
 sunt in domibus regum sunt. sunt etiam mollia 
 indumenta deliciosi actus et mores, propter quod nos hortatur 
 apostolus ut exspoliantes ueterem hominem cum actibus eius 
 induamus nouum, in quo non dulcis inlecebra sit ludusque 
 lasciuiae, sed usus laboris et fructus, eo quod tenera corporis 
 cura luxuque et lasciuiarum cupiditate mollitos nequaquam 
 caelestis aula suscipiat, ad quam duris laboriosae gradibus 
 uirtutis ascenditur. hi uero quibus fluuida deliciis membra 
 soluuntur regni caelestis extorres intra mundi huius habitacula 
 consenescunt, quos rectores mundi huius atque tenebrarum 
 — hi sunt enim reges, qui saeculari quadam potestate dominantur 
 — suorum aemulos operum receperunt.

Sed quid existis uidere? prophetam? utique dico 
 uobis et plus quam propheta hic est. quomodo igitur

 

 
 
 
 in deserto Iohannem uidere cupiebant, qui erat clausus in 
 carcere? quem nobis dominus proponit imitandum, qui uiam 
 domino non solum nascendi secundum carnem ordine fideique 
 nuntio sed etiam praecursu quodam gloriosae parauerit pas 
 sionis. maior sane propheta, in quo finis est prophetarum. 
 maior propheta, quia multi uidere cupierunt quem iste prophetauit, 
 quem iste conspexit, quem iste baptizauit.

sed tamen 
 numquid et illo maior, de quo Moyses dixit quia prophetam 
 uobis suscitabit dominus deus noster, de quo dixit: 
 erit autem: omnis anima quae non audierit prophetam 
 illum exterminabitur de plebe? si igitur 
 Christus propheta, quomodo maior hic omnibus? numquid 
 Christum prophetam negamus? immo et dominum prophetam 
 adsero et hunc omnibus dico esse maiorem, sed inter 
 mulieris, non uirginis natos. maior enim fuit his quibus 
 aequalis esse poterat sorte nascendi. alia ista natura est nec 
 cum humanis generationibus conparanda. non potest homini 
 cum deo ulla esse conlatio; suis enim quisque praefertur. 
 denique eousque cum dei filio non poterat Iohannis esse ulla 
 conlatio, ut et infra angelos aestimetur.

Nam qui minor est inquit in regno caelorum maior 
 est eo. etenim quoniam angelum dixerat, hominibus iure

 

 

 
 
 
 praelatus est et quia inter natos mulierum potiorem declarauerat, 
 ideo addidit: nam qui minor est in regno caelorum 
 maior est eo, ut angelis sciret esse cedendum. merito 
 autem Iohannes suis praefertur aequalibus, a cuius diebus 
 regnum caelorum cogitur. quae subobscura uidetur esse 
 locutio, et ideo eam de alio libro euangelii putauimus deriuandam. 
 nam si litteram sequamur, utique inferior a potiore 
 cogitur, regnum autem caeli praestat humanis. sed cum sint 
 aliqua quae cogendo denseri feruntur, non est absurdum quia 
 cogitur regnum, quando a pluribus frequentatur.

cogentesque 
 diripiunt illud. si repetamus dominicum illud quod 
 scriptum est dicente filio dei: regnum dei intra uos est, 
 aduertimus in nobis regnum caeleste solidari, cum Christus 
 exploso mundani principis regno fugatisque deliciis saecularibus 
 intra nostrorum secreta regnat animorum. uis igitur menti 
 adfertur humanae, quae diuersis inlecebris delinita laborem 
 fugit, uoluptatem expetit, cum uel metu supplicii coercita uel 
 praemio prouocata uincere ipsa se nititur et tamquam exanclatis 
 laboribus palmam, quae sibi plurimis aduersantibus 
 subtrahatur, eripere contendit. rapimus enim ex hoc mundo 
 palmam salutis et quasi excubantibus obsessos serpentibus 
 fructus peruigili labore decerpimus, ita tamen ut non furtiua

 

 
 
 
 sublatio, sed direptio triumphalis sit. est et aliud direptionis 
 genus, quando aliis oblata diripimus. qui sint igitur raptores isti 
 non laboramus intellegere, cum de Beniamin lupi rapacis genere 
 nos manare nouerimus. praecesserat Iohannes, ut iustificaret 
 populum Iudaeorum, ipse dominus uenerat ad oues perditas 
 domus Israhel, apostolos destinauerat, ut fidem populi Iudaeorum 
 uel disputatione uel signis miraculisque fundarent, sed 
 cum illi munera sibi oblata defugerent, publicani et peccatores 
 in deum credere, in fidem coire coeperunt. in his igitur apostolica 
 praedicatione regnum caelorum cogitur et fidelis populi 
 adspiratione solidatur.

diripit regnum illa quae fluiu sanguinis 
 laborabat; nam cum dominus ad filiam principis synagogae 
 tenderet, furtiuo quodam tactu sanitatis remedium praelibauit. 
 diripit regnum illa Chananaea, quae a finibus suis egressa 
 clamabat dicens: miserere mei, domine, fili Dauid; 
 filia mea male a daemone uexatur. uere haec regnum 
 coegit pertinax in precibus, sapiens in responsis, fidelis in uerbis. 
 praetereuntem reuocat, tacentem rogat, excusantem adorat, 
 negantem inclinat. nonne tibi uidetur eripere, cum elicit quod 
 negatur, praeripere quod aliis reseruatur? negauerat enim

 

 
 
 
 dominus panem filiorum dari canibus oportere; at illa consensit 
 et consentiendo diripuit dicens: utique, domine; nam et 
 catelli edunt de micis, quae cadunt de mensa dominorum 
 suorum.

Didicisti quemadmodum regnum caeleste rapiatur. cogamus 
 igitur et nos, diripiamus illud; nemo enim nisi festinans pascha 
 manducat. sed quae ista est quae rapit regnum? non inprobitas, 
 non lasciuia, non uoluptas, sed illa de qua dicitur: 
 magna est fides tua; fiat tibi sicut uis. ecce rapuit 
 quae quod uoluit inpetrauit, quod rogauit extorsit. rapuit et 
 illa uidua, quae frequenter orando si non propter innocentiam, 
 saltem propter inportunitatem ut exaudiatur extorquet.

rapuit 
 igitur ecclesia synagogae regnum. regnum meum Christus est; 
 rapio illum Iudaeis missum sub lege, natum in lege, nutritum 
 iuxta legem, ut me qui eram sine lege seruaret. rapitur Christus, 
 cum aliis promittitur, aliis praedestinatur; rapitur Christus, 
 cum aliis nascitur, aliis suffragatur; rapitur Christus, cum ab 
 aliis occiditur, sepelitur a nobis; rapitur insidiantibus, rapitur 
 dormientibus. habes ubi ipsi confessi sunt nos rapuisse, se 
 dormisse dicentes: dicite quia discipuli eius nocte 
 uenerunt et furati sunt eum nobis dormientibus. 
 surge igitur qui dormis, ne et tu, dum dormis, Christum amittas. 
 surge qui dormis et exsurge a mortuis. uides mortuos 
 esse qui dormiunt. et ideo non inuidemus aliis, sed prouidemus 
 nobis; non enim monui poterant seruare uiuentem.

exsurgant uel sero qui dormierunt, etiam qui Christum perdiderunt. 
 non sic amittitur Christus, ut non reuertatur, si tamen

 

 
 
 
 requiratur, sed uigilantibus regreditur et exsurgentibus praesto 
 est, immo omnibus adest, qui ubique semper est, quia conplet 
 omnia. nulli enim deficit, nos deficimus; nulli inquam deficit, 
 superabundat omnibus; superabundauit enim peccatum, ut 
 superabundaret gratia. gratia Christus est, uita Christus est, 
 Christus est resurrectio. qui surgit igitur inuenit esse praesentem.

rapitur ergo regnum caelorum, cum Christus a domesticis 
 denegatur, a gentibus adoratur; rapitur cum ab illis 
 repudiatur, colitur a nobis; rapitur cum per hereditatem non 
 agnoscitur, per adoptionem adquiritur.

Et omnis populus audiens et publicani iustificauerunt 
 deum baptizati baptismo Iohannis,Pharisaei 
 autem et legis periti consilium dei spreuerunt in 
 se non baptizati. aperuit sanctus Lucas specialibus additis 
 quod quasi generalibus sanctus Matthaeus subobscurum reliquerat; 
 ille enim ait: et iustificata est sapientia a 
 filiis suis. primum quae sit illa sapientia hic uidemus expressum; 
 ait enim: iustificauerunt deum. deus ergo 
 sapientia est quia, sapientia dei filius est, sapientia per

 

 
 
 
 naturam, non per profectum. alia est sapientia dei patris uirtus, 
 alia sapientia uirtus animae: illa nata est, haec creata. 
 alia sapientia auctor operum, alia opus; opus enim mentis 
 sapere prudenter, sentire uiuacitur. haec dona naturae sunt, 
 operator autem non creatura est, sed creator, hoc est non 
 naturae munus, sed munerator naturae.

iustificatur itaque 
 deus ipse per baptismum, dum se homines peccata propria 
 confitendo iustificant, sicut scriptum est: dic tu iniquitates 
 tuas, ut iustificeris, et iustificatur in eo quia 
 non per contumaciam refutatur, sed per iustitiam dei munus 
 agnoscitur; iustus enim dominus et iustitias dilexit. 
 in eo ergo iustificatio dei est, si non ad indignos et 
 obnoxios, sed ad innocentes per ablutionem factos uideatur et 
 iustos sua munera transtulisse. iustificemus igitur dominum, 
 ut iustificemur a domino.

quid sit iustificari deum inpensius 
 requiramus. apostolus dicit: sit autem deus uerax, 
 omnis autem homo mendax, sicut scriptum est: ut 
 iustificeris in sermonibus tuis et uincas, dum 
 iudicaris; Dauid quoque dicit: tibi soli peccaui et 
 malum coram te feci, ut iustificeris in sermonibus 
 tuis et uincas. dum iudicaris. ergo is qui peccat et 
 confitetur deo peccatum iustificat deum cedens ei uincenti et 
 ab eo gratiam sperans. in baptismate igitur iustificatur deus, 
 in quo est et confessio et uenia peccatorum.

non contemnamus 
 igitur sicut Pharisaei consilium dei. consilium dei est in

 

 
 
 
 baptismate Iohannis; quis igitur dubitet dei esse consilium in 
 Christi lauacro? hoc est consilium, quod magni consilii angelus 
 repperit, quod nemo cognouit; quis enim cognouit sensum domini? 
 hominis consilium nemo contemnit, dei consilium 
 quis refutet? ergo quasi filii matrem iustificemus, matrem 
 sequamur. scimus quia mater pro filiis se offert periculo. 
 matris sapientiae consilio, matris oboediamus imperio.

Cantauimus uobis, et nonsaltastis;lamentauimus, 
 et non plorastis. etsi non incongrua haec puerorum uideantur 
 esse personae, qui leuem corporis motum inprudentia 
 adhuc maturioris grauitatis exercent, tamen ad altiorem sensum 
 referri posse praesumo, eo quod uideantur Iudaei nec psalmis 
 primo nec threnis postea propheticis credidisse, psalmis ad 
 praemia prouocati, threnis ab errore reuocati. cantauit Dauid, 
 ut in salicibus nostra suspenderemus organa, cantauit ipse et 
 ante arcam domini non pro lasciuia, sed pro religione saltauit. 
 ergo non histrionicis motibus sinuati corporis saltus, sed 
 inpigra mentis et religiosa corporis agilitas designatur. sed non 
 in triumphis, non in excidiis Iudaeorum secuta correctio, qui 
 diuinae indulgentiae muneribus prouocati leuare mentem, corpus 
 adtollere, terrena deserere, caelestia quaerere debuerunt 
 et iniuriis captiuitatis adtriti deflere peccatum, quod culpa 
 esset auctor iniuriae.

iustificata est ergo sapientia ab 
 omnibus filiis suis. bene ab omnibus, quia circa omnes 
 iustitia reseruatur. ut susceptio fiat fidelium, reiectio perfi- .

 

 
 
 
 dorum. unde et plerique Graeci sic habent: iustificata est 
 sapientia ab omnibus operibus suis, quod opus iustitiae 
 sit circa uniuscuiusque meritum seruare mensuram. bene 
 ergo dicit: cantauimus uobis, et non saltastis.

cantauit 
 enim Moyses, quando in mari rubro ad transitum Iudaeorum 
 fluctus obriguit, unda circumstetit eademque equos Aegyptiorum 
 ascensoresque refusa demersit. cantauit Esaias dilectae uineae 
 suae canticum, significans asperam flagitiis fore plebem, quae 
 fecundis prius erat uirtutibus fructuosa. cantauerunt Hebraei, 
 cum uestigia eorum tactu flammae rorantis umescerent et intus 
 extraque ardentibus omnibus solos tamen ignis innoxius lamberet 
 nec adureret. Ambacum quoque cantico publicam doctus 
 mulcere maestitiam prophetauit dulcem domini fore fidelibus 
 passionem. cantauerunt ergo prophetae spiritalibus modulis 
 publicae salutis oracula resultantes, fleuerunt prophetae threnis 
 flebilibus dura Iudaeorum corda mulcentes.

Docuit nos scriptura cantare grauiter, psallere spiritaliter; 
 docuit etiam saltare sapienter dicente domino ad Ezechihel: 
 plaude manu et percute pede; neque enim histrionicos 
 fluxi corporis motus deus morum censor exigeret aut indecoros 
 crepitus uiris plaususque femineos imperaret, ut tantum 
 prophetam deduceret ad ludibria scaenicorum et mollia feminarum. 
 non congruunt resurrectionis reuelata mysteria et obprobria 
 saltationis exacta. est sane, est quidam proprius bonorum 
 actuum factorumque plausus, cuius sonus in orbem exeat et 
 bene gestorum resultet gloria, est honesta saltatio, qua

 

 
 
 
 diat animus, et bonis corpus operibus eleuatur, quando in 
 salicibus organa nostra suspendimus.

iubetur ergo propheta 
 plaudere manu et percutere pede, iubetur psallere, quia sponsi 
 nuptias iam uidebat, in quibus sponsatur ecclesia, Christus 
 adamatur. et bonae nuptiae, quando uerbo anima, spiritui 
 caro nubit. in his propheta Dauid ludere nos nuptiis uoluit, 
 ad has inuitauit, quia suos posteros copulabat, et ideo laetior 
 quam ceteri quasi in ipso actu positus nuptiarum nos ad 
 celebritatem festi muneris adhortatur dicens: exsultate deo 
 adiutori nostro, iubilate deo Iacob. sumite psalmum 
 et date tympanum, psalterium iucundum cum 
 cithara. nonne actum quendam prophetae saltantis aduertis? 
 denique alibi: psallam tibi in cithara, sanctus Israhel. 
 gaudebunt labia mea, cum cantauero tibi, et anima 
 mea, quam redemisti. audis citharizantium uoces, audis 
 saltantium crepitus?

nuptias crede. sume et tu citharam, ut 
 pulsata spiritus plectro interiorum corda uenarum boni operis 
 sonum reddat. sume psalterium, ut armonia dictorum factorumque 
 tuorum concinat. sume tympanum, ut organum tui 
 corporis spiritus moduletur interior factisque operantibus dulcis 
 morum tuorum suauitas exprimatur. sic psallebat propheta, 
 cum diceret: ueni huc a Libano, sponsa, ueni huc a 
 Libano. hoc canticum cecinerunt pueri nec auditi sunt. qui 
 pueri? de quibus dicit: ecce ego et pueri quos dedisti 
 mihi. sed hoc canticum non in foro, non in plateis canebatur, 
 sed in Hierusalem; ipsa est enim dominicum forum, in quo 
 praeceptorum caelestium iura conduntur.

Et ecce mulier, quae erat m ciuitate peccatrix.

 

 
 
 
 hoc loco plerique pati uidentur scrupulum, serere quaestiones, 
 utrumnam uideantur euangelistae duo discordasse de 
 fide an uero aliquam in diuersitate dictorum diuersitatem 
 signare uoluisse mysterii.

habes enim in euangelio secundum 
 Matthaeum quia Iesus cum uenisset in Bethaniam in 
 domum Simonis leprosi, accessit ad eum mulier 
 habens alabastrum unguenti pretiosi et recumbente 
 illo fudit super caput eius. deinde istic Pharisaeus 
 intra se dicit quod, si esset propheta, sciret 
 peccatricem et unguentum eius uitare deberet, 
 illic unguento effuso discipuli conqueruntur. utrumque igitur 
 explicandum est, sed ante quod scriptorum ordine prius est 
 priorem quoque ordinem interpretationis accipiat.

uenit ergo 
 dominus Iesus in domum Simonis leprosi. apparet oeconomia, 
 quod leprosum non refugit, non uitat inmundum, ut maculas 
 humani corporis possit abluere. domus autem leprosi erat in 
 Bethania; (Bethania> per interpretationem domus oboeditionis 
 dicitur. omnis igitur locus Bethania, portio autem totius loci 
 domus Simonis. nonne tibi uidetur Bethania mundus hic esse, 
 in quo seruitii oboedientis debemus obsequium, domus autem 
 Simonis leprosi terra esse, quae mundi portio est? princeps 
 autem saeculi huius quidam leprosus est Simon. ergo dominus 
 Iesus Christus ex illis superioribus locis uenit in hunc mundum 
 et descendit in terram. non erat in hoc mundo, sed 
 oboediente pietate missus est in hunc mundum. ipse dicit: 
 sicut me misit in hunc mundum. audiuit ergo mulier ista

 

 
 
 
 uenisse Christum, intrauit in domum Simonis; neque enim 
 sanari potuisset haec mulier, nisi Christus uenisset in terram. 
 et fortasse ideo etiam ipsa ingreditur domum Simonis, quod 
 speciem habeat cuiusdam superioris animae scilicet uel ecclesiae, 
 quae descendit in terram, ut bono odore sibi populum 
 congregaret.

Hanc ergo mulierem inducit Matthaeus supra caput Christi 
 effundentem unguentum et ideo forte noluit dicere peccatricem; 
 nam peccatrix secundum Lucan supra Christi pedes effudit 
 unguentum. potest ergo non eadem esse, ne sibi contrarium 
 euangelistae dixisse uideantur. potest etiam quaestio meriti et 
 temporis diuersitate dissolui, ut adhuc ilia peccatrix sit, iam 
 ista perfectior. etsi enim personam non mutet ecclesia uel anima, 
 tamen mutat profectum. itaque si constituas animam fideliter 
 adpropinquantem deo, non peccatis turpibus et obscenis, sed 
 pie seruientem dei uerbo, habentem inmaculatae fiduciam castitatis, 
 aduertis quod ad ipsum Christi ascendit caput; caput 
 autem Christi deus est et odorem meritorum spargit 
 suorum. Christi enim bonus odor sumus deo; deum 
 quippe honorat bonum fraglans odorem uita iustorum.

si haec 
 intellegas, uidebis hanc feminam plane beatam, ubicumque 
 praedicatum fuerit hoc euangelium, nominari nec eius umquam 
 exolescere memoriam, eo quod supra caput Christi bonorum 
 fraglantia morum iustorumque factorum effudit unguentum.

 

 
 
 
 qui accedit ad caput nescit extolli, sicut ille frustra inflatus 1 
 mente carnis suae et non tenens caput. sed qui 
 caput non tenet Christi uel pedes teneat, quia corpus unum I 
 copulatum et subministratum crescit in incrementum 
 dei.

altera est illa, uel persona altera uel profectu, 
 quae propinqua nobis est; nondum enim peccatis nostris 
 renuntiauimus. ubi sunt nostrae lacrimae, ubi gemitus, ubi 
 fletus? uenite, adoremus et procidamus ante eum et 
 ploremus ante dominum, qui fecit nos, ut saltim ad 
 pedes Iesu uenire possimus. nondum enim possumus ad caput 
 uenire; peccator ad pedes, iustus ad caput.

habet tamen et I 
 quae peccauit unguentum. defer mihi et tu post peccata 
 paenitentiam. quocumque uel in domum indigni, uel in domum 
 Pharisaei audieris iustum uenisse, contende, praeripe hospiti 
 gratiam, praeripe regnum caelorum; a diebus enim Io hannnis 
 Baptistae regnum caelorum cogitur, et cogentes 
 diripiunt illud. ubicumque audieris Christi nomen, adcurre: 
 in cuiuscumque interiorem domum Iesum intrasse cognoueris, 
 et ipse festina. cum reppereris sapientiam, cum reppereris 
 iustitiam in alicuius penetralibus recumbentem, adcurre ad 
 pedes, hoc est uel extremam partem quaere sapientiae. noli 
 fastidire pedes; fimbriam illa tetigit et sanata est. lacrimis 
 confitere delicta, dicat de te quoque iustitia illa caelestis: 
 lacrimis suis rigauit pedes meos et capillis suis.

extersit. et fortasse ideo non lauit pedes suos Christus, ut 
 eos lacrimis nos lauemus. bonae lacrimae, quae non solum 
 nostrum possunt lauare delictum, sed etiam uerbi caelestis 
 rigare uestigium, ut gressus in nobis eius exuberent. bonae 
 lacrimae, in quibus non solum redemtio peccatorum, sed 
 etiam iustorum refectio est; iusti enim uox est: fuerunt 
 mihi lacrimae meae panis.

Etsi ad caput Christi adcedere non potes, tangat pedibus 
 suis caput tuum Christus. et fimbria curat eius et pedes curant. 
 expande capillos, sterne ante eum omnes tui corporis dignitates. 
 non mediocres capilli sunt, qui possunt pedes tergere 
 Christi. testatur hoc ille, qui quamdiu capillos habuit, uinci 
 nequiuit. denique et mulierem decaluatam orare non decet. 
 habeat plane capillos, quibus Christi circumuoluat uestigia, 
 quibus suae criniculis pulchritudinis et decoris sapientiae pedes 
 tergeat, ut extremo saltem diuinae rore uirtutis umescant, figat 
 iustitiae pedibus oscula sua. non mediocris haec meriti est.

de qua potest dicere sapientia: ex quo intraui, non cessauit 
 osculari pedes meos, ut aliud nisi sapientiam loqui 
 nesciat, ut aliud nisi iustitiam diligere nesciat, ut aliud nisi 
 castitatem libare nesciat, ut aliud nisi pudicitiam osculari 
 nesciat. osculum enim mutui amoris indicium est, osculum 
 pignus est caritatis.

Beatus qui potest et oleo ungere pedes Christi. denique 
 adhuc Simon non unxerat; sed beatior quae ungit unguento; 
 multorum enim florum in unum collecta gratia spargit odorum 
 uarias suauitates. et fortasse istud unguentum non possit alius 
 nisi ecclesia sola deferre, quae diuersi spiraminis innumerabiles 
 habet flores, quae merito speciem accipit peccatricis, quia 
 Christus quoque formam peccatoris accepit.

et ideo nemo 
 potest tantum diligere quantum illa quae in pluribus diligit. 
 nec Petrus ipse, qui dixit: domine, tu nosti quia diligo 
 nec Petrus ipse, qui doluit quia interrogatus est: amas 10 
 me? quod enim manifestum erat nolebat quasi incognitum 
 quaeri. ergo nec Petrus ipse, quia ecclesia dilexit in Petro, 
 nec Paulus ipse, quia Paulus quoque eius est portio. et tu 
 plurimum dilige, ut et tibi remittatur plurimum. multum 
 peccauit Paulus, qui etiam persecutor fuit, sed multum dilexit. 
 qui usque ad martyrium perseuerauit. remissa sunt ei peccata 
 multa, quia et ipse multum dilexit, qui sanguini proprio pro 
 dei nomine non pepercit.

uide oeconomiam: in domo Pharisaei 
 peccatrix glorificatur, in domo legis et prophetae non Pharisaeus, 
 sed ecclesia iustificatur; Pharisaeus enim non credidit, 
 ista credebat. denique ille dicebat: si esset propheta, sciret 
 utique quae et qualis esset mulier quae tangit eum. 
 domus autem legis Iudaea, quae non in lapidibus scribitur, 
 sed in tabulis cordis. in hac iustificatur ecclesia iam lege 
 maior; lex enim peccatorum nescit remissionem, lex mysterium 
 non habet, quo occulta mundantur et ideo quod in lege minus 
 est consummatur in euangelio. 
 
 Duo inquit debitores erant cuidam faeneratori:

 

 
 
 
 unus debebat denarios quingentos, alius quinquaginta.

qui sunt isti debitores duo nisi populi duo, unus ex Iudaeis, 
 alter ex gentibus faeneratori illi thesauri caelestis obnoxii? 
 unus inquit debebat denarios quingentos, alius quinquaginta. 
 non mediocris est iste denarius, in quo regis imago 
 formatur, qui tropaeum habet imperatoris expressum. non 
 materialem faeneratori huic debemus pecuniam, sed meritorum 
 examina, aera uirtutum, quarum meritum grauitatis pondere, 
 iustitiae specie, sono confessionis expenditur. uae mihi si non 
 habuero quod accepi aut quia difficile quisquam est, qui 
 faeneratori huic integrum debitum possit exsoluere, uae mihi 
 si non petiero: concede mihi debitum! non enim nos ita 
 dominus orare docuisset, ut peteremus nobis dimitti nostra 
 debita, nisi sciret difficile aliquos fore idoneos debitores.

sed 
 quis est populus iste, qui amplius debet, nisi nos, quibus 
 amplius creditum est? illis credita sunt eloquia dei, nobis 
 creditur uirginis partus. habes talentum uirginis partum, habes 
 fidei centesimum fructum. creditus est Emmanuhel nobiscum 
 deus, credita domini crux mors resurrectio. etsi Christus pro 
 omnibus passus est, pro nobis tamen specialiter passus est, 
 quia pro ecclesia passus est. itaque non est dubium quod plus 
 debeat qui plus accepit. et secundum homines plus fortasse 
 offendit qui plus debuerit, sed per misericordiam domini causa 
 mutatur, ut amplius diligat qui amplius debuit, si tamen

 

 

 

 
 
 
 gratiam consequatur. gratiam enim et qui reddit habet et qui 
 habet in eo ipso quod habet soluit; nam et reddendo habetur 
 et habendo redhibetur.

et ideo quoniam nihil est quod digne 
 deo referre possimus — quid enim referamus pro susceptae 
 carnis iniuria, quid pro uerberibus, quid pro cruce obitu sepultura? 
 — uae mihi, si non dilexero! audeo dicere, non reddidit 
 Petrus et ideo plus dilexit, non reddidit Paulus; reddidit 
 quidem mortem pro morte. sed alia non reddidit, quia multa 
 debebat. audi ipsum dicentem quia non reddidit: quis prior 
 dedit illi, et retribuetur ei? reddamus licet crucem pro 
 cruce, funus pro funere, numquid reddimus quod ex ipso et 
 per ipsum et in ipso habemus omnia? reddamus ergo amorem 
 pro debito, caritatem pro munere, gratiam pro pecunia; 
 plus enim diligit cui donatur amplius.

Sed reuertamur ad illam superiorem, cuius consilium adhuc 
 nec apostoli intellegunt, quod erat absconditum a saeculis in 
 deo; quis enim cognouit sensum domini? conquerebantur 
 ergo discipuli quia mulier super caput effudit ungentum et 
 querebantur dicentes: quare hoc sic perit? potuit enim 
 uenundari pretio et dari pauperibus. quid utique in 
 eorum sermonibus displicuerit non potes deprehendere, nisi 
 mysterium intellegas; luxuriosi enim hominis uel potius non 
 hominis est olere unguentum. certe et ipsi qui olent unguere

 

 
 
 
 se, non perfundere solent. quid displicet, quia dictum est: 
 potuit hoc uenundari pretio et dari pauperibus? certe 
 et ipse supra dixerat: quidquid uni horum minimorum 
 fecistis mihi fecistis, sed ipse mortem suam pro pauperibus 
 offerebat.

non est igitur simplex figura, et ideo respondit 
 illis dei uerbum: quid molesti estis mulieri? semper 
 pauperes habetis uobiscum, me autem non semper. 
 semper ergo tecum pauperem habes et ideo benefac. non 
 igitur differre pauperem debes, quia tecum semper est, cum 
 tibi propheta dicat: ne dixeris pauperi: cras dabo. sed ille 
 de sola misericordia locutus est, hic autem misericordiae fidem 
 praetulit, quae tunc habet meritum, si fide praecedente confertur; 
 mittens enim hoc unguentum in corpus meum 
 ad sepeliendum me fecit. non ergo unguentum dominus.

sed caritatem dilexit, fidem suscepit, humilitatem probauit. et 
 tu si desideras gratiam, caritatem auge; mitte in corpus Iesu 
 fidem resurrectionis, odorem ecclesiae, conmunis caritatis 
 unguentum, et ita progrediens pauperi dabis. plus tibi pecunia 
 illa proderit, si non tamquam adfluentem tribuas, sed tamquam 
 profuturam Christi nomine largiaris, si ita eam conferas pauperi, 
 ut deferas Christo. non ergo iuxta litteram tantummodo 
 accipias superfusum capiti unguentum — littera enim 
 occidit — sed secundum spiritum, quia spiritus uita est.

Quod ergo istius mulieris unguentum est? quis hoc audire 
 potest? qui tales aures habet, ut dicente Iesu uerbum, quod

 

 

 
 
 
 accepit a patre, immo quia ipse uerbum est, possit tantam 
 altitudinem capere mysterii? et discipuli ex parte intellegunt, 
 etsi non totum intellegunt. unde et quidam putant dixisse 
 discipulos unguenti pretio emi fidem gentium debuisse, quae 
 sanguinis dominici tantum pretio debebatur, quod uidetur ueri 
 simile. denique Iohannes euangelista inducit sermonem Iudae 
 Iscarioth aestimatum trecentis denariis illud unguentum, sicut 
 habes: potuit enim uenundari trecentis denariis et dari 
 pauperibus. trecentorum autem aera crucis insigne declarat; 
 sed dominus non perfunctoriam mysterii praescientiam quaerit, 
 sed consepeliri in se fidem credentium mauult.

id tamen de 
 ceterorum apostolorum uocibus intellegimus, Iudas autem 
 condemnatur auaritiae, qui pecuniam dominicae praetulit sepulturae, 
 qui etiamsi de passione sensit, errauit tam cara auctione. 
 uili se uult aestimari Christus, ut ab omnibus ematur, 
 ne quis pauper deterreatur. gratis inquit accepistis, gratis 
 date. pecuniam non quaerit diuitiarum altitudo, sed gratiam. 
 ipse nos pretioso sanguine emit, non uendidit. de quo plenius 
 diceremus, nisi a nobis ipsis tractatum alibi recordaremur.

ergo secundum dicta domini, in quo sunt thesauri sapientiae 
 absconditi, quos nemo potuit praeuidere, operari me 
 oportet in sepultura eius, ut caro eius requieuisse, non

 

 
 
 
 corruptionem uidisse credatur et mors corporis eius ita domum 
 nostram odore sui conpleat, ut credamus quia in manus patris 
 conmendauit spiritum suum et a morte sequestrata diuinitas 
corporalium non subiit consortium passionum.

intellege quemadmodum 
 corpus fili unguentum oleat. corpus illud est quod 
 exutum est, non quod amissum est. corpus eius traditiones 
 sunt scripturarum, corpus eius ecclesia est. corporis eius odor 
 sumus, et ideo decet ut mortem corporis eius ornemus, etsi 
 nostros illa non requirat ornatus, sed requirunt pauperes. 
 ornabo corpus eius, si fiam sermonum eius praedicator et 
 possim gentibus crucis aperire mysterium. ornauit ille qui 
 dixit quia praedicamus Christus crucifixum, ludaeis 
 quidem scandalum, gentibus stultitiam, ipsis uero 
 uocatis, Iudaeis atque Graecis, Christum dei uirtutem 
 et dei sapientiam. ornatur crux, cum id quod per inperitiam 
 stultum putatur per euangelium sapientius aestimatur, 
 ut possimus docere quemadmodum uirtus aduersaria per crucem 
 domini destruatur. misi in domini corpus unguentum, spirare 
 incipit quod mortuum putabatur.

Ideo unusquisque adoriatur emere labore suo nisuque uirtutum 
 alabastrum unguenti, non uile aliquod atque conmune, 
 sed pretiosum unguentum alabastri et unguentum pisticum. si 
 enim quis fidei congreget flores et praedicet Iesum Christum 
 crucifixum, in omnem ecclesiam, quae Christi corpus est mundo 
 mortua, requiescens deo fidei suae transfundit unguentum.

 

 
 
 
 olere incipit tota domus domini passionem, olere incipit mortem, 
 olere incipit resurrectionem, ut possit unusquisque ei hoc 
 sacrae plebis numero dicere: mihi autem absit gloriari 
 nisi in cruce domini nostri Iesu Christi. spirat odor, 
 olet unguentum in corpore, si quis possit — atque utinam ego possim — confidenter loqui: mihi autem mundus crucifixus 
 est. non amanti diuitias, non amanti honores saeculi, 
 non amanti quae sua sunt, sed quae Iesu Christi, non amanti 
 quae uidentur, sed quae non uidentur, non cupido uitae, sed 
 ei qui festinat dissolui et cum Christo esse crucifixus est 
 mundus. hoc est enim crucem tollere et sequi Christum, ut 
 et nos conmoriamur et consepeliamur cum eo, ut unguentum, 
 quod ista mulier in sepulturam eius misit. olere possimus. 
 non mediocre istud unguentum est, quo Christi longe lateque 
 diffunditur nomen. unde etiam prophetice dictum est: unguentum 
 exinanitum nomen est tuum, ideo exinanitum, ut 
 maiore fides odore fraglaret.

ex hac ergo muliere intellegimus 
 illud apostolicum quid sit: superabundauit peccatum, ut 
 lsuperabundaret gratia. nam si in ista muliere non super 
 abundasset peccatum, non superabundasset gratia; agnouit 
 enim peccatum et detulit gratiam. et ideo lex necessaria; per 
 egem enim peccatum agnoui. si lex non fuisset, peccatumlateret. 
 agnoscendo peccatum ueniam peto. per legem ergo 
 genera peccatorum, praeuaricationis quoque crimen agnosco, 
 curro ad paenitentiam, gratiam consequor. lex ergo auctor est 
 boni, quae mittit ad gratiam.

Mater et fratres mei hi sunt qui uerbum dei audiunt 
 et faciunt. moralis magister, qui de se ceteris praebet exemplum, 
 atque ipse praeceptor, ipse etiam suorum exsecutor est 
 praeceptorum. praescripturus enim ceteris quoniam qui non 
 reliquerit patrem et matrem suam non est filio dei dignus, 
 sententiae huic primus ipse se subicit, non quo maternae 
 refutet pietatis obsequia — ipsius enim praeceptum est: qui 
 non h honorauerit patrem et matrem morte morietur — 
 sed quia paternis se mysteriis amplius quam maternis affectibus 
 debere cognoscat. neque tamen iniuriose refutantur parentes, 
 sed religiosiores copulae mentium docentur esse quam corporum.

ergo non debuerant foris stare qui Christum uidere 
 quaerebant; prope est enim uerbum in corde tuo et in 
 ore tuo. intus igitur uerbum, intus est lumen. unde et ille 
 ait: accedite ad eum et inluminamini. si enim foris 
 stantes nec ipsi agnoscuntur parentes et propter nostrum fortasse 
 non agnoscuntur exemplum, quemadmodum nos agnoscimur, 
 si foris stemus?

nec putet aliqui offendiculum esse pietatis, 
 ubi mandatum legis inpletur; si enim relinquet homo patrem 
 et matrem et adhaerebit uxori suae et erunt duo in carne una, 
 recte sacramentum hoc in Christo seruatur et in ecclesia. et 
 ideo parentes corpori proprio non oportuit anteferri. ergo hic 
 non, ut quidam haeretici tendiculas aucupantur, mater negatur,

 

 
 
 
 quae etiam de cruce agnoscitur, sed necessitudini corporali 
 praescriptorum caelestium forma praefertur. illud quoque intellegere 
 non abhorret, quia per figuram parentum demonstrat 
 Iudaeis, ex quibus est Christus secundum carnem, ecclesiam quae credidit praeferendam. itaque qui se intellegeret propter

diuinum in terras uenisse mysterium ecclesiaeque conuentum, 
 relictis nauem ascendit parentibus. neque enim quisquam 
 poterat hunc mundum enauigare sine Christo, quando eos 
 quoque quibus dominus adest temtationum saecularium saepe 
 procella perturbat. et oeconomia seruatur in apostolis, ut 
 aduertas sine temtatione neminem posse ex hoc uitae curriculo 
 demigrare, quia exercitium fidei temtatio est.

Subiecti igitm sumus nequitiae spiritalis procellis, sed quasi 
 peruigiles nautae gubernatorem excitemus. uerum et ipsi periclitari 
 solent. quem igitur gubernatorem requiram? illum utique 
 qui non seruiat, sed imperet uentis, de quo scriptum est:

at 
 ille surgens increpauit uentum. quid est surgens? 
 quiescebat enim, sed quiescebat corporis somno, cum intenderet 
 diuinitatis mysterio; ubi enim sapientia, ubi uerbum, 
 nihil sine uerbo fit, nihil sine prudentia.

supra habes quia 
 pernoctabat in oratione: quomodo hic in tempestate dormiret? 
 sed exprimitur securitas potestatis, quod omnibus timentibus 
 solus intrepidus quiescebat. non est ergo consors naturae qui 
 non est consors periculi. etsi corpus dormit, operatur diuinitas, 
 operatur fides. denique dicit: modicae fidei quare dubitastis? 
 et bene arguuntur qui praesente Christo timebant, cum 
 utique qui ei adhaereat perire non possit.

ergo confirmauit fidem,

 

 
 
 
 refudit tranquillitatem, uentum cessare praecepit, non aquilonem 
 non Africum, sed illum utique uentum, cui dictum est 
 ab angelo Michael in epistula Iudae: imperet tibi dominus. 
 unde etiam sanctus Matthaeus imperauit inquit uento et 
 mari. atque utinam in nobis flatus eius asperos cohibere 
 dignetur, ut fluctuanti uitae refusa tranquillitas naufragii metum 
 demat! etsi iam non dormiat sui corporis somno, caueamus 
 tamen ne nostri corporis somno nobis dormiat et quiescat.

et 
 quoniam quae loco superiore praestrinximus delibasse satis . 
 est, nunc quia in libro secundum Matthaeum duos homines 
 in regione Gerasenorum daemoniis adflatos Christo occurrisse 
 cognouimus, hic autem sanctus Lucas unum inducit eundemque 
 nudum — nudus enim est quicumque tegumentum naturae 
 suae et uirtutis amisit - qua ratione de numero euangelistae 
 dissonare uideantur non otiose praetereundum, sed requirendum 
 arbitror. et quidem licet discordet numerus, tamen concordat 
 mysterium; uir enim iste qui habebat daemonium populi figura 
 gentilis est, opertus uitiis, nudus errori, patens crimini. duo 
 illi quoque similiter figuram populi gentilis accipiunt, quoniam, 
 cum tres filios Noe generauerit, Sem Cham Iaphet, Sem 
 tantummodo familia in possessionem adscita est dei. ex duobus 
 illis diuersarum nationum populi pullularunt, quorum alter 
 maledictus, quod nudatum patrem non texerat, benedictus alter,

 

 
 
 
 quod auersus licet, ne confusionem nudati parentis hauriret, 
 duce tamen patrem pietate texisset et fraterni maledictum 
 seminis eluisset.

Qui multis inquit temporibus agebatur, utpote qui a 
 diluuio usque ad aduentum domini uexabatur, furore dementi 
 rumpens uincla naturae. nec inmerito etiam sanctus Matthaeus 
 in monumentis illos habitasse signauit, siquidem talium animae 
 in quibusdam uideantur habitare tumulis sepulchrorum. quid 
 enim aliud sunt corpora perfidorum nisi quaedam defunctorum 
 sepulchra, in quibus dei uerba non habitent? agebatur ergo 
 in loca deserta spiritalium scilicet infecunda uirtutum profugus 
 a lege, discretus a prophetis, remotus a gratia.

non enim 
 uno daemonio, sed totius legionis laborabat incursu, quae cum 
 dominum uidisset cognouissetque praescia dominici aduentus 
 tempore in abyssos se esse trudendam, coepit orare ut introeundi 
 in porcos acciperet facultatem. et primum clementiam 
 domini debemus aduertere, quod nullum prius ipse condemnat, 
 sed unusquisque sibi auctor est poenae, non mittuntur in 
 porcos daemones, sed ipsi petunt, quia caelestis luminis claritatem 
 sustinere non poterant, ut qui oculos dolent radium 
 solis ferre non possunt, sed tenebrosa eligunt et splendentia 
 derelinquunt. fugiant ergo daemones splendorem lucis aeternae

 

 
 
 
 et ante tempus debita sibi tormenta formident non praediuinantes 
 quae futura sint, sed quae prophetata sunt recordantes; 
 dixit enim Zaccharias: et erit in illa die, disperdet 
 dominus nomina idolorum de terra, et non erit ulterius 
 memoria eorum. et spiritum inmundum exuram 
 de terra. docemur ergo eo quod non semper manebunt nec 
 malitia eorum possit esse perpetua. nunc igitur illam metuentes 
 poenam aiunt: uenisti perdere nos. sed quia adhuc esse 
 desiderant, iam ab hominibus recedentes, propter quos poenam 
 sciunt sibi esse subeundam, petunt mitti in porcos.

Qui sunt isti porci nisi forte illi de quibus dictum est: 
 nolite dare sanctum canibus neque miseritis margaritas 
 porcis, ne forte conculcent eas pedibus suis? illi 
 scilicet, qui inmundorum usu animalium uocis et rationis 
 expertes lutulentis uitae suae actibus naturalium coinquinauerint 
 ornamenta uirtutum, qui inpetu feruntur in praeceps, 
 quoniam nullius meriti contemplatione reuocantur, sed tamquam 
 de superioribus ad inferiora per inprobitatis procliue detrusi 
 suffocantur in aquis inter fluitantia mundi istius strangulatorum 
 in modum intercluso pereuntes spiritus conmeatu; neque enim 
 in his qui fluuido aestu uoluptatum huc atque illuc feruntur 
 incerti ullius spiritus potest esse uitale conmercium.

uidemus 
 igitur quia homo ipse sibi est auctor aerumnae. nam nisi quis 
 porci more uixisset, numquam accepisset in eum diabolus

 

 
 
 
 potestatem aut, si accepisset, non ut perderet, sed probaret. 
 aut fortasse, quia post domini aduentum bonos iam deprauare 
 non poterat, non omnium hominum, sed leuium iam quaerit 
 interitum, ut latro non armatis insidiatur, sed inermibus, et 
 iniuriis lacessit infirmum, qui se intellegit uel a forti contemni 
 uel a potente damnari.

sed dicit aliqui: cur hoc a deo permittitur 
 diabolo? at ego dico, ut boni probentur, inprobi puniantur; 
 haec enim poena peccati est. denique lege quia inmittit 
 dominus febrem et tremorem et malos spiritus et caecitatem 
 et omnia flagella iuxta merita peccatorum. sed redeamus ad 
 lectionem.

Uiderunt inquit hoc magistri gregum et fugerunt. 
 neque enim aliquam uel philosophiae professores uel principes 
 synagogae pereuntibus populis possunt ferre medicinam. solus 
 est Christus, qui aufert peccata populorum, si tamen medendi 
 patientiam non recusent. ceterum curare non dignatur inuitos 
 et cito infirmes deserit, quibus oneri uideat esse praesentiam 
 suam, sicut Gerasenorum populis, qui exeuntes de ciuitate, in 
 qua species synagogae uidetur exsistere, rogabant ut discederet, 
 quia timore magno tenebantur.

infirma enim mens non 
 capit dei uerbum nec potest pondus sustinere sapientiae; 
 fatiscit et soluitur.

et ideo diutius molestus non fuit, sed 
 ascendit et regressus est. ascendit utique ab inferioribus ad superiora, 
 a synagoga scilicet ad ecclesiam et regressus per stagnum

 

 
 
 
 est ut hic ait aut sicut Matthaeus per fretum; inter nos enim 
 et illos fretum magnum est. itaque nemo de ecclesia ad synagogam 
 sine periculo transit salutis, sed et ille qui de synagoga. 
 ad ecclesiam transire desiderat crucem suam tollat, ut discrimen 
 euadat.

cur autem non recipitur liberatus, sed domum 
 redire censetur nisi ut et iactantiae causa uitetur et infidelibus 
 sit exemplum quam domus illa naturale sit diuersorium? 
 et ideo qui remedium sanitatis fuerat consecutus a tumulis 
 et sepulchris in illam spiritalem domum redire praecipitur, 
 ut fiat dei templum, in quo erat mentis sepulchrum.

Et ecce uenit uir, cui nomen Iairus, et ipse princeps 
 synagogae erat, et cecidit ante pedes Iesu rogans 
 eum ut intraret domum suam, quia filia unica erat illi 
 fere annorum duodecim et haec moriebatur. reliquerat 
 in Gerasenis synagogam Christus, ut diximus, et quem sui 
 non receperant excepimus quem exspectabamus. nec nobis igitur 
 a quibus exspectabatur diu defuit nec ad illos, si rogetur, 
 redire fastidit. uir enim iste princeps synagogae, cui filia erat 
 unica, pro synagogae pereuntis remedio precabatur, quae 
 urguebatur in mortem, quia deserebatur a Christo. quem putamus 
 synagogae principem esse nisi legem, cuius contemplatione 
 dominus synagogam non penitus dereliquit, medicinam

 

 
 
 
 salutis credentibus reseruauit? ad hanc ergo principis filiam 
 dum properat dei uerbum, ut saluos faceret filios Israhel 
 sancta ecclesia ex gentibus congregata, quae inferiorum lapsu 
 criminum deperibat, paratam aliis fide praeripuit sanitatem.

moraliter hunc locum satis putauimus exprimendum et ideo 
 non illa quae dicta sunt retractamus, sed mystica breui uolumus 
 sermone praestringere. an non ita factum est, ut dei 
 uerbum cum uenisset ad Iudaeos, adscisceretur a gentibus et 
 prius ab illis qui in lege non crediderant in gratia crederetur?

nam sicut illa quae in medicis erogauerat omnem substantiam 
 suam, ita etiam congregatio gentium amiserat omnia dona 
 naturae et patrimonium uitale prodegerat, sancta, uerecunda, 
 religiosa, fide promtior, pudore cunctatior; hoc est enim pudoris 
 et fidei agnoscere infirmitatem, non desperare ueniam. uerecunda 
 ergo fimbriam tetigit, fidelis accessit, religiosa credidit, 
 sapiens sanatam se esse cognouit. sic sancta plebs gentium, 
 quae deo credidit, peccatum erubuit ut desereret, fidem detulit 
 ut crederet, deuotionem exhibuit ut rogaret, sapientiam induit 
 ut sanitatem suam et ipsa sentiret. fiduciam sumsit ut fateretur 
 quod praeripuisset alienum.

Cur autem retro tangitur Christus? an quia scriptum est: 
 post dominum deum tuum ambulabis? quid etiam sibi 
 uult quod et principis filia annorum XII moriebatur et mulier 
 ista fluxu sanguinis ab annis XII laborabat nisi ut intellegatur 

 

 
 
 
 quia quamdiu synagoga uiguit laborauit ecclesia? defectus 
 illius huius est uirtus, quia illorum delicto salus gentibus, 
 et consummatio illius huius exordium, non naturae exordium, 
 sed salutis, quia caecitas ex parte Israhel contigit, donec 
 plenitudo gentium intraret. non igitur tempore, sed specie 
 sanitatis antiquior synagoga quam ecclesia, quia quamdiu illa 
 credebat ista non credidit et per uarias corporis atque animae 
 passiones inmedicabili remedio aegra languebat. audiuit aegrotare 
 populum Iudaeorum, sperare coepit salutis suae remedium, 
 tempus uenisse cognouit, quo medicus adesset e caelo, 
 surrexit ut occurreret uerbo, uidit quia conprimebatur a turbis; 
 non enim credunt qui conprimunt, credunt qui tangunt. fide 
 tangitur Christus, fide Christus uidetur, non corpore tangitur, 
 non oculis conprehenditur; neque enim uidet qui uidens non 
 uidet neque audit qui ea quae audit non intellegit neque tangit 
 qui non fideliter tangit. denique ut fidem tangentis exprimeret, 
 ait: tetigit me aliquis;

nam ego cogrioui de me uirtntem 
 exisse. quod est euidentis indicii quia non intra possibilitatem 
 condicionis humanae atque intra corporis claustrum 
 inclusa sapientia, diuinitas coartata est, non capitur angustiis 
 corporalibus, non tenetur, sed ultra fines nostrae mediocritatis 
 uirtus exundat aeterna. non enim humana ope plebs gentium 
 liberatur, sed dei munus est congregatio nationum, quae etiam

 

 
 
 
 breui fide misericordiam inclinat aeternam. nunc si consideremus 
 quanta sit fides nostra et intellegamus quantus sit dei 
 filius, uidemus quia conparatione eius fimbriam tantummodo 
 tangimus, superiorem uero uestimenti eius partem nequimus adtingere. 
 si igitur et nos curari uolumus, fide tangamus fimbriam 
 Christi.

non latet eum quicumque fimbriam tetigerit, qui tetigerit 
 auersum: neque enim deus indiget oculis ut uideat 
 neque corporaliter sentit, sed in se habet cognitionem omnium. 
 beatus ergo qui uel extremam partem uerbi contigerit; nam 
 totum quis potest conprehendere? 
 
 
 Uerum ut ad illam quae adhuc aegra est reuertamur, ne 
 per nos magis quam per suam moram mortua esse credatur, 
 uenerunt inquit serui dicentes principi: noli uexare 
 illum; filia tua mortua est.

et primum illud consideremus 
 quod suscitaturus mortuam ad faciendam fidem aemorrousam 
 ante curauit. et ut scias exempli gratia stetisse sanguinis 
 fluxum, dum illa petitur, ista curatur. sic et resurrectio temporalis 
 in domini passione celebratur, ut et perpetua illa credatur. 
 sic et Mariae paritura sterilis indicatur, ut conceptura uirgo

 

 
 
 
 credatur. denique audiuit parituram Elisabet nec de sua generatione 
 dubitauit.

uenerunt inquit serui dicentes principi: 
 noli uexare illum. adhuc et hi increduli ad resurrectionem, 
 quam Iesus in lege praedixit, in euangelio conpleuit. itaque 
 cum uenisset in domum, paucos futurae resurrectionis arbitros 
 adsciuit; non enim a multis continuo est credita resurrectio.

denique dicente domino: non est mortua puella, sed 
 dormit deridebant inquit eum. quicumque enim non credit 
 inridet. fleant igitur mortuos suos qui putant mortuos, ubi 
 resurrectionis fides est, non mortis species, sed quietis est. 
 nec illud abhorret Matthaei, quod ait tubicines fuisse in domo 
 - principis et turbam tumultuantem, uel Quia more ueteri tubicines 
 ad incendendos excitandosque luctus ferebantur adhiberi 
 uel quia per legis et litterae cantilenam exsultationem synagoga 
 non poterat capere spiritalem.

tenens ergo manum puellae 
 Iesus sanauit eam et iussit dari ei manducare. quod est testimonium 
 uitae, ut non phantasma, sed ueritas crederetur. 
 beatus ille cui manum sapientia tenet. utinam meos quoque 
 teneat actus, teneat manum iustitia, teneat dei uerbum, inducat 
 in penetralia sua, spiritum auertat erroris, conuertat salutis, 
 dari mihi iubeat manducare! panis enim caelestis est dei

 

 

 

 
 
 
 uerbum. inde et illa sapientia, quae diuini corporis et sanguinis 
 sacrosancta altaria repleuit alimentis, uenite inquit edite 
 panes meos et bibite uinum, quod miscui uobis.

quae 
 tamen tantae diuersitatis est causa? supra publice uiduae filius 
 suscitatur, hic remouentur plures arbitri. sed puto quod in 
 eo quoque pietas ibi domini declaretur, quia uidua mater 
 unici non patiebatur moras, et ideo ne amplius adficeretur 
 maturitas additur. est etiam forma sapientiae in uiduae filio 
 cito ecclesiam credituram, in archisynagogae filia credituros 
 quidem Iudaeos, sed ex pluribus pauciores.

Et quicumque non receperit uos, exeuntes de 
 ciuitate illa etiam puluerem de pedibus uestris excutite 
 in testimonium supra illos. qualis debeat esse qui 
 euangelizat regnum dei praeceptis euangelicis designatur, ut 
 sine uirga, sine pera, sine calciamento, sine pane, sine pecunia, 
 hoc est subsidii saecularis amminicula non requirens fideique 
 tutus putet sibi quo minus ea requirat magis posse subpetere. 
 quae possunt qui uolunt ad eum deriuare tractatum, ut spiritalem 
 tantummodo locus iste formare uideatur adfectum, qui 
 uelut indumentum quoddam uideatur corporis exuisse non 
 solum potestate reiecta contemtisque diuitiis, sed etiam carnis

 

 
 
 
 ipsius inlecebris abdicatis.

quibus primo omnium datur pacis 
 atque constantiae generale mandatum, ut pacem ferant, constantiam 
 seruent, hospitalis necessitudinis iura custodiant, 
 alienum a praedicatore regni caelestis adstruens cursitare per 
 domos et inuiolabilis hospitii iura mutare. sed ut hospitii 
 gratia deferenda censetur, ita etiam si non recipiantur, excutiendum 
 puluerem, egrediendum de ciuitate mandatur. quo 
 non mediocris boni remuneratio docetur hospitii, ut non solum 
 pacem tribuamus hospitibus, uerum etiam si qua eos terrenae 
 obumbrant delicta leuitatis, receptis apostolicae praedicationis 
 uestigiis auferantur. nec otiose secundum Matthaeum domus 
 quam ingrediantur apostoli legenda decernitur, ut mutandi 
 hospitii necessitudinisque uiolandae causa non suppetat. non 
 tamen eadem cautio receptori mandatur hospitii, ne dum hospes 
 eligitur, hospitalitas ipsa minuatur.

Sed haec ut secundum litteram de hospitii religione uenerabilis 
 est forma praecepti, ita etiam de mysterio sententia 
 caelestis adridet. etenim cum domus eligitur, dignus hospes 
 inquiritur. uideamus ne forte ecclesia praeferenda designetur 
 et Christus. quae enim dignior domus apostolicae praedicationis 
 ingressu quam sancta ecclesia? aut quis praeferendus 
 magis omnibus uidetur esse quam Christus, qui pedes 
 suis lauare consueuit hospitibus et quoscumque sua receperit 
 domo pollutis non patiatur habitare uestigiis, sed maculosos

 

 

 
 
 
 licet uitae prioris in reliquum tamen dignetur mundare processus? 
 hic est igitur solus quem nemo deserere debet, nemo 
 mutare, cui bene dicitur: domine, ad quem ibimus? uerba 
 uitae aeternae habes, et nos credimus. uides exsecutorem 
 caelestium praeceptorum, qui quoniam non mutauit hospitium, 
 caelestis consortium consecrationis emeruit.

fides igitur mpiimis 
 ecclesiae quaerenda mandatur, in qua si Christus, habitaturus 
 sit, haut dubie sit legenda. sin uero populus perfidus aut 
 praeceptor haereticus deformet habitaculum, uitanda haereticorum 
 conmunio, fugienda synagoga censetur. excutiendus 
 pedum puluis, ne fatiscentibus perfidiae sterilis siccitatibus 
 tamquam humi arido harenosoque mentis tuae uestigium 
 polluatur. nam sicut corporeas infirmitates populi fidelis suscipere 
 in se debet euangelii praedicator et tamquam propriis 
 inania gesta pulueri conparanda adleuare atque abolere uestigiis 
 iuxta quod scriptum est: quis infirmatur et non ego 
 infirmor? ita si qua est ecclesia, quae fidem respuat nec 
 apostolicae praedicationis fundamenta possideat, ne quam labem 
 perfidiae possit aspergere, deserenda est. quod apostolus quoque 
 euidenter adseruit dicens: haereticum hominem post 
 unam correptionem deuita.

Ait autem ad eos: date illis uos manducare. at illi 
 dixerunt: non sunt nobis plus quam quinque panes. 
 quae ratio est quod cum in posterioribus Iohannis passio 
 describatur, hic iam mortuus uerbis Herodis ostenditur? ne

 

 
 
 
 forte illa, quia post legis defectum euangelicus cibus incipit 
 ieiuna pascere corda populorum ? denique posteaquam illa quae 
 ecclesiae typum accepit a fluxu curata est sanguinis, posteaquam 
 apostoli ad euangelizandum regnum dei sunt destinati, 
 gratiae caelestis inpertitur alimentum. sed quibus inpertiatur 
 aduerte. non otiosis, non in ciuitate quasi in synagoga uel saeculari dignitate residentibus, sed inter deserta quaerentibus 
 Christum; qui enim non fastidiunt ipsi excipiuntur a Christo et cum ipsis loquitur dei uerbum non de saecularibus, sed 
 de regno caelorum. et si qui corporalis gerunt ulcera passi- 
onis, his medicinam suam libenter indulget.

consequens igitur 
 erat ut quos a uulnerum dolore sanauerat eos alimoniis spiritalibus 
 a ieiunio liberaret. itaque nemo cibum accipit Christi, 
 nisi fuerit ante sanatus, et illi qui uocantur ad cenam prius 
 uocando sanantur. si claudus fuit, gradiendi facultatem ut 
 ueniret accepit, si lumine priuatus oculorum, domum utique 
 domini nisi refusa luce intrare non potuit.

Ubique igitur mysterii ordo seruatur, ut prius per remissionem 
 peccatorum uulneribus medicina tribuatur, postea 
 alimonia mensae caelestis exuberet, quamquam nondum ualidioribus 
 haec turba reficiatur alimentis neque Christi corpore 
 et sanguine ieiuna solidioris fidei corda pascantur. lacte inquit 
 uos potaui, non esca; nondum enim poteratis. sed 
 nec adhuc quidem potestis. in modum lactis quinque sunt

 

 
 
 
 panes, esca autem solidior corpus est Christi, potus uehementior 
 sanguis est domini. non statim a primo epulamur 
 omnia neque potamus omnia. \'hoc primum\' inquit \'bibe*. est 
 ergo primum, est etiam secundum quod bibas. est et primum 
 quod manduces, est etiam secundum, est tertium. primo 
 quinque panes sunt, secundo septem, tertium ipsum corpus 
 est Christi.

nequaquam igitur talem dominum deseramus, 
 qui pro uniuscuiusque uiribus inpertire nobis alimenta dignatur, 
 ne aut infirmum ualidior cibus opprimat aut ualidum exilia 
 alimenta non satient; qui enim infirmus est holera manducet. 
 et ille qui iam uidetur laqueos infirmitatis euadere de. 
 quinque istis manducet panibus et duobus piscibus. certe 
 si petere cibum ueretur, ipse relictis suis omnibus festinet 
 ad dei uerbum. dum audire incipit, incipit esurire. incipiunt 
 apostoli esurientem uidere. etsi illi adhuc non intellegunt 
 quid esuriat, intellegit Christus. scit quod non saecularem 
 cibum esuriat, sed cibum Christi dicat. dimittere 
 eos ieiunos nolo, ne deficiant in uia: bonus dominus 
 studia exigit, uires ministrat.

utinam, domine Iesu, uelis mecum 
 istos ieiunos non dimittere, sed inpertitis a te epulis reficias 
 eos, ut possint tuis alimoniis fortiores infirmitatem ieiunii 
 non timere. dicas utinam etiam de nobis: nolo eos ieiunos 
 dimittere! et causam mihi dicito quare nolis ieiunos dimittere: 
 immo iam dixisti quia si quem dimittis ieiunum, deficit

 

 
 
 
 in uia, hoc est deficit uel in istius cursu uitae uel antequam 
 ad caput perueniat uiae, antequam perueniat ad patrem 
 et intellegat quod ex patre Christus est, intellegat quod 
 Christus e caelo et intellegat, quod Christus qui descendit 
 ipse est qui ascendit, ne forte cum acceperit quod natus 
 ex uirgine est, incipiat non dei uirtutem, sed hominis aestimare.

Ergo ne deficiant, inquit: date illis uos manducare. at 
 illi dixerunt: non sunt nobis plus quam quinque panes 
 et duo pisces, nisi nos eamus et emamus in omnem 
 hanc turbam escas. nondum intellexerant apostoli cibum 
 populi credentis non esse uenalem. nouerat Christus, nouerat 
 ipse nos potius esse redimendos, suas uero epulas gratuitas. 
 nondum ergo habebant discipuli cibum, qui redimere nos posset. 
 habebant tamen iam cibum, qui satiare nos posset, habebant 
 cibum, qui confirmare nos posset; panis enim confirmat 
 cor hominis. miseretur ergo dominus, ne quis deficiat in uia. 
 si quis ergo defecerit, non per dominum Iesum, sed per se 
 deficit, nec habes quod adscribas domino, qui uincit cum 
 iudicatur. quid enim dicas ei qui in te contulit omnia firmamenta 
 uirtutis? nonne te ipse genuit, nonne ipse te pauit? 
 cibus eius uirtus est, cibus eius fortitudo est. sed si tu neglegentia 
 tua uirtutem quam acceperas perdidisti, non alimentorum 
 caelestium, sed tuae mentis tibi praesidia defuerunt. denique

 

 
 
 
 dominus sicut super iustos et iniustos pluit, ita etiam iniustos 
 pascit et iustos.

nonne in escae uirtute, cum lam deficeret in 
 uia, sanctus Helias XL ambulauit diebus, et illam escam 
 angelus dedit? si autem te pauerit Iesus et acceptam escam 
 seruaueris, ambulabis non XL diebus et XL noctibus, sed — 
 audeo dicere scripturae fretus exemplis — XL annis egrediens 
 ab Aegyptiis finibus, donec peruenias in terram multam, in 
 terram fluentem mei et lac, quam iurauit dominus daturum 
 se patribus nostris. huius terrae tibi uirtus requirenda est. 
 quam possidet mitis. non istam terram dico quae arida est, 
 sed illam quae Christi confirmatur alimentis, quae sub imperio 
 constituta regis aeterni sanctorum incolatibus frequentatur.

Diuidit ergo escas dominus Iesus. et ille quidem uult dare 
 omnibus, negat nemini; dispensator enim est omnium. sed cum 
 ille panes frangat et det discipulis, si tu manus non extendas 
 tuas, ut accipias tibi escas, deficies in uia nec poteris in eum 
 culpam tuam referre, qui miseretur et diuidit, sed his diuidit 
 qui cum eo etiam in deserto permanent, qui et primo et 
 secundo die et tertio non recedunt. sic enim habes alibi: misereor 
 huius turbae, quia triduum est iam quod perseuerant 
 mecum. quanta dignatio, quanta m eo hominibus 
 inspiratur humanitas! non uult ieiunos dimittere, non uult, ne 
 deficiant in uia.

Noli ergo deficere a disciplina dei neque fatigeris, cum ab 
 eo increparis. non fatigeris nunc, ne postea fatigeris. quid enim 
 respondebis ei aut quomodo te excusabis, si escae uirtutem 
 quam ministrat amiseris? non potes dicere quia escam non 
 dedit, quia dat omnibus. non potes dicere quia noluit te bonum 
 facere, ante quem posuit bonum et malum, ut non ex necessitate 
 bonum tuum esset, sed uoluntarium. multum 
 enim refert inter eum qui necessitate inuitus aliquid agit et 
 inter eum qui ex uoluntate quod bonum est eligit; si enim 
 inuitus hoc ago, dispensatio mihi credita est; si 
 uolens, mercedem habeo. consideremus ergo quia stabimus 
 ante tribunal Christi et, si opus nostrum arserit, non habebimus 
 quod excusare possimus. dicet etenim quod iam per 
 prophetam locutus est: populus meus, quid feci tibi aut 
 in quo molestus tibi fui? responde mihi. dicet ei qui in 
 uia defecerit: qua ratione defecisti in uia? nonne panes feci, 
 nonne benedixi, nonne iussi dari? sed cur tu accipere noluisti?

quanti etiam praesentium deficient in uia et post hos sermones, 
 qui licet nostri sunt, tamen quia nemo dicit dominum Iesum 
 nisi in spiritu sancto, panes aestimandi sunt, quanti inquam 
 deficient et in uias gentium transuersis iteneribus fornicantes 
 abibunt! atque utinam unus et non plurimi! sed non Iesus 
 auctor defectus, etiamsi quis defecerit; omnibus enim

 

 
 
 
 distribuit qui sequuntur, siue quinque milia siue quattuor milia 
 sint.

Non otiosus numerus, non otiosus ordo, non otiosae reliquiae 
 manducantium. cur enim plures, id est quinque milia quinque 
 panibus, hoc est numero minore satiantur, pauciores uero, qui 
 sunt quattuor milia, septem panibus, hoc est numero redundantiore 
 pascuntur? si enim facti tantum sequamur miraculum, 
 uidetur esse diuinius quod de minore modo pluribus abundauit. 
 cur ergo quod minus est ei quod est amplius, quasi praestaret, 
 adiectum est? prius enim quinque milia quinque panibus, 
 postea etiam quattuor milia septem panibus satiata legimus.

quaeramus ergo mysterium, quod miraculum praestet. itaque 
 uidentur illa quinque milia quasi quinque corporis sensus adhuc 
 corporalibus proxima alimenta accepisse de Christo, quattuor 
 uero milia, etsi adhuc in corpore sint et in hoc mundo, qui 
 ex quattuor constat elementis, non otiose tamen feruntur 
 mysticae accepisse escam quietis; iam enim aequantur mundo 
 supra mundum futuri. nam etsi in hoc mundo sunt, intra 
 mundum tamen non sunt, quibus mysticae quietis inpertitur 
 alimentum; sex enim diebus mundus est factus, septimo requietum 
 est die. et dominus sanctificauit eum. ultra mundum ergo 
 quies, ultra mundum etiam fructus quietis. denique beati 

 

 
 
 
 pacifici; ipsi enim filii dei uocabuntur. nam cum deus 
 supra mundum sit, nemo utique potest deum uidere, nisi 
 mundum prius spiritali transcendat optutu. septima itaque 
 benedictio pacatorum; septem etiam illis quattuor milibus fragmentorum 
 sportae supersunt. non mediocris hic panis est 
 sabbatorum, panis sanctificatus. panis quietis. et fortasse si 
 primum quinque panes sensibiliter manducaueris, audebo et 
 dicam: post quinque panes et septem tertio in terra non 
 manducabis panem, sed supra terram manducabis octo panes, 
 sicut qui sunt in caelestibus; sicut enim septem panes panes 
 quietis, ita octo panes panes sunt resurrectionis. ergo isti qui 
 septem aluntur panibus triduo perstiterunt et fortasse integram 
 resurrectionis futurae fidem et constantiam consecuti. denique 
 sanctorum uox est: tribus diebus ambulabimus, ut epulemur 
 domino deo nostro. sed illa suo loco.

De quinque uero panibus sanctus Iohannes docuit me quod 
 nesciebam, quod non docuerat sanctus Matthaeus, non docuerat 
 sanctus Lucas — singulis enim diuersa inpertita est gratia — 
 docuit inquam me quinque istos panes hordiacios fuisse. et 
 ideo non inepte diximus escam istam esse habilem corporalibus. 
 cur enim primo hordiacios? quia primo lacte, deinde 
 esca nutriendus est qui accedit ad fidem: nondum enim 
 poteramus et fortasse plerique nec adhuc possumus. nam cum 
 sint inter nos contentiones et dissensiones, nonne carnales

 

 
 
 
 sumus et secundum hominem ambulamus? suis quaeque apta 
 sunt alimenta uirtutibus et ideo prius hordeum, deinde triticum 
 nobis ad alimoniam datur, fortiori uero sicut Heliae de 
 interioribus frumenti panis farinacius ministratur. quem autem 
 non queunt contaminare, sed pascere peccatores?

nec solum 
 panis et numeri, sed etiam accubitionis est differentia; illi 
 enim supra faenum discumbunt, isti supra terram recumbunt, 
 supra faenum quinque milia, supra terram quattuor milia. plus 
 est terram premere quam supra faenum iacere; illi enim adhuc 
 quibus sensus sunt corporales mollioribus delectantur et ideo 
 supra faenum recumbunt — omnis enim caro faenum — 
 isti uero supra terram, quae triticum et uinum gignit et oliuam, 
 cibum gratiae. consequuntur. illi discumbunt. isti recumbunt: 
 maior enim est quaedam requies recumbentis. ibi duo pisces, 
 hic sine numero, unde plerique septiformis spiritus gratiam 
 in panibus definitam, in piscibus quoque duplicis testamenti 
 figuram intellegendam putarunt.

non piget ergo aestimare 
 quod quattuor milia ex quattuor mundi collecta partibus, in 
 quibus ecclesia figuratur, maioris gratiae cibum sumant iuxta 
 quod scriptum est: quia uenient ab oriente et occidente 
 et a septemtrione et austro et recumbent cum 
 Abraham et Isaac et Iacob in regno caelorum. unde 
 hic gratiae patri aguntur a Christo; non enim frustra illic

 

 
 
 
 benedictio tantum, hic etiam actio gratiarum est. pro ecclesia 
 quippe sua dominus gratias patri agere consueuit, quia quae 
 abscondit sapientibus ea paruulis reuelauit. benedictio igitur 
 super nos, qui inferiores sumus, gratiarum actio super eos qui 
 de infirmitatibus corporum suorum sacratis passionibus triumpharunt. 
 iam illud in superioribus praelibauimus, quia cum 
 quinquageni discumbere iubentur, licet sacrato numero definito 
 tamen uidetur hic fundatioris ecclesiae populus, qui sine definitione 
 numeri recumbit.

Mysticum quoque est quod et manducans populus satiatur 
 et apostoli ministrant; nam et in satietate repulsae in perpetuum 
 famis indicium designatur, quia non esuriet qui acceperit 
 cibum Christi, et in apostolorum ministerio futura diuisio 
 dominici corporis sanguinisque praemittitur. iam illud diuinum, 
 quemadmodum quinque panes quinque milibus populis redundauerint; 
 non enim exiguo, sed multiplicato cibo populum 
 liquet esse satiatum.

uideres inconprehensibili quodam rigatu 
 inter diuidentium manus quas non fregerint fructificare particulas 
 et intacta frangentium digitis sponte sua fragmenta 
 subripere. qui haec legit quemadmodum iuges aquarum miretur 
 meatus et liquidis fontibus stupeat continuos fluere successus, 
 quando etiam panis exundat et naturae solidioris rigatus exuberat 
 ? haec igitur facta sunt ut illa quoque quae non cernimus 
 cerneremus. his euidenter illorum quoque designauit auctorem 
 et totius naturae creatorem materialis exsistere, quae non ut 
 philosophi uolunt repperta, sed facta gignendis omnibus rebus 
 successus defluos subministrat.

hoc quidem mirum quidquid 
 de fluminibus haurias signo dispendii non notari, quidquid de

 

 
 
 
 fontibus auferas usurario quodam reparari meatu. sed et 
 fluminibus si nihil decedere, nihil tamen uidetur accedere et 
 fontibus ut cumulata fluenta cernuntur ita, dum minuuntur 
 fluenta, produntur. at uero hic panis, quem frangit Iesus, 
 mystice quidem dei uerbum est et sermo de Christo, qui dum 
 diuiditur augetur; de paucis enim sermonibus omnibus populis 
 redundantem alimoniam ministrauit. dedit sermones nobis 
 uelut panes, qui in nostro dum libantur ore geminantur. uisibiliter 
 quoque panis iste incredibili ratione, dum frangitur, 
 dum diuiditur, dum editur, sine ulla dispendii conprehensione 
 cumulatur.

nec dubites uel quod in manibus ministrantium 
 uel in ore edentium cibus crescat, quando ubique nostri operis 
 testimonium ad firmamentum credulitatis adsciscitur. sic in 
 nuptiis ex fontibus uina ministris operantibus colorantur et 
 ipsi qui inpleuerant hydrias aqua uinum quod non detulerant 
 hauriebant. conprehende, si potes, tanta rerum miracula. hic 
 edentibus populis crescunt suis fragmenta dispendiis et de 
 quinque panibus maiores reliquiae quam summa est colliguntur, 
 illic in alienam speciem uertuntur elementa nec suos patitur 
 natura defectus nec suos agnoscit ortus, usus tamen proprios 
 recognoscit. quin etiam melior est mutati uini natura quam 
 nati, quia in arbitrio creatoris est et quos usus uelit adsignare 
 naturis et quas naturas inpertire gignendis. uide quantis 
 operibus opus adstruat. dum aquam minister infundit, odor 
 transfusus inebriat, color mutatus informat, fidem quoque 
 sapor haustus adcumulat.

conferant gentiles, si placet, cum 
 Christi beneficiis deorum suorum non facta, sed ficta. ferunt 
 certe eorum fabulae fuisse regem quendam, qui quidquid tangebat 
 aurum fiebat. sed etiam conuiuia ipsa feralia; nam et

 

 
 
 
 ipsa mantelia digitis adprehensa riguerunt et cibus in ore 
 crepitabat ferens non alimenta, sed uulnera et in gutture 
 potus haerebat nec penetrare facilis nec redire. digna beneficia 
 uotis, digna tanto munera precatore, digna liberalitas conferente! 
 talia sunt idolorum beneficia, ut cum uidentur prodesse. 
 plus noceant. at uero Christi munera parua uidentur et 
 maxima sunt. denique non uni conlata, sed populis; nam et 
 cibus edentium in ore crescebat et uidebatur esse corporalis 
 alimoniae, sed sumebatur salutis aeternae.

Cur autem quinque milibus hominum plus redundat, quattucr 
 milibus minus? quia quattuor milia ista triduo cum 
 Christo fuerunt et ideo amplius caelestis pabuli receperunt.

nec otiose quae turbae supersunt a discipulis colliguntur, quia 
 ea quae diuina sunt aput electos facilius possis quam aput 
 populos repperire. utinam mihi contingat audire: collige quae 
 supersunt! si audiero et fecero, habebo multa quae turbae, 
 habebo multa quae pueri et mulieres edere nequiuerunt. beatus 
 ille qui potest colligere quae etiam doctis supersunt.

uideamus 
 quomodo colligat. dixit lex: non moechaberis. fregit hunc 
 panem Christus, diuisit hoc uerbum, non aliunde adiciens, sed 
 de suo partiens. qui uiderit inquit ad concupiscendum 
 mulierem iam moechatus est eam. habes fragmentum de 
 suo. addidit: si oculus tuus dexter scandalizat te, erue 
 eum. habes aliud: et si dextera tua scandalizat te, 
 abscide eam et: qui dimissam a uiro ducit moechatur. 
 uides ex uno quam multa fragmenta. Moyses dicit quod Abraham 
 duos filios habuit, unum de ancilla et unum de libera. Paulus 
 dixit: haec sunt duo testamenta. diuisit hoc uerbum et

 

 
 
 
 inuenit mysterium. beatus ergo qui colligit quae diuidit Christus.

qua ratione autem cofinos duodecim Christus inpleuit 
 nisi ut illud populi Iudaici solueret quia manus eius in 
 cofino seruierunt, hoc est populus qui ante lutum in cofinis 
 colligebat hic iam per crucem Christi uitae caelestis operatur 
 alimoniam et eo fidei cibum congerit, ubi erat ante caenum 
 perfidiae gentilis. nec paucorum hoc munus, sed omnium est. 
 nam per duodecim cofinos tamquam tribuum singularum fidei 
 firmamentum redundat; panis enim confirmat cor hominis.

Dixit autem illis: uos quem me dicitis esse? respondit 
 Simon Petrus: Christum dei. ne turbae quidem 
 otiosa opinio est, quia alii Helian, quem uenturum putabant, 
 alii Iohannem, quem decollatum sciebant, aut unum de 
 prophetis prioribus surrexisse credebant. sed hoc quaerere 
 supra nos est: alterius sententiae, alterius prudentiae est. nam 
 si Paulo apostolo satis est nihil scire nisi Christum Iesum et 
 hunc crucifixum, quid amplius mihi desiderandum est scire 
 quam Christum? in uno enim hoc nomine et diuinitatis et 
 incarnationis expressio et fides est passionis. et ideo licet 
 ceteri apostoli sciant, Petrus tamen respondit prae ceteris: 
 tu es Christus filius dei uiui. conplexus est itaque omnia, 
 qui et naturam et nomen expressit, in quo summa uirtutum 
 est. etiamne nos de generatione dei adserimus quaestiones, cum 
 Paulus iudicauerit nihil se scire nisi Christum Iesum et hunc 
 crucifixum, Petrus nihil aliud quam dei filium putauerit 
 confitendum? nos et quando et quomodo natus sit et quantus 

 

 
 
 
 sit humanae infirmitatis contemplatione rimamur. sciuit Paulus 
 quod in istis magis offendiculum quaestionis quam aedificationis 
 profectus esset et ideo iudicauit nihil se scire nisi 
 Christum Iesum. sciuit Petrus quod in filio dei omnia sint: 
 omnia enim dedit pater filio. si omnia dedit, aeternitatem 
 quam habet maiestatemque transfudit. sed quo prolabor longius? 
 finis fidei meae Christus est, finis fidei meae dei filius 
 est. non licet mihi scire generationis seriem, non licet tamen 
 nescire generationis fidem.

Crede igitur sic quemadmodum Petrus credidit, ut et tu 
 beatus sis, ut et tu audire merearis: quoniam non caro et . 
 sanguis tibi reuelauit, sed pater meus qui in caelis 
 est. caro enim et sanguis non queunt nisi quae terrena sunt 
 reuelare, at uero qui spiritu loquitur mysteria non carnis et 
 sanguinis magisterio, sed diuina inspiratione fundatur. noli ergo 
 adquiescere carni et sanguini, ne carnis et sanguinis praecepta 
 haurias atque ipse sanguis et caro fias. qui enim carni adhaeret, 
 caro est et qui adhaeret deo unus spiritus est. 
 non permanebit inquit spiritus meus in hominibus 
 istis in aeternum, propter quod sint carnales.

sed 
 utinam caro et sanguis non sint qui audiunt, sed a carnis et 
 sanguinis remoti cupiditatibus possint dicere singuli: non 
 timebo quid faciat mihi caro! qui enim carnem uicerit 
 ecclesiae fundamentum est et, si aequare Petrum non potest, 
 imitari potest; magna sunt enim dei munera, qui non solum 
 nobis quae fuerant nostra reparauit, uerum etiam quae sunt

 

 

 

 
 
 
 sua propria concessit.

refert tamen quid sibi uelit quod non 
 alium turbae opinabantur nisi aut Helian aut Hieremiam aut 
 Iohannem Baptistam. et Helian forte, quia raptus ad caelum 
 est. sed non Helias Christus. ille rapitur, iste regreditur; ille 
 inunam rapitur, iste rapinam non arbitratus est esse se 
 aequalem deo; ille petitis ignibus uindicatur, hic persecutores 
 suos maluit sanare quam perdere. cur autem Hieremiam putabant? 
 fortasse quia sanctificatus in uulua est. sed non hic 
 Hieremias. ille sanctificatur, iste sanctificat; illius sanctificatio 
 coepit ex corpore, hic sanctus ex sancto. cur etiam 
 Iohannem populus putat nisi forte quia in matris utero 
 positus domini praesentiam sentiebat? sed non hic Iohannes. 
 ille adorabat in utero, hic adorabatur; ille baptizabat in aqua, 
 Christus in spiritu; ille paenitentiam suadebat, hic peccata 
 donabat.

Et ideo Petrus non exspectauit populi sententiam, sed suam 
 promsit dicens: tu es Christus filius dei uiui. qui est 
 semper est nec coepit ut esset et esse non deficit. magna 
 autem Christi gratia, qui omnia prope uocabula sua discipulis 
 donauit suis. ego sum inquit lux mundi et id tamen quo 
 ipse gloriatur discipulis nomen indulsit dicens: uos estis lux 
 mundi. ego sum panis uiuus et: nos omnes unus panis 
 sumus. ego sum uitis uera et tibi dicit: plantaui te

 

 
 
 
 uitem fructuosam omnem ueram. petra est Christus — 
 bibebant enim de spiritali sequenti petra, petra autem 
 erat Christus —: etiam discipulo suo huius uocabuli gratiam 
 non negauit, ut et ipse sit Petrus, quod de petra habeat 
 soliditatem constantiae, fidei firmitatem.

enitere ergo ut et tu 
 petra sis. itaque non extra te, sed intra te petram require. 
 petra tua actus est, petra tua mens est. supra hanc petram 
 aedificatur domus tua, ut nullis possit nequitiae spiritalis 
 euerberari procellis. petra tua fides est, fundamentum est fides 
 ecclesiae. si petra fueris, in ecclesia eris, quia ecclesia supra 
 petram est. si in ecclesia fueris, portae inferi non praeualebunt 
 tibi. portae inferi portae mortis sunt, portae autem mortis 
 portae esse ecclesiae non possunt.

quae autem sunt portae 
 mortis, hoc est portae inferi nisi singula quaeque peccata? si 
 fornicatus fueris, portas mortis ingressus es. si fidem laeseris, 
 portas penetrasti inferi. si peccatum mortale conmiseris, portas 
 mortis intrasti. sed potens est deus, qui exaltet te de portis 
 mortis, ut adnunties omnes laudes eius in portis filiae Sion. 
 portae autem ecclesiae portae castitatis sunt, portae iustitiae, 
 quas iustus intrare consueuit dicens: aperite mihi portas 
 iustitiae et ingressus in eas confitebor domino. sed 
 ut porta mortis porta inferi ita et porta iustitiae dei porta 
 est; haec enim porta domini, iusti intrabunt per eam. 
 et ideo fuge pertinaciam delictorum, ne portae tibi possint 
 inferi praeualere; si enim dominatum fuerit peccatum in te,

 

 

 
 
 
 mortis porta praeualuit fuge ergo contentiones dissensiones 
 strepitus tumultusque discordiae, ne per portas mortis ingressus 
 incurras. dominus enim Iesus Christus praedicari se primo 
 noluit, ne ullus strepitus nasceretur. increpat discipulos suos. 
 ne cui haec dicerent quod oportet filium hominis multa 
 pati et reprobari a principibus sacerdotum et senioribus 
 et scribis et occidi et die tertia resurgere.

et 
 fortasse ideo hoc addidit, quia sciebat dominus difficile passioni 
 et resurrectioni etiam discipulos credituros. et ideo 
 passionis et resurrectionis suae adsertorem se esse maluit, ut 
 ex facto fides, non ex audito discordia nasceretur. ergo Christus 
 noluit gloriari, sed maluit ignobilis uideri, ut passionem 
 subiret: et tu qui ignobilis natus es gloriaris? eadem tibi qua 
 Christus ambulauit gradiendum est uia. haec eius agnitio, 
 haec eius imitatio per ignobilitatem et bonam famam, ut 
 glorieris in cruce, sicut ipse est gloriatus. sic ambulauit 
 Paulus et ideo gloriatur dicens: mihi autem absit gloriari 
 nisi in cruce domini nostri Iesu Christi.

sed uideamus 
 cur secundum Matthaeum repperiamus admonitos discipulos, 
 ne cui dicerent quod ipse sit Christus, hic autem scriptum sit 
 increpatos esse, ne cui haec dicerent. quod esset multa passurus 
 et resurrecturus. uidetis quod in uno Christi nomine 
 omnia sint. ipse est enim Christus qui natus ex uirgine est, 
 ipse est qui mirabilia fecit in populo, ipse qui mortuus est 
 pro peccatis nostris et resurrexit a mortuis. unum horum si

 

 
 
 
 retraxeris, retraxisti salutem tuam. nam etiam haeretici habere 
 sibi Christum uidentur; nemo enim Christi nomen negat, sed 
 negat Christum qui non omnia quae Christi sunt confitetur. 
 multis igitur ex causis iubet tacere discipulos, ut fallat principem 
 mundi, ut declinet iactantiam, doceat humilitatem, 
 simul ne rudes et inperfecti adhuc discipuli maximae praedicationis 
 molibus opprimantur.

Nunc qua causa etiam inmundos spiritus lubeat tacere 
 consideremus. sed et hoc nobis scriptura aperuit, quia peccatori 
 dixit deus: quare tu enarras iustitias meas? ne quis, 
 dum praedicantem audit, sequatur errantem; inprobus enim 
 magister est diabolus, qui falsa ueris saepe permiscet, ut 
 specie ueritatis testimonium fraudis obtexat.

etiam illud consideremus, 
 utrum hic primum mandauerit discipulis, ne cui 
 dicerent quia ipse esset Christus an uero et ante mandauerit, 
 quando apostolos duodecim destinauit denuntians illis: in uias 
 gentium ne abieritis et in ciuitates Samaritanorum 
 ne introieritis; ite autem ad oues quae perierunt 
 domus Israhel. aegrotos curate, leprosos mundate, 
 daemones eicite et: discite quis in ea dignus sit 
 et ibi manete. itaque nec hic mandatum uidetur, ut Christum 
 dei filium praedicarent.

ordo igitur disputationis est 
 ordo tractatus, et ideo etiam nos, cum aliqui ex gentibus 
 uocantur ad ecclesiam, ita praeceptorum seriem formare debemus, 
 ut primo unum deum auctorem mundi omniumque esse 
 doceamus, in quo uiuimus et sumus et mouemur, cuius et

 

 
 
 
 genus sumus, ut non solum propter munera lucis et uitae, 
 uerum etiam propter cognationem quandam generis diligendus 
 a nobis sit, deinde opinionem illam, quae est de idolis, destruamus, 
 quod non possit auri argentique uel ligni materia uim in 
 se habere diuinam. cum unum deum esse persuaseris, tunc 
 indicio eius adstrues per Christum nobis salutem datam incipiens 
 ab illis quae gessit in corpore et ea diuina describens, 
 ut plus quam homo fuisse uideatur, uictam unius uirtute 
 mortem, mortuum ab inferis suscitatum; paulatim enim fides 
 crescit, ut cum supra hominem fuisse uideatur, deus esse 
 credatur. nam nisi probaueris quod facere illa sine diuina uir\' 
 tute non potuit, quemadmodum potes probare in eo uim fuisse 
 diuinam?

Sed fortasse nobis parum auctoritatis et fidei deferatur: 
 lege sermonem apostoli aput Athenienses habitum, qui si a 
 primo destruere uoluisset caerimonias idolorum, sermonem 
 eius aures gentilium respuissent. ab uno igitur deo operatore 
 mundi incipit dicens: deus qui fecit mundum et cuncta 
 quae sunt in eo. negare non poterant unum operatorem esse 
 mundi. unum deum, unum omnium creatorem. adiunxit eo 
 quod caeli et terrae dominus in manu factis non dignetur habitare, 
 deinde quod intra auri argentique cassam materiem 
 nequaquam ueri simile sit artificio hominis uim diuinitatis 
 includi, erroris remedium docens esse studium paenitendi. 
 tunc uenit ad Christum nec tamen deum maluit quam

 

 
 
 
 hominem nuncupare dicens: in uiro, quo definiuit omnibus 
 fidem, suscitans eum ab inferis. qui enim tractat debet 
 audientium considerare personas, ne prius inrideatur quam 
 audiatur. quando enim Athenienses crederent quia uerbum caro 
 factum est et de spiritu uirgo concepit, qui inridebant quia 
 resurrectionem audierant mortuorum? tamen et Dionysius 
 Ariopagites credidit et alii crediderunt in uirum, ut in deum 
 crederent. quid interest quo quisque credat ordine? non in 
 principiis perfecta quaeruntur, sed de principiis ad ea quae 
 perfecta sunt peruenitur. ergo tali Athenienses informauit 
 praecepto, talis nobis aput gentiles ordo seruandus est.

at 
 uero cum Iudaeos adloquerentur apostoli, ipsum Christum 
 esse dicebant, qui propheticis nobis esset promissus oraculis, 
 quem non prius auctoritate sua dei filium nominabant, sed 
 uirum probatum, uirum iustum, uirum a mortuis suscitatum, 
 illum uirum de quo dictum est in prophetis: filius meus 
 es tu, ego hodie genui te. ita ergo et tu ad ea quae 
 difficile creduntur auctoritatem diuini sermonis adscisce et 
 promissum eius aduentum prophetarum uoce designa, resurrectionem 
 quoque multo ante conpertam scripturarum testimoniis 
 edoceto, non usitatam cum ceteris atque conmunem, ut in 
 ipsa suscitati corporis adsertione aeternae testimonium diuinitatis 
 adquiras. cum enim ceterorum corpora corruptionem 
 probaueris subisse post mortem, hunc utique de quo dicitur: 
 non dabis sanctum tuum uidere corruptionem, conprobas 
 humanae fragilitatis expertem, probas humanae condicionis 
 merita supergressum, deo magis quam hominibus 
 conferendum.

Quodsi ad sacramenta fidelium tendens catechumenus 

 

 
 
 
 endus sit, dicendum quia unus deus est, ex quo omnia, et 
 unus Iesus Christus, per quem omnia, non duos dominos 
 esse dicendos, perfectum quidem patrem, perfectum esse et 
 filium, sed unius patrem et filium esse substantiae, uerbum 
 aeternum dei, non quod profertur, sed quod operatur, ex patre 
 genitum, non uoce editum. prohibentur ergo apostoli euangelizare 
 eum dei filium, ut euangelizarent postea crucifixum. 
 haec est fidei gloria, si uere intellegas crucem Christi. aliae 
 cruces nihil mihi prosunt, sola crux Christi mihi utilis est et 
 uere utilis, per quam mihi mundus crucifixus est et 
 ego mundo. si mihi crucifixus est mundus, scio quia mortuus 
 est: non diligo eum; scio quia praeterit: non concupisco 
 eum; scio quia corruptella consumet hunc mundum: quasi 
 faetidum uito, quasi luem caueo, quasi nociturum relinquo.

sed non statim per crucem possunt aliqui credere salutem 
 mundo refusam. adstrue ergo per historiam Graecorum hoc 
 fuisse possibile. sic interdum etiam apostolus suadet incredulis 
 nec uersus refugit poeticos, ut fabulas destruat poetarum. si 
 enim reuocetur in memoriam quod legiones saepe et magnos 
 populos oblatis aliquorum mortibus historiae Graecorum adserant 
 liberatos, si recordentur quod imperatoris filia propter 
 Graecorum exercitus transferendos ad sacrificium sit uocata, 
 si nostrum illud consideremus quia sanguis hircorum et 
 taurorum et cinis uitulae aspersus inquinatos

 

 
 
 
 sanctificat ad carnem emundandam, sicut ad Hebraeos scriptum 
 est, si pestilentia regionum aliquibus hominum contracta 
 peccatis unius alicuius morte adseritur esse resoluta, quod 
 aut ratione praeualuit aut dispositione conualuit, quo facilius 
 in crucem domini crederetur, procliue erit ut qui sua 
 negare non possunt nostra confirment.

sed quoniam nullus 
 hominum tantus esse potuit, qui totius mundi peccata tolleret, 
 neque Enoch neque Abraham neque Isaac, qui licet morti 
 se obtulerit, seruatus tamen est, quia omnia non poterat 
 abolere peccata — quis enim tantus homo, in quo omnium 
 peccata morerentur? — idcirco non unus e plebe, non unus 
 e numero, sed filius dei a deo patre electus est, qui cum 
 supra omnes esset, pro omnibus se posset offerre. quem mori 
 oportuit, ut cum esset fortior morte, alios liberaret factus 
 inter mortuos sine adiutorio liber, sine adiumento scilicet 
 hominis aut alicuius creaturae liber, a morte, et bene 
 liber, qui seruitutem cupiditatum reppulit, mortis uincla 
 nesciuit.

Dico autem uobis uere: sunt aliqui hic stantes qui 
 non gustabunt mortem, donec uideant regnum dei. 
 semper dominus sicut ad praemia- erigit futura uirtutum atque 
 utilem saecularium rerum docet esse contemtum, ita etiam 
 infirmitatem mentis humanae praesentium remuneratione sustentat. 
 arduum quippe est crucem tollere et animam periculis,

 

 
 
 
 morti corpus offerre, negare quod sis, cum uelis esse quod 
 non sis, raroque quamuis excelsa uirtus futuris conmutat praesentia. 
 difficile quippe uidetur hominibus, ut spem periculis 
 emant damnoque praesentium futurae lucrum mercentur aetatis. 
 ergo bonus et moralis magister ne qui desperatione frangatur 
 aut taedio, quoniam uitae dulcis inlecebra constantem quoque 
 mulcet adfectum, continuos uiuendi successus fidelibus pollicetur; 
 frigent enim solacia sub metu mortis magnusque amor uitae 
 aegre blanditias spei cum adpetitae salutis terrore conpensat. 
 non habes igitur quod queraris, non habes quod excuses: 
 arbiter omnium dedit et uh\'tuti praemium et infirmitati remedium, 
 ut praesentibus sustineatur infirmitas, uirtus futuris. 
 si fortis es, contemne mortem; si inbecillus es, fuge. sed 
 nemo potest fugere mortem, nisi uitam sequatur. uita tua 
 Christus est; ipsa est uita, quae mori nescit.

itaque si uolumus 
 mortem non timere, stemus ubi Christus est, ut et de 
 nobis dicat: uere sunt aliqui hic stantes. qui non gustabunt 
 mortem. non satis est stare, nisi ubi Christus est 
 stetur; soli enim non queunt gustare mortem qui possunt 
 stare cum Christo. in quo licet ex uerbi ipsius qualitate 
 perpendere ne tenuem quidem sensum mortis habituros qui 
 Christi uideantur meruisse consortia. certe mors corporis 
 libando gustetur, uita animae possidendo teneatur.

Sed quid est gustare mortem? ne forte quemadmodum panis 
 uita est ita etiam panis mors sit? sunt enim qui manducant 

 

 
 
 
 panem doloris; sunt etiam Aethiopum populi, qui acceperunt 
 in escam draconem. absit a nobis uenenum draconis uorare; 
 . habemus enim panem uerum, panem illum, qui descendit e 
 caelo. panem illum manducat qui ea quae scripta sunt seruat. 
 sunt ergo qui mortem non gustent, donec uideant regnum dei. 
 sunt etiam qui mortem non uideant. sicut scriptum est: quis 
 est homo qui uiuet et non uidebit mortem?

sed quis 
 est homo qui non moriatur, cum resurrectio nisi mortui esse 
 non possit? quamuis de Enoch et Helia nullam mortem corporis 
 acceperimus et de euangelista Iohanne dominus dixerit: 
 si eum uolo manere, donee uenio, tamen quoniam non de 
 uno Iohanne hic putamus expressum, sed generale de multis 
 hoc esse praeceptum, non hic mors corporis, sed animae 
 denegatur. sunt enim qui mortui uiuant, quoniam sunt qui 
 uiuentes mortui sint, sicut illa quae uiuens mortua est, 
 sicut scriptum est: ueniat mors super eos, et descendant 
 in infernum uiuentes. si ergo uiuus quis in infernum 
 descendit — peccato enim mortis in infernum descendit habitaculum 
 — sunt profecto quibus nec in morte corporis 
 interruptus sit ordo uiuendi, sicut Abraham, Isaac et Iacob, 
 quos uiuere diuinae sententiae auctoritate conperimus, quoniam 
 cum sit deus Abraham, Isaac et Iacob, non utique deus 
 mortuorum est, sed uiuentium.

 

 
 
 Itaque non de uno, sed de plurimis dicit; neque enim Petrus

mortuus est, cui iuxta dominicam sententiam inferi porta 
 praeualere non potuit, nec Iacobus et Iohannes mortui filii, 
 tonitrui, quibus in usum gloriae caelestis adsumtis non praeualent 
 terrena, sed subiacent. esto ergo et tu Petrus, deuotus 
 fidelis pacificus, ut portas ecclesiae aperias, portas mortis 
 euadas. esto filius tonitrui. dicis: quomodo possum esse filius 
 tonitrui? potes esse, si non in terra, sed in pectore Christi 
 recumbas. potes esse filius tonitrui, si te terrena non moueant, 
 sed ipse potius ea quae terrena sunt mentis tuae uirtute concutias. 
 tremat te terra, non capiat; uereatur caro potestatem 
 animi tui et concussa subdatur. eris filius tonitrui, si fueris 
 filius ecclesiae. dicat et tibi de patibulo crucis Christus: ecce 
 mater tua, dicat et ecclesiae: ecce filius tuus; tunc enim 
 incipies esse filius ecclesiae, cum in cruce uictorem uideris 
 Christum. nam qui crucem scandalum putat Iudaeus est, 
 ecclesiae filius non est; qui crucem stultitiam putat Graecus 
 est. ille est autem ecclesiae filius qui crucem triumphum putat, 
 si uocem Christi triumphantis agnoscat.

ergo ut scias quia 
 Petrus, Iohannes et Iacobus mortem non gustauerunt, gloriam 
 resurrectionis uidere meruerunt; solos enim tres istos post 
 haec fere uerba in diebus octo adsumsit et duxit m montem. 
 quid est quod iste dicit: in diebus octo post haec uerba?

 

 
 
 
 ne forte quia is ()qui uerba Christi audit et credit resurrectionis 
 tempore gloriam Christi uidebit? octaua enim die facta est 
 resurrectio, unde et plerique psalmi in octauam scribuntur. aut 
 forte ut ostenderet nobis quia dixerat quod is, qui propter dei 
 uerbum perdiderit animam suam, saluam faciet eam, quoniam 
 promissa sua in resurrectione restituat.

sed Matthaeus et Marcus 
 post dies sex adsumtos hos esse memorarunt. de quo 
 possemus dicere post sex milia annorum - mille enim anni 
 in conspectu dei tamquam dies una —, sed plures quam 
 sex milia conputantur anni et malumus sex dies per symbolum 
 intellegere, quod sex diebus mundi opera sunt creata, 
 ut per tempus opera, per opera mundum intellegamus. et ideo 
 mundi temporibus inpletis resurrectio futura monstratur aut 
 quia is qui supra mundum ascenderit et huius saeculi 
 momenta transcenderit uelut in sublimi locatus futurae resurrectionis 
 fructum exspectabit aeternum.

Transcendamus igitur opera mundi, ut possimus faciem ad 
 faciem deum uidere. ascende in montem qui euangelizas 
 Sion. si in montem ascendit qui euangelizat Sion, quanto 
 magis qui Christum euangelizat et Christum in gloriam resurgentem? 
 fortasse enim in corpore eum multi uideant; multi 
 enim secundum carnem cognouimus Christum, nunc 
 autem iam non nouimus.

multi cognouimus, quia multi 
 uidimus — uidimus eum, et non habebat speciem neque 
 decorem —, tres autem soli et tres electi ducuntur ad montem.

 

 
 
 
 putarem in tribus mystice genus hominum conprehensum, 
 quia ex tribus filiis Noe genus omne defluxit humanum, nisi 
 electos cernerem. aut fortasse quia soli ex omnibus ad resurrectionis 
 peruenire gratiam qui Christum confessi fuerint 
 merebuntur, quia inpii in iudicium non resurgunt, sed 
 tamquam habito iudicio puniuntur. tres igitur eliguntur qui 
 
 ascenderent montem, quia et duo eliguntur qui cum domino 
 uiderentur. utrimque sacratus numerus. et hoc fortasse propterea, 
 quia nemo potest resurrectionis uidere gloriam nisi qui 
 integrum mysterium trinitatis incorrupta fidei sinceritate seruauerit. 
 Petrus ascendit, qui claues regni caelorum accepit, 
 Iohannes, cui committitur mater, Iacobus, qui primus solium 
 sacerdotale conscendit.

inde apparent Moyses et Helias, hoc 
 est lex et propheta cum uerbo; neque enim lex potest esse 
 sine uerbo neque propheta nisi qui de dei filio prophetauit. 
 et illi quidem fili tonitrui corporali gloria Moysen quoque et 
 Helian speculati sunt, sed etiam nos cotidie uidemus Moysen 
 cum dei filio; uidemus enim legem in euangelio, cum legimus: 
 diliges dominum deum tuum, uidemus Helian cum dei 
 uerbo, quando legimus: ecce uirgo in utero accipiet.

Unde bene Lucas addidit quia dicebant excesaum eius 
 quem conpleturus erat in Hierusalem. docent enim te 

 

 
 
 
 de excessu eius mysteria. et hodie Moyses docet et hodie 
 Helias loquitur et hodie in maiore gloria Moysen uidere possumus. 
 quis enim non potest, quando et populus Iudaeorum 
 eum uidere potuit, immo uidit? uidit enim in gloria faciem 
 Moysi, sed uelamen accepit, sed m montem non ascendit et 
 ideo errauit. qui solum Moysen uidit, dei uerbum simul uidere 
 non potuit.

reuelemus igitur nos faciem nostram, ut reuelata 
 facie gloriam dei speculantes in eandem imaginem 
 reformemur. ascendamus in montem, deprecemur dei uerbum, 
 ut in specie et pulchritudine sua appareat nobis et confortetur 
 et prospere procedat et regnet. et haec enim mysteria 
 sunt et referuntur altius; etenim pro tua. possibilitate tibi 
 uerbum aut minuitur aut crescit, ac nisi altioris prudentiae 
 cacumen ascendas, non tibi apparet sapientia, non tibi apparet 
 mysteriorum cognitio, non tibi apparet quanta sit gloria, 
 quanta sit species in dei uerbo, sed dei uerbum quasi quodam 
 apparet m corpore non habens suam speciem neque 
 decorem et apparet quasi homo in plaga, qui ferre possit 
 infirmitates nostras, apparet tibi quasi quidam sermo natus ex 
 homine litterarum opertus inuolucris, uirtute spiritus non 
 refulgens. sed si, dum hominem consideras, de uirgine credas 
 esse generatum et paulatim adspiret fides quod de spiritu dei 
 natus sit, incipis montem ascendere. si in cruce positum 
 triumphantem de morte uideas, non peremtum, si uideas quod 
 terra tremuit, sol refugit, tenebrae offusae sunt oculis perfidoi*um, 
 monumenta aperta sunt, mo]\'tui resurrexerunt, ut esset

 

 
 
 
 indicio quia gentilis populus, qui mortuus erat deo, tamquam 
 reseratis corporis sui tumulis infuso crucis lumine resurrexit, 
 si hoc uideas mysterium, in excelsum ascendisti montem, alteram 
 uerbi gloriam cernis.

Uestimenta eius alia deorsum sunt, alia sursum. et fortasse 
 uestimenta uerbi sermones sunt scripturarum et quaedam 
 intellectus indumenta. diuini, quia sicut ipse Petro et Iohanni 
 et Iacobo in altera specie apparuit et uestitus eius albus 
 refulsit, ita et oculis tuae mentis iam diuinarum lectionum 
 sensus albescit. fiunt igitur uerba diuina sicut nix, uestimenta 
 uerbi candida nimis, qualia fullo super terram 
 facere non potest.

quaeramus hunc fullonem, quaeramus 
 hanc niuem. legimus ad uillam fullonis ascendisse Esaiam. 
 quis est iste fullo nisi forte ille qui delicta nostra lauare 
 consueuit? denique ipse dixit: si fuerint delicta uestra 
 sicut phoenicium, ut niuem dealbabo. quis est iste 
 fullo nisi qui indumenta nostri intellectus indumenta uirtutum 
 ablutis maculis corpora.Hbus soli solet offerre diuino?

audiui etiam, ut ad redarguendos eos de contrariis sumamus 
 exemplum, t duorum prudentium facundiam niui et 
 apibus conparasse. inueni quoque dixisse Dauid: quam dulcia

 

 
 
 
 faucibus meis uerba tua, super mel et fauum ori meo! 
 et infra: lucerna pedibus meis uerbum tuum, domine, 
 et lux semitis meis. uerbum dei lux est, uerbum dei nix 
 est. super mel quoque et fauum est dei uerbum, quod ore 
 diuino melle dulcior fluxit oratio, et perspicua niuis ritu mollioribus 
 cadunt uerba sententiis. uere hic solus sermo niuibus 
 conparandus, qui de caelo missus in terras ieiuna nostrorum 
 arua pectorum fecundauit. quod non usurpatorie praesumtum. 
 sed ei lectionis serie deriuatum deus ipse testatur dicens: 
 exspectetur sicut pluuia eloquium meum et descendant 
 uelut ros uerba mea, sicut imber super gramen 
 et sicut nix super faenum.

utinam, domine Jesu, mens mea 
 pluuiae tuae umore uiridescat. utinam terram meam niuis 
 istius candore respergas, ne praepropero calore uernantis corporis 
 arua luxurient, sed potius fotu niuali semina uerbi 
 caelestis pressa fecundent! nix cum cadit, aues caeli ubi 
 inhabitent non habent et laetior solito tritici prouentus exuberat.

Uidit hanc gratiam Petrus, uiderunt et qui cum illo erant, 
 et licet somno grauati fuissent. premit enim inconprehensibilis 
 splendor diuinitatis nostri corporis sensus. nam si solis radium 
 e regione oculorum contuentium corporea nequit acies sustinere, 
 quomodo dei gloriam humanorum ferret corruptela. 
 membrorum? eoque purior et subtilior exhausta concretione

 

 

 

 
 
 
 uitiorum corporis habitus in 1\'esun\'ectione formatur. et fortasse 
 ideo grauati somno erant, ut resurrectionis uiderent speciem 
 post quietem. itaque euigilantes uiderunt maiestatem eius; 
 nemo enim nisi uigilans gloriam uidet Christi. delectatus est 
 Petrus, et quem saeculi huius inlecebrosa non caperent, gratia 
 resurrectionis inlexit.

bonum est inquit nos hic esse — 
 hinc et ille: dissolui enim et cum Christo esse multo 
 melius — nec laudasse contentus non solum adfectu sed 
 etiam factorum deuotione praestantior ad exaedificanda tabernacula 
 tria inpiger operarius conmunis obsequii ministerium 
 pollicetur. et quamuis nesciret quid diceret, tamen pollicebatur 
 officium, quo non inconsulta petulantia, sed praematura deuotio 
 fructus pietatis adcumulat. nam quod ignorabat condicionis 
 fuit, quod promittebat deuotionis. sed non capit humana condicio 
 in hoc corruptibili, in hoc mortali corpore facere 
 tabernaculum deo. siue in animo siue in corpore siue alio 
 aliquo loco fuge quaerere quod non licet scire. si Petrus nesciuit, 
 quemadmodum tu potes scire? si nesciuit ille qui promisit 
 et qui corporis terminos magnitudine animi nesciebat, 
 quemadmodum scire nos possumus desidia. quadam mentis intra 
 praesaeptum carnis inclusi? denique placuit tanta deuotio deo.

Et inter haec uerba facta est nubes et obumbrauit. 
 eos. diuini spiritus est obumbratio ista, quae non caligat 
 affectibus hominum, sed reuelat occulta. quae etiam alio conperta 
 est loco dicente angelo: et uirtus altissimi 

 

 
 
 
 obumbrabit tibi. cuius profectus ostenditur audita. dei uoce dicentis: 
 hic est filius meus dilectus, ipsum audite, hoc est:

non Helias filius, non Moyses filius, sed hic est filius, quem 
 solum uidetis; recesserant enim illi, ubi coepit dominus designari. 
 uides hanc non solum incipientium, sed etiam perfectorum, 
 immo etiam caelestium fidem esse perfectam filium 
 dei scire. sed quoniam haec iam supra diximus, cognosce 
 nubem istam non fumigantium esse montium nebuloso umore 
 concretam et coacti aeris caliginem piceam, quae caelum 
 tenebrarum horrore subtexat, sed lucidam nubem, quae nos 
 non pluuialibus aquis et umentis adluuione imbris inmadidet, 
 sed de qua mentes hominum uoce dei omnipotentis emissa 
 fide ros rign-mt.

et dum fit uox, inuentus est lesus 
 solus. itaque cum tres essent, unus est factus. tres in principio 
 uidentur, unus in fine; perfecta enim fide unum sunt. denique 
 hoc etiam dominus patrem orat, ut omnes unum simus. nec 
 solum Moyses et Helias in Christo unum sunt, sed etiam 
 nos unum corpus Christi sumus. ergo et illi tamquam 
 recipiuntur in Christi corpus, quia et nos unum erimus in 
 Christo Iesu, aut fortasse quia lex et prophetae ex uerbo, 
 quae autem ex uerbo coeperunt in uerbo desinunt; finis enim 
 legis est Christus ad iustitiam omni credenti.

Uulpes foueas habent et uolucres caeli nidos, ubi 
 requiescant; nam filius hominis non habet ubi caput 
 M suum reclinet. non uidetur conuenire rationi, ut simplicem

 

 

 
 
 
 fidelemque istum arbitremur qui domini dignatione respuitur, 
 cum indefessi famulatus obsequium spopondisset, sed dominus 
 non obsequiorum speciem, sed puritatem quaerit adfectus. 
 denique supra ait: quicumque receperit puerum istum 
 in nomine meo.

quo loco dominus simplicitatem sine adrogantia 
 docet, caritatem sine inuidia, deuotionem sine iracundia 
 esse debere; nam et pueri mens prouect.ioris adfectu recipienda 
 suadetur, quia, dum puer nihil sibi uindicat, formam 
 uirtutis exsequitur et, si rationem nescit, culpam ignorat. 
 tamen quia plerisque non uirtus, sed infirmitas uidetur sine 
 ratione simplicitas, ut tu ueram recipias admoneris, id est ut 
 exsequaris industria munus naturae.

et ideo ait: quicumque 
 receperit puerum istum in nomine meo me recipit. et 
 qui me recipit recipit eum qui me misit. qui enim 
 imitatorem Christi recipit Christum recipit et qui imaginem 
 dei receperit, recipit deum. sed quia imaginem dei non poteramus 
 uidere, facta est ad nos per incarnationem uerbi praesentia, 
 ut conciliaretur nobis quae supra nos est diuinitas.

quod autem propensius studio caritatis Iohannes plurimum 
 diligens et ideo redamatus plurimum excludendum putat a 
 beneficio eum qui non utatur obsequio, recte non reprehenditur. 
 sed docetur; non reprehenditur, quia amore faciebat, docetur, 
 ut nouerit infirmorum esse firmorumque distantiam. et ideo 
 dominus etsi fortiores remuneratur, tamen non excludit infirmos.

Sinite eos et nolite prohibere; qui enim non est 
 aduersum uos pro uobis est. bene, domine; nam et Ioseph

 

 
 
 
 et Nicodemus occulti discipuli propter metum in tempore 
 tamen suum tibi officium non negarunt. sed tamen quia alibi 
 dixisti: qui non est mecum aduersum me est et qui 
 mecum non colligit dispergit, aperi nobis, ne uideatur 
 esse contrarium. et puto quia si quis mentium consideret 
 scrutatorem, dubitare non debeat uniuscuiusque factum mente 
 discerni. denique alii dicit: sequere me, alii: uulpes foueas 
 habent. ille cogitur, iste remouetur, ut scias quia deuotus 
 admittitur, indeuotus excluditur.

quod uero discipulos increpauit 
 quia ignem supra eos descendere gestiebant qui non 
 receperant Christum, ostenditur nobis non semper in eos 
 qui peccauerint uindicandum. quia nonnumquam amplius prodest 
 clementia tibi ad patientiam, lapso ad correctionem. 
 denique Samaritani citius crediderunt. a quibus hoc loco ignis 
 arcetur. simul disce quia recipi noluit ab his quos sciebat 
 non simplici mente conuersos; nam si uoluisset, ex indeuotis 
 deuotes fecisset. cur autem non receperint eum, euangelista 
 ipse memorauit dicens: quia facies eius erat euntis in 
 Hierusalem. discipuli autem recipi intra Samariam gestiebant, 
 sed deus quos dignatur uocat et quem uult religiosum facit. 
 nec discipuli peccant qui legem sequuntur; sciebant enim et

 

 
 
 
 Phinees reputatum ad iustitiam quia sacrilegos interemerat, et ad 
 preces Heliae ignem descendisse de caelo, ut prophetae uindicaretur 
 iniuria. sed uindicetur qui timet. uindictam non quaerit 
 qui non timet. simul ostenditur nobis in apostolis fuisse 
 merita prophetarum, quando eandem sibi potestatem, quam 
 propheta magnus emeruit, inpetrandi iure praesumunt. et bene 
 praesumunt quia ad sermonem suum ignis de caelo descenderit, 
 quoniam sunt filii tonitrui.

dominus autem mire omnia. nec 
 illum temere se offerentem recipit nec in hos indeuote dominum 
 refutantes proprium conmouetur, ut ostenderet quia non habet 
 ultionis studium perfecta uirtus nec ulla sit iracundia, ubi plenitudo 
 est caritatis nec excludenda infirmitas, sed iuuanda. procul 
 a religiosis indignatio, procul a magnanimis cupiditas ultionis, 
 procul etiam a prudentibus inconsiderata coniunctio et incauta 
 simplicitas. unde et isti dicitur: uulpes foueas habent nec 
 obsequium eius admittitur cuius non probatur officium. circumspectum 
 etenim fidei esse debet hospitium, ne dum infidelibus 
 nostrae domus interna reseramus, in alienae perfidiae casses 
 inprouida credulitate labamur.

Sed ne illud inprouide praetensse uidea.mur, cur hic eos 
 qui possunt per manus inpositionem inmundis imperare spiritibus 
 in nomine Iesu neget esse prohibendos, secundum Matthaeum 
 autem dicat his: non noui uos. discedite a me omnes

 

 
 
 
 operaii iniquitatis, aduertere debemus non esse distantiam 
 sensus sententiarumque discordiam, sed illud censeri eo 
 quod non solum officia in clerico, sed etiam uirtutis opera 
 requirantur tantumque esse Christi nomen, ut etiam parum 
 sanctis opituletur ad praesidium, etsi non opituletur ad gratiam. 
 unde nemo iactare se debet nec purgati hominis sibi 
 gratiam uindicare, in quo aeterni nominis uirtus, non aliqua 
 possibilitas humanae fragilitatis operata sit; non enim merito 
 tuo diabolus, sed odio sui uincitur.

quod potest homo, sinceram 
 exhibeat fidem et obseruantiam mandatorum religiosa 
 mente custodiat, ne dicatur ei: uulpes foueas habent. 
 fallax quippe animal et insidiis semper intentum rapinam 
 fraudis exercet. nihil tutum, nihil otiosum, nihil patitur esse 
 securum, quod inter ipsa hospitia hominum praedam requirat.

haereticis autem uulpes conparat. denique cum gentes uocet, 
 haereticos excludit; uulpes enim plenum fraudis est animal 
 foueam parans et in fouea semper latere desiderans. ita sunt 
 haeretici, qui domum sibi parare non norunt, sed circumscriptionibus 
 suis alios decipere conantur. Iacob domum habitat, 
 haereticus in fouea est, ut fraudulenta uulpis gallinae illi 
 euangelicae dolum semper intendens, de qua scriptum est: 
 quotiens uolui congregare filios tuos sicut gallina 
 pullos suos, et noluisti? ecce relinquetur domus uestra 
 deserta. merito ergo foueas habent, quia domum quam

 

 
 
 
 habuerant perdiderunt. hoc animal neque mansuescit umquam, unde 
 et apostolus ait: haereticum post unam correptionem 
 deuita, neque ulli usui est aut cibo utile; non enim de hoc 
 dicit Christus: meus cibus est. ut faciam uoluntatem 
 patris mei, qui in caelo est. quin etiam has a fructibus 
 suis relegat dicens: capite nobis uulpes pusillas exterminantes 
 uineas, hoc est quae minorem uineam, non maiorem 
 exterminent. et ideo Samson ad caudas earum faces ligauit et 
 dimisit in messes alienigenarum, eo quod haeretici fructus 
 incendere conentur alienos latratibus magis sonori quam 
 uocibus expoliti — qui enim uerbum negat nec uocem habet 
 — ad praesens ore libero, sed in futurum fine iam uincto 
 caudae facibus significantes sui finis incendium.

uolucres quoque 
 caeli, quae frequenter ad nequitiae spiritalis similitudinem 
 deriuantur, ueluti nidos quosdam struunt in pectoribus improborum, 
 et ideo filius hominis, quia abundauit iniquitas, non 
 habet ubi caput suum reclinet. etenim dominante uersutia 
 cum simplicitati locus nullus sit, nulla potest in affectibus 
 singulorum diuinitatis esse possessio. caput enim Christi 
 deus est, . qui ubi mentem probarit innoxiam, supra ipsam 
 quodammodo uim suae maiestatis reclinat, quod esse uidetur 
 indicio quia profusior quaedam gratia bonorum pectoribus 
 inseratur.

Itaque ut aduertas deum non cultus aspernaDtem esse, sed 
 fraudis, qui repudiauerat fraudulentum eligit innocentem dicens: 
 sequere me. sed hoc dicit ei cuius patrem iam sciebat 
 mortuum, illum utique patrem, de quo dictum est illi: obliuiscere 
 domum patris tui. uide igitur quia dominus quos 
 miseratur etiam inprudentes aduocat et postulanti paternae 
 ueniam sepulturae respondit:

sine mortui sepeliant mortuos 
 suos. tu autem uade adnuntia regnum dei. itaque 
 cum religiosum humandi acceperimus officium, quemadmodum 
 hic paterni quoque funeris sepultura prohibetur nisi ut intellegas 
 humana posthabenda diuinis? bonum studium. sed maius 
 inpedimentum; nam qui partitur studium deriuat affectum, 
 qui diuidit curam differt profectum. ergo prius obeunda quae 
 maxima; nam et apostoli, ne occuparent studium disputandi,

ministros pauperibus ordinarunt et ipsis, cum a domino 
 mitterentur, neminem in uia salutare praescriptum est, non 
 quo beniuolentiae displiceret officium, sed quo persequendae 
 deuotionis intentio plus placeret. quomodo autem mortui sepelire 
 mortuos possunt nisi geminam hic intellegas mortem, unam 
 naturae, alteram culpae? est etiam mors tertia, in qua peccato 
 morimur, deo uiuimus sicut Christus. qui peccato mortuus 
 est; quod enim mortuus est peccato mortuus est semel, 
 quod autem uiuit uiuit deo.

Una est igitur mors, qua copula corporis et animae separatur, 
 non formidabilis, non timenda, cum discessio quaedam 
 nostri uideatur esse. non poena, non metuenda fortibus. 
 desideranda sapientibus, miseris expetenda, de qua dictum est: 
 quaerent homines mortem et non inuenient eam.

est 
 et alia, quae saecularium adferat interitum uoluptatum, in qua 
 non natura. sed delicta moriuntur. hanc mortem subimus 
 consepulti in baptismo et mortui cum Christo ab elementis 
 huius mundi, cum actus patimur prioris obliuia. hanc mortem 
 mori uoluit, cum prophetaret, Balaam, ut deo uiueret, et ideo 
 dixit: moriatur anima mea in animis iustorum et fiat 
 semen meum ut semen eorum.

est et tertia mors. quando 
 Christus, qui est uita nostra, nescitur; scire autem Christum 
 uita est sempiterna, quae nunc iustis praesto est in umbra, 
 in futurum autem erit faciem ad faciem; spiritus enim ante 
 faciem nostram Christus dominus, de quo dixit: in 
 umbra eius uiuemus in gentibus. in umbra alarum eius 
 sperauit Dauid, in umbra eius concupiuit et sedit ecclesia.

si tantum, domine Iesu, confert umbra tua, quantum utique 
 ueritas adferet? quemadmodum uiuemus, quando iam non 
 erimus in umbra, sed in ipsa uita? nunc enim uita nostra 
 abscondita est cum Christo in deo; cum autem Christus 
 apparuerit, uita nostra, tunc et nos inquit cum 
 eo apparebimus in gloria. dulcis illa uita est, quae non

 

 
 
 
 habet mortem; haec enim uita corporis habet mortem sorte 
 naturae, quae plerumque etiam desideratur. habet etiam ipsa 
 anima plerumque mortem labe peccati — anima enim quae 
 peccat ipsa morietur — cum autem firmitate beatitudinis 
 roborata coeperit obnoxia non esse peccato, iam non erit mortalis, 
 sed uitam carpet aeternam.

Ad hanc uitam, fratres, festinemus, maesti in saeculo, quia 
 peregrinamur a domino; qui enim non peregrinatur a 
 corpore peregrinatur a domino. multo autem melius dissolui 
 a corpore et adhaerere deo, ut et nos unum simus aput 
 omnipotentem deum et unigenitum dei filium uideamus per 
 resurrectionis gloriam in naturae claritatem adsumti et inuiolabili 
 concordia animorum foedere sempiterno unitatem 
 diuturnae pacis imitati, ut conpleatur id quod de -nobis dei 
 filius patri orando promisit. ut et ipsi unum sint, sicut et 
 nos unum sumus.

non ergo patrii funeris sepultura prohibetur, 
 sed necessitudini generis diuinae religionis pietas 
 antefertur; illud consortibus relinquitur, hoc mandatur electis. 
 aut quia sepulchrum patens guttur est inpiorum, 
 memoria eorum abolenda praescribitur quorum simul cum corpore 
 meritum occidit, nec reuocatur ab officio patris filius, 
 sed fidelis a perfidi communione secernitur.

est enim propria 
 quaedam sepultura iustorum, qualis illa de qua dictum est:

 

 
 
 
 haec enim mittens hoc unguentum in corpus meum 
 ad sepeliendum me fecit, et ideo qui bona fide in se 
 sepelit Christum. ut cum eo resurgat, diaboli perfidiam in se 
 sepelire non debet.

est et illa prophetica, ut supra sepulchra 
 maiorum quaedam ponamus, quae lector agnoscis, infidelis 
 intellegere non debet, non quo cibus imperetur aut potus, 
 sed sacrae oblationis ueneranda communio reueletur. non ergo 
 interdictum est muneris, sed religionis mysterium conmunionem 
 nobis cum gentilibus mortuis non futuram; nam cum sacramenta 
 uiuorum sint, non uidentur mortui qui habent uitam.

ecce ego mitto uos sicut agnos inter lupos. ad LXX 
 discipulos dicit hoc, quos designauit et misit binos ante 
 faciem suam. qua ratione binos misit? quia bina missa. sunt 
 animalia in arcam, hoc est cum mare femina, inmunda per 
 numerum, sed mundata ecclesiae sacramento. quod conpletum 
 est oraculo, quod Petrus sanctus accepit dicente sibi sancto 
 spiritu: quod deus mundauit tu conmune ne dixeris. et 
 aduertit dictum esse de gentibus, qui corporeae magis generationis 
 successionem quam spiritalis gratiae sequebantur. hos 
 mundauit dominus et passionis suae fecit heredes.

mittens 
 ergo discipulos in messem suam, quae licet uerbo dei insita 
 tamen culturae laborem et sollicitum munus operari requirebat, 
 ne aues caeli sparsa semina dissiparent, ait: ecce ego 
 mitto uos sicut agnos inter lupos.

contraria sunt ista 
 sibi animalia, ut alia ab aliis deuorentur. sed bonus pastor 
 lupos gregi suo timere non nouit, ideoque isti discipuli non

 

 
 
 
 in praedam, sed ad gratiam diriguntur; sollicitudo enim pastoris 
 boni efficit, ut lupi in agnos audere nihil possint. mittit ergo 
 agnos inter lupos, ut conpleretur illud: tunc lupi et agni 
 simul pascentur.

Et quoniam proxime de uulpe nobis non ingratus tractatus 
 euasit, si iudicium uestrum fidele in figura minusculi animantis 
 expertus sum, praesumo quod profunda mysteria, quae 
 luporum specie uelantur, studiorum uestrorum possim aperire 
 suffragio. in specie uulpium haereticos significari supra expressimus, 
 qui promittunt nomine quod Christum sequantur, sed 
 studio fraudis abiurant. hos non suscipit dominus. sed a suo 
 nido arcet et prohibet. lupi quid significare uideantur debemus 
 aduertere.

bestiae nempe sunt quae insidiantur ouilibus, circa 
 pastorales uersantur casas, habitacula domorum intrare non 
 audent, somnum canum, absentiam aut desidiam pastoris explorant, 
 ouium guttur inuadunt, ut cito strangulent. feri et 
 rapaces idemque natura corporis rigidiores, ut se facile non 
 possint inflectere, inpetu quodam suo feruntur et ideo saepe 
 luduntur. tum praeterea si quem priores hominem uiderint, 
 uocem eius quadam naturae ui feruntur eripere: si autem 
 homo prius eos uiderit, exagitare memoratur. et ideo cauendum 
 mihi est ne, si in hodierno tractatu spiritalium mysteriorum 
 gratia non potuerit refulgere, lupi me prius uidisse credantur 
 et sollemne uocis extorsisse suffragium.

nonne lupis istis 
 haeretici conparandi sunt, qui insidiantur ouilibus Christi, 
 fremunt circa caulas nocturno magis tempore quam diurno? 
 semper enim perfidis nox est, qui lucem Christi scaeuae nebulis

 

 
 
 
 interpretationis obducere et quantum in ipsis est fuscare 
 conantur. uersantur ergo circa caulas, stabula tamen Christi 
 intrare non audent et ideo non sanantur, quia in stabulum 
 suum non uult eos Christus inducere, in quo curatus est ille 
 qui de Hierusalem descendens incidit in latrones. quem uulneribus 
 adligatis, infuso oleo et uino inponens in iumentum 
 suum Samaritanus ille duxit in stabulum et sanandum stabulario 
 dereliquit. non accipiunt ergo medicinam qui medicum 
 non requirunt; si enim requirerent, non derogarent.

explorant 
 pastoris absentiam et ideo pastores ecclesiarum uel necare 
 uel in exilium agere contendunt, quia praesentibus pastoribus 
 oues Christi incursare non possunt. spoliare ergo gregem 
 domini raptores conantur, qui corporea quadam mentis intentione 
 duri ac rigidi nequaquam solent a suo errore deflectere. 
 et ideo apostolus ait: haereticum hominem post unam 
 correptionem deuita sciens quia subuersus est qui eiusmodi 
 est. hos scripturae uerus interpres Christus inludit, ut 
 inanes suos in uanum effundant inpetus et nocere non possint.

qui si quem uersuta disputationis suae circumscriptione praeuenerint, 
 faciunt ommutescere; mutus est enim qui uerbum 
 dei non eadem qua est gloria. confitetur. caue ergo ne tibi 
 uocem tollat haereticus, si prior eum non ipse deprehenderis. 
 serpit enim, dum latet eius perfidia; si autem conmenta inpietatis 
 eius agnoueris, iacturam piae uocis timere non poteris. 
 caue igitur uersutae disputationis uenena; animam petunt, 
 guttur inuadunt, uitalibus \'}\' adfigunt. graues sunt morsus

 

 
 
 
 haereticorum, qui ipsis grauiores et rapaciores bestiis nullum 
 auaritiae finem inpietatisque nouerunt.

Nec uos moueat quod formam praetendere uidentur humanam; 
 etsi foris homo cernitur. intus bestia fremit. et ideo eos 
 lupos esse non dubium est iuxta domini Iesu diuinam sententiam, 
 qui ait: adtendite uobis a falsis prophetis, qui 
 ueniunt ad uos in uestitu ouium, intus autem sunt 
 lupi rapaces. ex fructibus eorum cognoscetis eos. si 
 quis ergo specie mouetur, fructum interroget. audis aliquem 
 sacerdotem dici, rapinas eius cognoscis: uestitum ouis habet, 
 facta praedonis: tons ouis, intus lupus est qui modum non 
 habet rapinarum, qui tamquam in nocte Scythico membra 
 duratus gelu, cruentus ora circumuolat quaerens quem deuoret. 
 nonne uobis uidetur lupus, qui humanae necis insaturabilis 
 cruditate fidelium morte populorum rabiem suam desiderauit 
 explere?

ululat iste, non tractat qui negat uocis auctorem et 
 sacrilego sermone bestiale murmur interstrepit, qui non confitetur 
 tetur dominum Iesum aeternae praesulem uitae. audiuimus 
 eius ululatus, cum in orbem gladius mitteretur. dentes asperos, 
 ora tumida praeferebat et putabat quod uocem omnibus abstulisset. 
 quam solus amiserat. et ideo ut hos lupos effugere 
 possimus, docet dominus quid sequamur dicens:

nolite 
 portare sacculum neque peram neque calciamenta.

 

 
 
 
 quid sit sacculum non esse portandum alibi euidenter expressit; 
 scripsit enim Matthaeus quoniam dixit ad discipulos dominus: 
 nolite possidere aurum neque argentum. si prohibemur 
 aurum possidere, quid eripere, quid auferre? si quod habeas 
 donare praeciperis, quemadmodum congeris quod non habeas? 
 qui, praedicas non furandum furaris? qui dicis non 
 moechandum moecharis? qui exsecraris idola sacrilegium 
 facis? qui in legegloriarisper praeuaricationem 
 legis deum inhonoras? nomen enim dei per uos blasphematur.

non sic apostolus Petrus, qui primus dominicae 
 exsecutor sententiae, ut ostenderet non in uacuum domini 
 effusa mandata, cum posceretur a paupere, ut ei aliquid pecuniae 
 largiretur, ait: argentum atque aurum non habeo. 
 ille gloriatur quod non habeat argentum atque aurum, uobis 
 pudori est minus adhuc habere quam cupitis? est ergo et 
 pauperies gloriosa, quia est et beata paupertas, sicut scriptum 
 est: beati pauperes spiritu; tamen non tam hoc gloriatur 
 Petrus quod argentum et aurum non habeat quam quod seruet 
 domini mandatum, qui praecepit: nolite aurum possidere, 
 hoc est dicere: uides me Christi esse discipulum et aurum 
 a me requiris? aliud nobis multo pretiosius auro donauit, ut 
 in nomine eius operemur. itaque non habeo quod non dedit. 
 sed quod dedit habeo: in nomine domini Iesu surge et 
 ambula.

sicut ergo qui horrea uult congerendis aedificare

 

 
 
 
 frumentis dominicae sententiae auctoritate reprehenditur, ita E 
 qui sacculum uult auro parare condendo naeuum reprehensionis 
 incurrit.

Non peram neque calciamenta. utrumque de corio 
 mortui animantis confici solet; nihil autem in nobis dominus 
 Iesus mortale uult esse. denique ad Moysen dicit: solue 
 calciamentum pedum tuorum; locus enim in quo stas 
 terra sancta. est. mortale igitur atque terrenum calciamentum 
 iubetur soluere, cum mitteretur ad populum liberandum; huius 
 enim minister muneris timere nihil debet nec a suscepto 
 officio mortis periculo retardari. ipse etenim cum defensionem 
 fratrum, hoc est Iudaeorum, uoluntarius recepisset, calumniae 
 terrore reuocatus est ab incepto et fugit ex Aegypto. et ideo 
 cum dominus adfectum eius probasset, condicionem autem 
 uidisset infirmam, animi eius mentisque uestigium mortalibus 
 uinculis censuit exuendum.

quod si quem mouet, qua ratione 
 in Aegypto calciati iubentur edere agnum, apostoli autem 
 sine calciamentis ad praedicandum euangelium diriguntur, is 
 considerare debet, quia in Aegypto positus debet adhuc morsus 
 cauere serpentis — multa enim uenena in Aegypto — et qui in 
 typo pascha celebrat patere potest uulneri, qui autem minister 
 est ueritatis hebetat uenena, non trepidat. denique momordit 
 Paulum uipera in Melita insula. et uidentes pendentem de 
 manu eius uiperam incolae loci illius putabant eum esse 
 moriturum, sed ubi inoffensum stare uiderunt, deum esse

 

 

 

 
 
 
 dicebant, cui uenenum nocere non poterat. et ut scias hoc uerum 
 esse, ipse dominus ait: ecce dedi uobis potestatem calcandi 
 supra serpentes et scorpiones et supra omnem 
 uirtutem inimici et nihil uobis nocebunt.

Non uirgas in manu iubentur tollere apostoli; sic enim 
 Matthaeus scribendum putauit. quid est uirga nisi prae. 
 ferendae potestatis insigne et ulciscendi instrumentum doloris? 
 ergo humilis domini — in humilitate enim iudicium 
 eius sublatum est - humilis inquam domini praeceptum 
 discipuli eius humilitatis officiis exsequuntur; eos enim misit 
 ad seminandam fidem, qui non cogerent, sed docerent nec 
 uim potestatis exsererent, sed doctrinam humilitatis adtollerent 
 quo loco humilitati putauit etiam patientiam copulandam, quia 
 ipse quoque iuxta testimonium Petri, cum malediceretur, 
 non remaledixit, cum percuteretur, non repercussit. 
 hoc est ergo dicere: imitatores mei estote, ultionis studia 
 deponite, insolentias uerberantum non iniuriae relatione, sed 
 magnanimitate patientiae uerberate. nemo ipse debet quod in 
 alio reprehendit imitari; grauiora contumacibus mansuetudo 
 uulnera. refert. hoc pugno repercussit dominus uerberantem 
 dicendo: qui te percutit in maxilla, praebe ei et 
 alteram. fit enim ut iudicio suo ipse se damnet et quodam

 

 
 
 
 stimulo sui conpungatur affectus qui relatam sibi sedulitatem 
pro iniuria quam fecit aduerterit.

habet tamen quos et cum 
 uirga apostolos miserit, sicut Paulus testificatur dicens: quid 
 uultis? in uirga ueniam ad uos an in caritate spirituque 
 mansuetudinis? hanc uirgam etiam Timotheo dedit 
 apostolus dicens: argue obsecra increpa. aut fortasse ante 
 passionem domini, quae nutantium populorum corda firmauit 
 necessaria sola fuerit mansuetudo, post passionem correptio. 
 certe mulceat dominus, increpet Paulus; suadeat qui potest 
 etiam pectora dura mollire, arguat qui non potest uniuersa 
 suadere. uirgam igitur Paulus ex doctrina legis adsumserat. 
 legerat enim: qui parcit baculo odit filium suum. legerat 
 etiam quia agnum manducantes baculum in manibus habere 
 praecepto prophetico iubebantur. et ideo dominus in ueteri 
 testamento ait: uisitabo in uirga iniquitates eorum: in 
 nouo autem se ipsum obtulit, ut ignosceret uniuersis dicens: 
 si me quaeritis, sinite hos abire. et alibi habes quia cum 
 apostoli ignem de caelo petere uellent, ut consumeret Samaritanos, 
 qui Iesum dominum intra ciuitatem suam recipere noluerunt, 
 conuersus increpauit illos et ait: nescitis cuius 
 spiritus estis; filius enim hominis non uenit animas 
 hominum perdere, sed saluas facere.

perfectiores ergo 
 sine uirga diriguntur, infirmiores cum baculo manducant. sed 
 et Paulus uirgam quidem minatur, sed in spiritu

 

 

 
 
 
 mansuetudinis uisitat delinquentes. denique ut scias mitem esse doctorem, 
 eorum ipsorum quos arguit consulit uoluntatem. quid uultis? 
 inquit in uirga ueniam ad uos an in caritate spirituque 
 mansuetudinis? semel uirgam dixit, bis mitiora sub 
 iecit adiciens mansuetudinem caritati. prius tamen minitatus 
 est, sed exhibuit mansuetudinem; nam in secunda epistula ad 
 eosdem Corinthios scribens ait: testem deum inuoco in 
 animam meam, quod parcens uobis non ueni Corinthum. 
 audi qua ratione putauerit esse parcendum: ne iterum inquit 
 in tristitia uenirem ad uos. abiecit uirgam et adfectum 
 caritatis adsumsit.

Et neminem salutaueritis in uia. fortasse quibusdam 
 hoc durum et superbum nec mansueti et humilis domini praecepto 
 conuenire uideatur, quod ille qui etiam accubitionis loco 
 praecepit esse cedendum hoc loco mandet discipulis: neminem 
 salutaueritis in uia, cum iste conmunis sit usus gratiae. 
 sic inferiores superiorum sibi fauorem conciliare consuerunt, 
 gentiles quoque cum Christianis habent huiusmodi officiorum 
 conmercia. quomodo dominus hunc usum humanitatis auellit?

sed considera non hoc solum esse: neminem salutaueritis, 
 sed non frustra additum in uia. denique et Helisaeus, cum 
 mitteret seruum suum, ut baculum eius poneret supra corpus 
 pueruli defuncti, mandauit ei, ne in uia aliquem salutaret;

 

 
 
 
 festinato enim iubebat eum contendere, ut celebrandae resur 
 rectionis exsequeretur officium, ne confabulatione alicuius obuii 
 mandato reflecteretur a munere. ergo et hic non salutationis 
 sedulitas aufertur, sed obstaculum inpediendae deuotionis. 
 aboletur, ut quando diuina mandantur, paulisper sequestrentur 
 humana. pulchra est salutatio, sed pulchrior quo maturior 
 exsecutio diuinorum, quae per moram saepe traxit offensam. 
 ideo autem et honesta prohibentur, no sollemnis gratia obrepat 
 et officii inpediat ministerium.

cuius mora culpa sit. iam illud 
 uirtus alia, ne de domo ad domum quis uaga facilitate demigret, 
 ut seruemus etiam hospitali in amore constantiam nec coalitam 
 amicitiae necessitudinem facile resoluamus, pacis praeferamus 
 nuntium, ut ipse primus ingressus pacis benedictione celebretur, 
 cibo potuque oblato oportere nos esse contentos, uexilla fidei 
 non premenda et regni caelestis euangelium praedicandum, 
 excutiendum de pedibus puluerem, si quis recipiendos ciuitatis 
 hospitio non putauerit.

Docet etiam grauiori poenM obnoxios fore qui euangelium 
 non sequendum quam qui legem iudicauerint esse soluendam, 
 eo quod Tyrus et Sidon, si tanta operationum caelestium 
 uidissent miracula, non despexissent remedium paenitentiae. 
 istam quoque uel afluentiam uel insolentiam saecularem neque 
 caelesti muneri conparandam neque rursus sine remedio 

 

 
 
 
 derelinqui, cum unicuique sit subsidium paenitendi. postremo 
 aperit caeleste mysterium, quod placuerit deo ut paruulis 
 magis quam prudentibus istius mundi suam gratiam reuelaret. 
 quod apostolus Paulus stilo pleniore digessit dicens: nonne 
 stultam fecit deus sapientiam huius mundi? nam 
 quoniam in dei sapientia non cognouit hic mundus 
 per sapien tiam deum, placuit deo per stultitiam prae- 
dicationis saluos facere credentes.

paruulum ergo acci- piamus, qui se exaltare non nouerit et faleratis sermonibus 
 artem suae iactare prudentiae, quod philosophi plerique faciunt. 
 paruulus erat qui dixit: domine, non exaltaui cor meum 
 neque elati sunt oculi mei neque ingressus sum in 
 magnis neque in mirabilibus super me. et ut scires paruulum 
 hunc non aetate, non sensu fuisse, sed humilitate sui 
 et quadam declinatione iactantiae, addidit: sed exaltaui 
 animam meam. uides quam excelsus fuerit hic paruulus, 
 quanto uirtutum sublimis uertice? tales nos paruulos uult esse 
 apostolus, cum dicit: si quis uidetur sapiens esse inter 
 uos in hoc saeculo, stultus fiat, ut sit sapiens; sapientia 
 enim huius saeculi stultitia est aput deum.

Pulcherrimus conectitur de fide locus, quando omnia sibi 
 tradita dicit a patre suo. cum omnia legis, omnipotentem 
 agnoscis, non decolorem, non degenerem patris; cum tradita 
 legis, filium confiteris, cui per naturam omnia unius substantiae 
 iure sint propria, non dono conlata per gratiam. addidit: nemo M 
 scit quis est filius nisi pater et quis est pater nisi

 

 
 
 
 filius et cui uoluerit filius reuelare.

quem locum in his 
 quos de fide scripsi libellis memini non esse praeteritum. ut 
 scias autem quia sicut filius patrem quibus uult reuelat etiam 
 pater reuelat quibus uult filium, audi dicentem ipsum dominum 
 Iesum, cum laudaret Petrum quod eum filium dei esse confessus 
 sit: beatus es. Simon Bar Iona, quia non caro et 
 sanguis reuelauit tibi, sed pater meus, qui in caelis 
 est.

adhaeret his lectio, qua eiponuatnr hi qui sibi legis periti 1427 
 uidentur, qui uerba legis tenent, uim legis ignorant. et ex 
 ipso primo legis capitulo docet esse legis ignaros probans quod 
 in principio statim lex et patrem et filium praedicauerit, incarnationis 
 quoque dominicae adnuntiauerit sacramentum dicens: 
 diliges dominum deum tuum et: diliges proximum 
 tuum sicut te ipsum.

unde dominus ait ad legis peritum: 
 hoc fac et uiues. at ille qui nesciret proximum suum, quia 
 non credebat in Christum, respondit: quis est meus proximus? 
 itaque qui Christum nescit, nescit et legem. quomodo 
 enim potest scire legem, cum ueritatem ignoret, cum lex adnuntiet 
 ueritatem?

Homo quidam ex Hierusalem descendebat in 
 Hiericho. ut eum locum qui propositus est nobis planius possimus 
 absoluere, ueterem ciuitatis Hiericho repetamus historiam. 
 meminimus itaque quod Hiericho, sicut legimus m libro qui 
 inscribitur Iesu Naue, magna ciuitas fuerit muralibus saepta

 

 
 
 
 parietibus, quae non ferro peruia, non arieti possit esse penetrabilis; 
 in ea Rahab habitasse meretricem, quae exploratores 
 quos direxit Iesus hospitio recepit, consilio struxit, postulantibus 
 ciuibus abisse respondit, abscondit in tecto et, ut se 
 suosque urbis excidio posset eripere, coccum in fenestra ligauit; 
 urbis autem ipsius inexpugnabiles muros septem tubarum 
 sacerdotalium sono et populi iubilantis ululatu consono conruisse.

uidete quemadmodum unusquisque proprium seruet 
 officium: explorator excubias, mysterium meretrix, fidem uictor, 
 religionem sacerdos. hi periculum pro laude non metuunt, illa 
 susceptos nec in periculis prodit, iste sollicitus fidem magis 
 seruare quam uincere meretricis prius mandat salutem quam 
 excidium ciuitatis; religionis autem insignia arma sunt sacerdotis. 
 iam illud quis non plenum putet esse miraculi, quod 
 ex tota urbe nemo seruatus est nisi quem meretrix liberauit:\' 
 haec simplicis historia ueritatis est.

quae si altius consideretur, 
 admiranda signat mysteria. Hiericho enim figura istius mundi 
 est, m quam de paradiso, hoc est de Hierusalem illa caelesti 
 eiectus Adam praeuaricationis prolapsione descendit, hoc est 
 de uitalibus ad inferna demigrans, cui non loci, sed morum 
 mutatio naturae suae fecit exilium. longe enim mutatus ab 
 illo Adam, qui inoffensa beatitudine fruebatur, ubi in saecularia 
 peccata deflexit, incidit in latrones, in quos non incidisset, nisi 
 his mandati caelestis deuius se fecisset obnoxium. qui sunt

 

 
 
 
 isti latrones nisi angeli noctis atque tenebrarum, qui se nonnumquam 
 transfigurant in angelos lucis, sed perseuerare non 
 possunt? hi ante despoliant quae accepimus indumenta gratiae 
 spiritalis et sic uulnera inferre consuerunt; nam si intemerata 
 quae sumsimus indumenta seruemus, plagas latronum sentire 
 non possumus. caue ergo ne ante nuderis, sicut Adam ante 
 nudatus est mandati caelestis custodia destitutus et exutus 
 fidei uestimento et sic letale uulnus accepit, in quo omne 
 genus occidisset humanum, nisi Samaritanus ille descendens 
 uulnera eius acerba curasset.

non mediocris iste Samaritanus, 
 qui eum quem sacerdos, quem leuita despexerat, non etiam 
 ipse de?pexit. nec uocabulo sectae despicias quem uerbi interpretatione 
 mirabere; Samaritani etenim uocabulo custos sign!ficatur. 
 hoc habet interpretatio. quis est custos nisi ille de 
 quo dictum est: custodiens paruulos dominus? itaque 
 sicut Iudaeus alius in littera, alius in spiritu, ita et Samaritanus 
 alius foris, alius in occulto. hic ergo Samaritanus 
 descendens — quis est, qui descendit e caelo, nisi qui 
 ascendit in caelum, filius hominis qui est in caelo? — 
 uidens semiuiuum, quem nemo potuerat ante curare, sicut 
 illa quae fluxu sanguinis profluens in medicis erogauerat 
 omne patrimonium suum, uenit secus eum, hoc est: factus 
 conpassionis nostrae susceptione finitimus et misericordiae 
 conlatione uicinus.

Et alligauit uulnera eius infundens oleum et uinum. 
 multa medicamenta med]cus habet iste, quibus sanare consueuit. 
 sermo eius medicamentum est. alius eius sermo constringit 
 uulnera, alius oleo fouet, alius uinum infundit: constringit 
 uulnera austeriore praecepto, fouet remissione peccati, sicut 
 uino conpungit denuntiatione iudicii.

et inposuit inqmt in 
 iumentum suum. audi quomodo te inponat. hic peccata 
 nostra portat et pro nobis dolet. et pastor inposuit 
 ouem lassam super umeros suos. homo enim iumenti 
 similia factus est et ideo supra iumentum suum nos inposuit, 
 ne nos essemus sicut equus et mulus, ut per nostri 
 corporis adsumtionem infirmitates nostrae carnis aboleret. denique 
 duxit nos in stabulum, qui eramus iumenta.

est autem 
 stabulum, in quod fessi longo itinere succedere solent. duxit 
 itaque in stabulum dominus, qui suscitat a terra inopem

et do stercore erigit pauperem, et curam egit, ne 
 aeger ea quae acceperat nequaquam praecepta seruaret. sed 
 non uacabat Samaritano huic diu in terris degere: redeundum 
 erat eo, unde descenderat.

itaque altero die — quis est iste 
 alter dies nisi forte ille dominicae resurrectionis, de quo dictum 
 est: hic est dies, quem fecit dominus? — protulit duos

 

 
 
 
 denarios et dedit stabulario et ait: curam illius habe.

qui sunt isti duo denarii nisi forte duo testamenta, quae 
 imaginem in se habent aeterni regis expressam, quorum pretio 
 uulnera nostra curantur? redemti enim sumus pretio sanguinis, 
 ut ultimae mortis ulcera uitaremus.

hos ergo duos 
 denarios, licet horum quoque librorum quattuor formas non 
 absurdum sit intellegere, accepit stabularius. qui? ille forsitan 
 qui ait: et aestimo ut stercora, ut Christum lucri faciam, 
 quo curam haberet hominis uulnerati. stabularius itaque ille 
 est qui dixit: misit me Christus euangelizare. stabularii 
 sunt illi quibus dicitur: ite in orbem uniuersum et praedicate 
 euangelium uniuersae creaturae et qui crediderit 
 et baptizatus fuerit, hic saluus erit, saluus utique 
 a morte, saluus a uulnere quod infixum est a latronibus.

Beatus ille stabularius, qui alterius curare uulnera potest, 
 beatus ille cui dicit Iesus: quodcumque supererogaueris 
 reuertens reddam tibi. bonus dispensator, qui etiam supererogat. 
 bonus dispensator Paulus, cuius sermones et epistulae 
 ueluti ei ratione quam acceperat superfluunt. moderatum 
 domini mandatum prope inmoderato labore mentis et corporis 
 exsecutus, ut multos ab aegritudine graui spiritalis adloquii 
 dispensatione releuaret. bonus ergo stabularius stabuli eius, in 
 quo agnouit asina praesaepe domini sui et in quo 
 greges clauduntur agnorum, ne frementibus ad caulas rapacibus 

 

 
 
 
 lupis facilis in ouilia sit incursus.

spondet ergo mercedem se 
 redditurum. quando reuerteris, domine, nisi iudicii die? nam 
 licet ubique sis semper et stans in medio nostrum non cernaris 
 a nobis, erit tamen tempus quo uniuersa caro te aspiciat 
 reuertentem. reddes ergo quod debes. beati quibus est debitor 
 deus! utinam nos simus idonei debitores. utinam quod accepimus 
 possimus exsoluere nec nos aut sacerdotii aut ministerii munus 
 extollat! quomodo reddes, domine Iesu? promisisti quidem in 
 caelo bonis copiosam esse mercedem, reddes tamen et cum: 
 dices: euge. bone sente, quoniam super pauca fidelis 
 fuisti, super multa te constituam, intra in gaudium 
 domini tui.

ergo quoniam nemo magia proximus quam qui 
 uulnera nostra curauit, diligamus eum quasi dominum, diligamus 
 et quasi proximum; nihil enim tam proximum quam 
 caput membris. diligamus etiam eum qui imitator est Christi, 
 diligamus eum qui inopiae alterius corporis unitate conpatitur. 
 non enim cognatio facit proximum. sed misericordia, quia 
 misericordia secundum naturam; nihil enim tam secundum 
 naturam quam iuuare consortem naturae.

Dictum est igitur de misericordia, sed non una est forma 
 uirtutis. subicitur Marthae exemplo et Mariae alterius operibus 
 actuosa deuotio, alterius religiosa mentis intentio dei uerbo, 
 quae si cum fide congruat, etiam ipsis operibus antefertur 
 iuxta quod scriptum est: Maria optimam partem sibi 
 elegit, quae non auferetur illi. studeamus igitur et nos 
 habere quod nemo nobis possit auferre, non ut perfunctoria, 

 

 
 
 
 sed diligens audientia deferatur; solent enim etiam ipsius 
 semina uerbi caelestis aufen-i, si secus uiam sint seminata. agat 
 te sicut Mariam desiderium sapientiae; hoc enim maius, hoc 
 perfectius opus nec ministerii cura cognitionem uerbi caelestis 
 auertat nec arguas eos et otiosos iudices, quos uideas studere 
 sapientiae; hanc enim sibi cohabitantem Salomon ille pacificus 
 adsciuit.

nec Martha tamen in bono ministerio reprehenditur, 
 sed Maria, quod meliorem partem sibi elegerit, antefertur; 
 Iesus enim multis abundat et multa largitur. et ideo sapientior 
 quod principale aduertit elegit. denique apostoli 
 optimum non putarunt relinquere dei uerbum et ministrare 
 mensis. sed utrumque munus sapientiae; nam et Stephanus 
 plenus sapientiae minister electus. et ideo qui ministrat 
 doctori deferat et ministrantem doctor inuitet et prouocet; 
 unum enim corpus ecclesiae, etsi diuersa membra: alterum 
 altero eget. non potest dicere oculus manui: operam tuam 
 non desidero aut iterum caput pedibus et auricula senegare 
 esse de corpore; nam etsi alia principalia, tamen alia necessaria. 
 sapientia in capite, actus in manibus; oculi enim sapientis 
 in capite eius, quia ille uere sapit cuius animus in Christo 
 est et cuius interior oculus erigitur ad superna. et ideo 
 sapientis oculi eius in capite ipsius, stulti autem in 
 calcaneo.

Quis uestrum habena amicum et ibit ad illum media 
 nocte et dicit illi: amice, commoda mihi tres panes. 
 alius praecepti locus est, ut omnibus momentis non solum 
 diebus, sed etiam noctibus oratio deferatur: uides enim quod

 

 
 
 
 iste qui media nocte perrexit tres panes ab amico suo postulans 
 et in ipsa petendi intentione persistens non defrudetur 
 oratis. qui sunt isti tres panes nisi mysterii caelestis alimentum? 
 quod si diligas dominum deum tuum, non solum tibi, sed etiam 
 aliis poteris emereri. quis autem amicior nobis quam qui pro 
 nobis corpus suum tradidit? petiit ab hoc media nocte panes 
 Dauid et accepit; petiit enim quando dicebat: media nocte 
 surgebam ad confitendum tibi; ideo meruit hos panes 
 quos adposuit nobis edendos. petiit cum dicit: lauabo per 
 singulas noctes lectum meum; neque enim timuit ne excitaret 
 dormientem quem scit semper uibrare uigilantem.

et ideo 
 scriptorum memores noctibus ac diebus orationibus insistentes 
 peccatis nostris ueniam postulemus. nam si ille tam sanctus 
 et qui regni erat necessitatibus occupatus septies in die laudem 
 domino dicebat matutinis et uespertinis sacrificiis semper 
 intentus, quid nos facere oportet, qui eo amplius rogare debemus 
 quo frequentius carnis ac mentis fragilitate delinquimus. 
 ut de uia lassis et istius aeui cursu ac uitae huius anfractu 
 grauiter fatigatis panis refectionis deesse non possit, qui hominis 
 corda confirmet?

Nec solum media nocte dominus, sed omnibus prope docet 
 uigilandum esse momentis; uenit enim et uespertina et secunda. 
 et tertia uigilia et pulsare consueuit. beati itaque serui 
 illi, quos cum uenerit dominus inueniet uigilantes. si 
 ergo desideras ut uirtus dei praecingat se et ministret tibi,

 

 
 
 
 uigilandum est semper; multae enim insidiae sunt nobis 
 et grauis corporis somnus, quem si dormire mens coeperit, 
 uigorem suae uirtutis amittet. excita igitur somnum 
 tuum, ut pulses ostium Christi, quod aperiri sibi etiam Paulus 
 exposcit non solum suis, sed etiam populi orationibus obsecrans 
 se iuuari, ut aperiatur sibi ostium ad loquendum mysterium 
 Christi. et fortasse illud est ostium, quod apertum uidit 
 Iohannes; uidit enim et dixit: post haec uidi et ecce 
 ostium apertum in caelo et uox prima, quam audiui 
 tamquam tubam loquentem mecum et dicentem: 
 ascende huc et ostendam tibi quae oportet fieri. apertum 
 est igitur ostium Iohanni, apertum est ostium Paulo, ut 
 nobis panes quos ederemus acciperet. perseuerauit enim ostium 
 pulsans oportune, inportune, ut gentes mundani tramitis labore 
 uexatos alimoniae caelestis ubertate recrearet.

ergo praeceptiuus 
 locus frequenter orandi, spes inpetrandi, ratio persuadendi prius 
 in praecepto, post in exemplo. qui enim promittit aliquid spem 
 debet adferre promissi, ut monitis oboedientia deferatur, promissis 
 fides, quae humanae contemplatione pietatis in maius 
 aeternae spem pietatis adquirit, si tamen aequa poscantur, ne 
 in peccatum uertatur oratio. nec erubuit aliquid saepius postulare, 
 ne uel diffidere de domini misericordia uideretur uel 
 adroganter dolere quod non prima prece aliquid inpetrauerit — 
 propter hoc inquit ter dominum rogaui — et ostendit

 

 
 
 
 quod frequenter deus ideo non concedat oratus, quod inutilia 
 iudicet quae nos profutura credamus.

Omne regnum in se ipsum diuisum desolabitur. 
 causa dicti huius ea est, quod in Belzebub principe daemoniorum 
 eicere daemonia dicebatur, ut ostenderet regnum 
 suum indiuiduum esse atque perpetuum. meritoque etiam 
 Pilato respondit: regnum meum non est de hoc mundo. 
 et ideo qui non in Christo spem gerunt, sed in principe daemoniorum 
 eici daemones opinantur, eos regni negat esse perpetui, 
 quod spectat ad populum Iudaeorum, qui huiuscemodi 
 passionibus ad daemonium eiciendum daemonii arcessat auxilium. 
 nam quemadmodum potest, cum fides scindatur, et regnum 
 manere diuisum? etenim cum m lege sit populus Iudaeorum, 
 Christus quoque secundum carnem ex lege generatus sit, quomodo 
 potest regnum Iudaeorum esse perpetuum, quod ex lege 
 est, cum populus ipse diuidat legem, quando a legis populo 
 Iesus negatur, qui ex lege debetur? ita ex parte se fides 
 Iudaeicae plebis inpugnat et inpugnando diuiditur, diuidendo 
 dissoluitur. et ideo regnum ecclesiae manebit aeternum. quia 
 indiuidua fides, corpus est unum; unus enim dominus, una 
 fides, unum baptisma, unus deus et pater omnium qui 
 super omnes et per omnes et in omnibus.

quanta hic 
 sacrilegi furoris amentia, ut cum dei filius ad inmundos spiritus 
 conterendos et ad manubias mundani principis auferendas 
 susceperit carnem et destruendae nequitiae spiritalis hominibus

 

 
 
 
 quoque dederit potestatem, diuidens spolia eius, quod insigne 
 est triumphantis, aliqui sibi adiumentum et praesidia diabolicae 
 potestatis adsciscant, cum in digito dei uel certe secundum 
 Matthaeum in spiritu dei daemones excludantur! unde intellegitur 
 indiuiduum quoddam uelut corpus esse diuinitatis 
 regnum, cum Christus dei dextera sit, spiritus autem digiti 
 speciem uelut unius secundum diuinitatem corporis seriem 
 uideatur exprimere. nonne uidetur indiuiduum esse regnum, 
 cum uelut corpus sit indiuisum? habitat enim, ut legisti, 
 corporaliter plenitudo diuinitatis in Christo. quod utique 
 et de patre negare non poteris et de spiritu negare non debes. 
 nec tibi membrorum conparatione nostrorum portio quaedam 
 uideatur facienda uirtutis; indiuiduae enim rei non potest esse 
 diuisio et ideo ad formam unitatis, non ad distinctionem potestatis 
 referenda digiti nuncupatio est, cum dextera dei dicat: 
 ego et pater unum sumus, sed licet indiuidua diuinitas, 
 distincta persona est.

digitus tamen cum dicitur spiritus, operatoria 
 uirtus significatur, quod diuinorum operum sicut pater 
 et filius ita et spiritus sanctus operator sit. Dauid enim dicit: 
 quoniam uidebo caelos opera digitorum tuorum et in 
 XXXII psalmo: et spiritu oris eius omnis uirtus eorum. 
 et Paulus ait: haec autem omnia operatur unus atque 
 idem spiritus diuidens singulis prout uult. et id cum 
 dicit:

quodsi in spiritu dei ego eicio daemonia, 

 

 

 

 
 
 
 profecto praeuenit in uos regnum dei, simul ostendit imperialem 
 quandam esse sancti spiritus potestatem, in quo regnum 
 est dei, nos quoque, in quibus habitat spiritus, regalem domum. 
 unde et in posterioribus dixit: regnum dei intra 
 uos eat. et ideo diuinitatis et dominationis et imperatoriae 
 maiestatis consortem debemus aestimare spiritum sanctum, 
 quia dominus est spiritus, ubi autem spiritus domini 
 ibi libertas..

Cum inmundus spiritus exierit de homine, ambulat 
 per loca quae non habent aquam quaerens requiem et 
 non inueniens. hoc de Iudaeorum plebe dictum ambigi non 
 potest, quam dominus a regno suo in superioribus segregauit. 
 unde omnes quoque haereticos et schismaticos a regno dei et 
 ab ecclesia intellege separatos. et ideo non dei, sed inmundi 
 spiritus omnis schismatum haereticorumque liquido claret 
 esse conuentus. itaque in uno homine totius Iudaici populi 
 conparatio est, a quo per legem spiritus inmundus exierat. sed 
 quia in nationibus et gentibus per fidem Christi requiem repperire 
 non potuit — inmundis enim spiritibus Christus incendium 
 est, qui in pectoribus gentilium, quae ante arida erant, postea 
 per baptismum rore spiritus umescebant, iacula aduei-sarii 
 ignita restinxerat —, ideo regressus ad plebem est Iudaeorum, 
 quae forensi et perfunctoria specie comta animo manet interiore 
 pollutior. neque enim sacri fontis inriguo aut abluebat aut 
 restinguebat ardorem, meritoque ad eam spiritus redibat

 

 
 
 
 inmundus adducens secum septem spiritus nequiores, quoniam 
 in ebdomada legis et octauae mysterium sacrilega mente 
 conmisit. itaque ut nobis multiplicatur septiformis spiritus 
 gratia, ita illis inmundorum spirituum omnis cumulatur iniuria; 
 uniuersitas enim hoc numero aliquotiens conprehenditur, propter 
 quod septimo die conclusis mundi operibus requieuit deus. 
 ideo et sterilis septem peperit et populosa in filiis 
 infirmata est. denique ut scias synagogae populum deformari.

ubi ecclesiae beatitudo laudatur, subiecit: generatio haec 
 generatio nequam est; signum quaerit et signum non 
 dabitur ei nisi signum Ionae. nam sicut fuit lonas 
 signum. Nineuitis, ita erit et filius hominis. in hoc quoque 
 Iudaeorum plebe damnata ecclesiae mysterium euidenter 
 exprimitur, quae in Nineuitis per paenitentiam et in regina 
 austri per studium percipiendae sapientiae de totius orbis 
 finibus congregatur, ut pacifici Salomonis uerba cognoscat. 
 regina plane, cuius regnum est indiuisum, de diuersis et distantibus 
 populis in unum corpus adsurgens. itaque sacramentum 
 illud magnum est de Christo et de ecclesia, sed tamen 
 hoc maius est, quia illud in figura ante praecessit, nunc 
 autem plenum in ueritate mysterium est; illic enim Salomonis 
 typus, hic autem Christus in suo corpore est. ex duobus igitur 
 constat ecclesia, ut aut peccare nescias aut peccare desistas; 
 paenitentia enim delictum abolet, sapientia cauet. hoc in mysterio.

ceterum Ionae signum ut typus dominicae passionis ita 
 etiam grauium, quae Iudaei conmiserint, testificatio peccatorum 
 est. simul aduertere licet et maiestatis oraculum et pietatis

 

 

 
 
 
 indicium; namque Nineuitarum exemplo et denuntiatur supplicium- 
 . cium et remedium demonstratur. unde etiam debent Iudaei non 
 desperare indulgentiam, si uelint agere paenitentiam.

Nemo lucernam accendit et in abscondito ponit neque 
 sub modio, sed supra candelabrum. ergo quia in superioribus 
 ecclesiam synagogae praetulit, hortatur nos ut fidem 
 potius nostram ad ecclesiam transferamus; lucerna enim fides 
 est iuxta quod scriptum est: lucerna pedibus meis\'uerbum 
 tuum. domine; uerbum enim dei fides nostra est. uerbum 
 dei lux est, lucerna est fides. erat lux uera, quae inluminat 
 omnem hominem uenientem in hunc mundum. lucerna 
 autem lucere non potest nisi aliunde lumen acceperit. haec 
 est lucerna quae accenditur, uirtus scilicet nostrae mentis et 
 sensus, ut mna illa possit quae perierat repperiri. nemo ergo 
 fidem sub lege constituat; lex enim intra mensuram est, ultra 
 mensuram gratia: lex obumbrat, gratia clarificat. et ideo nemo 
 fidem suam intra mensuram legis includat, sed ad ecclesiam 
 conferat, in qua septiformis spiritus relucet gratia, quam 
 princeps ille sacerdotum fulgore supernae diuinitatis inluminat, 
 ne eam legis umbra restinguat.

denique lucerna illa, quam 
 matutinis uespertinisque temporibus ritu uetere Iudaeorum 
 princeps sacerdotum solebat accendere, uelut sub modio sita 
 legis euanuit et ciuitas illa Hierusalem quae in terris est, 
 quae occidit prophetas, quasi in conualle fletus posita delitiscit,

 

 
 
 
 illa autem Hierusalem quae in caelo est, in qua militat fides 
 nostra, in illo altissimo omnium locata monte, hoc est in 
 Christo, ecclesia non potest tenebris et ruinis mundi huius 
 abscondi, sed fulgens candore solis aeterni luce nos gratiae 
 spiritalis inluminat.

Nunc uoa, Pharisaei, prius quod deforis est calicis 
 et catini mundatis. uides corpora nostra terrenorum et 
 fragilium expressione signari, quae breui lapsu praecipitata 
 frangantur. et facile ea quae mens uoluit interna per sensus 
 et gesta corporis prodi sicut illa quae calix interius continet 
 foris lucent. unde et in posterioribus non dubium est uocabulo 
 calicis passionem corporis declarari, cum dicit dominus: 
 calicem quem mihi pater dedit non uis ut bibam illum? 
 bibit enim corpus suum qui corporalem fragilitatem spiritali 
 absorbet adfectu et quasi in mentem animumque transfundit, 
 ut interioribus exteriorum inbecillitas hauriatur. cernis igitur 
 quod nos non exteriora huius calicis aut catini, sed interiora 
 contaminant. et ideo quasi bonus praeceptor docuit quemadmodum 
 nostri mundare corporis contagium debeamus dicens: 
 date elemosynam et ecce omnia munda sunt uobis.

uides quanta remedia? mundat nos misericordia, mundat nos 
 dei sermo iuxta quod scriptum est: iam uos mundi estis 
 propter sermonem meum, quem locutus sum uobis. 
 nec hoc loco solum, sed etiam in allis quanta gratia sit expressum 
 tenes: elemosyna enim a morte liberat et: 
 conclude elemosynam in corde pauperis et haec pro te 
 exorabit in die malo.

totus itaque pulcherrimus abhinc

 

 
 
 
 dirigitur locus, ut quoniam nos ad studium simplicitatis inuitat, 
 superflua Iudaeorum et terrena condemnet, qui secundum 
 corpus intellegendo quae legis sunt uitro et catino propter 
 fragilitatem sui non inmerito conparantur et ea de quibus nobis 
 nullus est usus obseruant, ea autem in quibus nostrae spei 
 fructus est neclegunt et ideo peccatum grande conmittunt, dum 
 meliora despiciunt, et tamen ipsi peccato abolitio promittitur, 
 si misericordia consequatur.

Breuiter autem uitia eorum multa praestringit, qui uiliorum 
 fructuum decimis conferendis omne studium intendant suum 
 nec ullum futuri iudicii metum nec aliquam dei habeant caritatem, 
 cum opera sine fide uana sint; praetereunt enim iudicium 
 et caritatem dei, iudicium ideo, quia non omnia quae 
 agunt in iudicium referunt, caritatem ideo, quia non ex adfectu 
 deum diligunt.

sed ne rursus fidei nos studiosos faciat, operum 
 . neclegentes, perfectionem fidelis uiri breui sermone concludit, 
 ut et fide et operibus adprobetur, dicens: et haec oportuit 
 facere et illa non omittere.

adrogantiam quoque iactantiamque 
 redarguit Iudaeorum, dum primatus accubitionis in 
 conuiuiis adpetunt. in ipsos quoque peritos legis damnationis 
 sententia promulgatur, qui quasi sepulchra. quae non apparent 
 specie fallunt usuque decipiunt, ut cum foris speciosa promittant, 
 intus plena faetoris includant. quod faciunt plerique 
 doctores, qui ab aliis exigunt quod ipsi non queant aemulari. 
 et ideo ipsi monumenta sunt, sicut et alibi dictum est: sepulchrum 
 patens est guttur eorum.

Bonus etiam locus aduersus superstitionem uanissnnam 
 Iudaeorum, qui aedificando sepulchra prophetarum patrum 
 suorum facta damnabant, aemulando autem paterna scelera in 
 se ipsos sententiam retorquebant. etenim propheticorum aedificatione 
 tumulorum sceleris eos qui occiderant arguebant et 
 similium aemulatione factorum se quoque declarabant paternae 
 iniquitatis heredes. non igitur aedificatio, sed aemulatio loco 
 criminis aestimatur. neque enim possunt hereditariae iniquitatis 
 absolui qui dei filium crucifigendo quod grauius est 
 paternis cumulum sceleribus addiderunt. et ideo bene alibi 
 addidit: inplete mensuram patrum uestrorum, quia nihil 
 est ultra dei iniuriam grauius peccare quod possint.

propterea 
 mittit ad illos sapientia apostolos et prophetas. quis est 
 sapientia nisi Christus? denique in Matthaeo habes: ecce ego 
 mitto ad uos prophetas et sapientes.

arguuntur adhuc 
 sub nomine Iudaeorum et futuro supplicio statuuntur obnoxii, 
 quia, cum doctrinam sibi diuinae cognitio))is usurpent, alios 
 inpediant nec ipsi quod profitentur agnoscant.

Nonne quinque passeres ueniuntdepondio etunus 
 ex illis non est in obliuione coram domino? sed et 
 capilli capitis uestri omnes numerati sunt. nolite 
 timere, multis passeribus plures estis. pulcherrimum 
 locum tenendae simplicitatis et aemulandae fidei saluator intexuit, 
 ne Iudaeicae more perfidiae alia premamus adfectu, alia 
 uoce simulemus, cum ultimo tempore occulta cogitationum 
 accusantium aut etiam defendentium secretum nostrae

 

 
 
 
 mentis aperitura uideantur. quae enim maior est simplicitatis 
 inlecebra, quam ut unusquisque cognoscat latebram fraudis esse 
 non posse?

sed quoniam gemina eat causa perae, quia aut 
 ex inolita malitia aut ex accidenti metu nascitur, ne qui metu 
 territus potestatis deum quem corde cognoscit negare cogatur, 
 pulchre addidit animae tantum formidabile esse supplicium, 
 poenam corporis non esse metuendam — mors enim naturae 
 finis, non poena est — et ideo mortem supplicii corporalis 
 esse defectum, poenam uero animae esse perpetuam deumque 
 solum esse metuendum, cuius potestati non natura praescribat, 
 sed eadem natura subiaceat, mortem uero non esse terribilem, 
 quam locupletiore faenore sit inmortalitas redemtura.

inspirauera 
 dominus simplicitatis adfectum, uirtutem mentis erexerat, 
 fides sola nutabat; bene eam de uilioribus roborauit; nam si 
 deus obliuionem passerum non habet, hominum habere qui 
 potest? quod si tanta est dei et tam aeterna maiestas, ut 
 unus ex passeribus aut nostrorum numerus capillorum praeter 
 scientiam dei non sit, quam indignum est aestimare quod 
 fidelium corda dominus aut ignoret aut spernat, qui uiliora 
 cognoscat!

Fortasse dicat aliquis: quomodo apostolus dixit: numquid

 

 
 
 
 de bubus cura est deo, cum utique bos passere pretiosior 
 sit? sed aliud est cura, aliud scientia. denique numerus capillorum 
 non in actu conputationis, sed m facilitate cognitionis 
 accipitur; non enim sollicitam deus curae numerantis intendit 
 excubiam, sed cui cognita sunt omnia quasi numerata sunt 
 omnia. bene tamen numerati dicuntur, quia illa quae uolumus 
 seruare numeramus.

possumus tamen hic discutere aliquod 
 intellegentiae spiritalis arcanum, praesertim cum hoc uideatur 
 absurdum, ut homines <non)\' potius hominibus quam passeribus 
 conparentur. uidentur enim quinque isti passeres 
 quinque esse corporis sensus, tactus odoratus gustus uisus 
 auditus, qui modo passerum si terrenarum sordium rimentur 
 inluuiem atque ex incultis locis ac faetidis cibum quaerant, 
 delictorum suorum laqueis occupati ad superiorum 
 operum fructus, quibus epulantur animi, reuolare non possunt. 
 est enim lenocinantis quidam laqueus uoluptatis, qui 
 nostrorum uestigiis animorum quaedam uincla subnectat, ut si 
 igneum uigorem puritatemque naturae terrenae materiae sensus 
 hebetauerit, luxuriae pretio saecularis addictum sub quadam 
 uitiorum auctione constituat.

sunt etiam quaedam nostrorum 
 nundinae delictorum. itaque uariarum capti inlecebris uolup 
 tatum aut uenundamur sub peccato aut redimimur a peccato. 
 Christus nos redimit, aduersarius uendit; ille auctionatur ad

 

 
 
 
 mortem, hic redimit ad salutem. unde bene Matthaeus duos 
 passeres posuit corpus animamque significans, quoniam caro 
 quoque si consentiens legi dei et exuens se lege peccati in 
 naturam animae sensum puritate transierit, alis ad caelum 
 spiritalibus eleuatur. itaque docemur quia uolandi nobis gratiam 
 natura dedit, uoluptas abstulit, quae malorum escis grauat 
 animam atque in naturam corporeae molis inclinat.

meritoque 
 posuit quia nemo illorum cadit sine uoluntate dei; quod enim 
 cadit, uergit in terram et quod uolat fastigio inmortalitatis 
 euehitur. ne cui autem dubium esset quod Matthaeus dixit, 
 Lucas euidenter absoluit, quia uoluntas dei cognitio est; 
 non enim quicumque uoluntate dei cadit, sed qui delictorum 
 suorum mole ruerit deum latere non poterit; nam et 
 lob ex uoluntate temtatur. dedit tibi aduersarium, sed proposuit 
 praemium. nec excuses fragilitatem: quia habes imaginem, 
 accepisti munitionem, unde et hoc proficit ad salutem, ut sine 
 permissione dei diabolum nocere non posse cognoscas, ne potentiam 
 diaboli magis timeas quam diuinitatis offensam.

lam illud non dubium est animae passerem conparari, cum 
 legeris: anima nostra sicut passer erepta est de 
 laqueo uenantium. et alibi: quomodo dicitis animae 
 meae: transmigra in montes sicut passer? ipsum 
 quoque hominem legimus passeri conparari, quia scriptum est: 
 ego autem sicut passer singularis in aedificio, scilicet 
 ex duobus passeribus in unum passerem, hoc est

 

 
 
 
 spiritalis substantiae subtilitatem concordantis utriusque alae conpage 
 formatus. ergo passer bonus est, cui uolandi natura subpeditat. 
 est etiam malus passer, qui uolandi usum terrenae uitio labis 
 aboleuerit, quales sunt isti passeres, qui depondio ueniunt.

alibi asse ueniunt, alibi depondio. quanta uilitas delictorum! 
 mors enim uilis, sed pretiosa uirtus. etenim aduersarius tamquam 
 captiua mancipia uilioris pretio aestimationis addicit, at 
 uero dominus tamquam speciosa seruitia, quae ad imaginem 
 et similitudinem sui fecit, idoneus sui operis aestimator magno 
 pretio nos redemit, sicut sanctus apostolus dixit: emti enim 
 estis magno. et bene magno, quod non aestimatur aere, 
 sed sanguine, quia pro nobis Christus est mortuus, qui pretioso 
 nos sanguine liberauit, sicut etiam Petrus sanctus in 
 epistula conmemorat sua scribens ad nos: quia non corruptibilibus 
 argento uel auro inquit redemti estis de 
 uana uestra conuersatione paternae traditionis, 
 sed pretioso sanguine quasi agni incontaminati et 
 inmaculati Christi Iesu. et bene pretioso, quia inmaculati 
 corporis sanguis est, quia sanguis est fili dei, qui non 
 solum de maledicto legis, sed etiam de inpietatis morte perpetua 
 nos redemit.

in summa igitur hic sensus est: si dominus

 

 
 
 
 uilibus auibus et infidelibus hominibus uel in oriundo sole 
 uel in terrena. fecunditate prospexit, si misericordiae suae 
 omnibus munus inpertit, haut esse dubitandum contemplationem 
 aput illum fidelium ualituram esse meritorum. praeclare 
 autem et fidem acuendo intexuit et fidei ipsi uirtutum fundamenta 
 subiecit: nam ut fortitudinis incentiuum est fides ita 
 fidei firmamentum est fortitudo.

Et omnis qui dicit uerbum in filium hominia 
 remittetur illi spiritum autem sanctum qui dixerit 
 non remittetur ei. utique filium hominis Christum 
 intellegimus, qui de sancto spiritu generatus et uirgine est, 
 quod parens eius in terris sola sit uirgo. numquid ergo maior 
 sanctus spiritus Christo, ut in Christum peccantes ueniam 
 consequantur, in sanctum spiritum delinquentes remissionem 
 non mereantur adipisci? sed ubi unitas potestatis est, nulla 
 conparationis est quaestio neque controuersia magnitudinis, 
 cum magnus sit dominus et magnitudinis eius finis esse 
 non possit. si igitur, quod credimus, unitas trinitatis est, 
 indiscreta utique magnitudo, sicut indiscreta operatio, quod 
 m sequentibus demonstratur; nam cum alibi dictum sit: 
 pater uobis dat quod loquamini, hic subiecit:

spiritus enim 
 sanctus docebit uos in ilia hora quae oportet dicere. 
 ergo si operatio una est. una est et contumelia. sed ad proposita 
 reuertamur. hic uidetur quibusdam ut eundem et filium 
 hominis et spiritum sanctum Christum intellegamus salua

 

 
 
 
 distinctione personarum et unitate substantiae, quia unus et 
 deus et homo Christus idem spiritus, sicut scriptum est: 
 spiritus ante faciem nostram Christus dominus, 
 idem sanctus, quia sicut deus pater et filius dominus et 
 dominus pater et filius deus, ita etiam et pater sanctus et 
 filius sanctus et spiritus sanctus. denique Cherubin et Serafin 
 indefessis uocibus clamant: sanctus sanctus sanctus, ut 
 trinitas repetita tertia appellatione signetur. si ergo utrumque 
 Christus est, quae est diuersitas nisi ut sciamus quia diuinitatem 
 Christi nobis negare non liceat? denique in persecutione 
 quid quaeritur nisi ut deum Christum negemus? itaque quicumque 
 non confitetur in Christo deum et ex deo atque 
 in deo Christum ueniam non meretur. sed etiam quicumque 
 spiritus non confitetur Christum in carne 
 uenisse ex deo non est; qui enim hominem negauit deum 
 negauit, quia deus in homine et homo in deo Christus.

plenquc 
 tamen illud tenent, ut eam blasphemiam dicant non esse 
 ueniabilem, si quis Christum dicat in Belzebub eicere daemonia., 
 non potestate diuina.

Et ait quidam de turba: magister, dic fratri meo 
 ut diuidat mecum hereditatem. at ille dixit ei: 
 homo, quis me constit-uit iudicem aut diuisorem 
 supra uos? totus hic locus ad subeundam pro confessione 
 domini passionem aut contemtu mortis aut spe praemii aut 
 mansuri denuntiatione supplicii, cui numquam uenia laxetur, 
 instruitur. et quoniam auaritia plerumque solet temtare uirtutem, 
 etiam huius abolendae rei praeceptum subicitur et

 

 
 
 
 exemplum dicente domino: quis me constituit iudicem 
 aut diuisorem supra uos? bene terrena declinat qui 
 propter diuina descenderat nec iudex esse dignatur litium et 
 arbiter facultatum uiuorum habens mortuorumque iudicium 
 arbitriumque meritorum. non ergo quid petas, sed a quo 
 postules intuendum est, nec maioribus intento animo putes 
 minoribus obstrependum. unde non inmerito refutatur hic frater, 
 qui dispensatorem caelestium gestiebat corruptibilibus occupare, 
 cum inter fratres patrimonium non iudex medius, sed pietas 
 debeat sequestra diuidere, quamquam inmortalitatis patrimonium, 
 non pecuniae sit hominibus expetendum; frustra enim 
 congregat opes qui se his nescit usurum, sicut ille qui cum 
 repleta horrea nouis messibus rumperentur, exuberantium sibi 
 fructuum receptacula praeparabat, cui congregaret ignarus. 
 remanent enim in saeculo cuncta quae saeculi sunt et praetereunt 
 a nobis quaecumque congregantur heredibus; neque enim 
 nostra sunt quae non possumus auferre nobiscum. sola uirtus 
 comes est defunctorum, sola nos sequitur misericordia, quae 
 caelestium dux et praeuia mansionum pecuniae uilis usura 
 tabernacula defunctis adquirit aeterna, sicut domini praecepta 
 testantur dicentis ad nos: facite uobis amicos de iniquo 
 mamona, qui uos recipiant in aeterna tabernacula 
 sua. bonum itaque ac salutare praeceptum et idoneum, quod 
 uel auaros possit animare, quo studeant corruptibilia perennibus, 
 terrena. mutare diuinis. sed quoniam plerumque deuotio 
 fidei infirmitate reuocatur et ad conferendum patrimonium

 

 
 
 
 promti uictus sui consideratione retrahuntur, eo addidit dominus 
 dicens:

nolite solliciti esse animae quid manducetis 
 neque corpori quid uestiamini. anima plus est 
 quam esca, et corpus quam uestimentum. nihil enim 
 moralius ad faciendam fidem omnia credentibus a deo posse 
 conferri quam quod aerius ille spiritus uitale collegium animae 
 corporisque contubernio foederatum sine nostro labore perpetuat, 
 nec salutaris deficit usus alimenti, nisi cum uenerit dies suprema 
 moriendi. cum igitur anima indumento corporis uestiatur et uigore 
 animae corpus animetur. absurdum est ut uictus nobis copiam 
 defuturam putemus, qui uiuendi iugem substantiam consequamur.

Considerate inquit uolatilia caeli. magnum sane et 
 aptum quod fide sequamur exemplum. nam si uolatilibus caeli. 
 quibus nullum exercitium cultionis, nullus de messium fecunditate 
 prouentus est, indeficientem tamen prouidentia diuina 
 largitur alimoniam, uerum est causam inopiae nostrae auaritiam 
 uideri. etenim illis idcirco inelaborati pabuli usus exuberat, 
 quod fructus sibi conmunem ad escam datos speciali quodam 
 nesciunt uindicare dominatu, nos conmunia amisimus, dum 
 propria uindicamus; nam nec proprium quicquam est, ubi 
 perpetuum nihil est, nec certa copia, ubi incertus euentus. cur 
 enim diuitias tuas aestimes, cum tibi deus etiam uictum cum 
 ceteris animantibus uoluerit esse conmunem ? aues caeli speciale 
 sibi nihil uindicant et ideo pabulis indigere nesciunt. quia 
 non norunt aliis inuidere.

cocsiderate lilia quomodo 
 
 crescunt; et intra: si autem faenum, quod hodie est 
 et cras in clibanum mittitur, deus sic uestit. bonus 
 quidem sermo atque moralis, quod ad fidem nos diuinae 
 misericordiae conferendae uel iuxta litteram, quia ad staturam 

 

 
 
 
 corporis nostri, uel spiritaliter, quia supra mensuram staturae 
 nostrae sine dei fauore nihil ualemus adiungere, conparatione 
 floris et faeni sermo dominicus prouocauit. quid enim tam. 
 morale ad persuasionem, quam cum uideas quod etiam quae 
 sunt inrationabilia sic dei prospicientia uestiuntur, ut nullo 
 usu uel ad gratiam egeant uel ornatum, multo magis credas 
 rationabilem hominem, si omnem sui usum in deo conlocet 
 nec studio nutandi uiolet fidem, numquam egere posse, eo 
 quod iure praesumserit de fauore diuino?

sed tamen ut etiam 
 altius ista pendamus, quia non otiosum uidetur quod flos uel 
 homini confertur uel certe plus paene quam hominibus in Salomone 
 praefertur, qui tantum meruit ut uel in specie templum 
 deo conderet uel in mysterio Christi ecclesiam figuraret, non 
 alienum uidetur ut per claritatem coloris angelorum caelestium 
 gloriam putemus expressam, qui uere mundi istius flores sunt, 
 quod eorum claritatibus mundus ornatur, et bonum odorem 
 sanctificationis adspirant. quorum praesidio fulti possumus 
 dicere: bonus odor Christi sumus deo in his qui 
 salui fiunt, qui nulla sollicitudine praepediti, nullo usu 
 laboris exerciti diuinae in se liberalitatis gratiam et caelestis 
 seruant dona naturae. unde bene et hic uestitus gloria sua 
 Salomon et alibi coopertus ostenditur, quod infirmitatem corporeae 
 naturae ueluti uirtute quadam mentis adopertam operum 
 gloria uestiebat. angeli uero, quorum natura diuinior expers 
 manet iniuriae corporalis, recte licet maximo uiro consideratione 
 tamen nostrae iniuriae praeferuntur. ergo quoniam per resurrectionem 
 erunt homines sicut angeli in caelis, nos quoque 
 exemplo angelorum gloriae caelestis augmentum dominus, qui

 

 
 
 
 et illis eam tribuit, sperare praecepit, quoad absorbeatur hoc 
 mortale a uita; oportet enim con corruptibile hoc induere 
 incorruptelam et mortale hoc induere inmortalitatem.

Plerique etiam conparationem hanc secundum naturam Soris 
 et usum putant propositi germinis aptiorem, eo quod lilia 
 nullius annui usus cultum requirant nec sicut erga prouentum 
 fructuum ceterorum ita etiam erga generationem istius floris 
 sollicitis in orbem redeat labor actus agricolis. quibuslibet 
 enim siccitatibus agri omne illud quod alitur in florem quadam 
 uirtute genitali ex sese atque in se suci semper manentis animatur. 
 ita cum foliorum puberum caulem uideas aruisse. floris 
 tamen natura uiuescit; absconditur enim uiriditas, non amittitur\'. 
 at ubi uernis fuerit prouocata blanditiis. indumentum 
 germinis comam floris liliiue resumit ornatus. quem locum 
 nunc, quoniam alibi uberius tractatum esse reminiscimur, 
 praestrinxisse satis est, ne in eadem sit recursus;

illud delectat 
 aduertere quia non in asperitatibus montium incultisque 
 siluarum lilia, sed in hortorum amoenitate generantur. sunt 
 enim horti quidam diuersarum pomiferi uirtutum iuxta quod 
 scriptum est: hortus clausus soror mea sponsa, hortus 
 clausus, fons signatus, eo quod ubi integritas. ubi

 

 

 

 
 
 
 castitas, ubi religio, ubi fida silentia secretorum, ubi claritas 
 angelorum est, illic confessorum uiolae, lilia uirginum, rosae 
 martyrum sunt. nec incongruum quisquam putet quod angelis 
 lilia conparentur, cum lilium se Christus ipse memorauerit 
 dicens: ego flos campi et lilium conuallium. et bene 
 lilium Christus, quia ubi martyrum sanguis ibi Christus, qui 
 est flos sublimis inmaculatus innoxius, in quo non spinarum 
 offendat asperitas, sed gratia circumfusa clarescat; sunt enim 
 spinae rosarum, quia tormenta sunt martyrum. non habet spinas 
 inoffensa diuinitas, quae tormenta non sensit.

ergo lilia. uel 
 angeli supra hominum gloriam uestiuntur: nec in nobis misericordiam 
 dei desperare debemus, quibus per resurrectionis gratiam 
 dominus similem angelorum speciem pollicetur. quo loco 
 etiam illam uidetur praestringere quaestionem, quam etiam 
 apostolus non omisit, quia. gentes huius mundi quaerunt, quomodo 
 resurgant mortui et quali corpore ueniant.

nam cum 
 dicat: quaerite regnum dei et haec omnia adicientur 
 uobis, nec ad praesens nec in reliquum fidelibus ostendit 
 gratiam defuturam, si modo qui diuina desiderant terrena non 
 quaerant. indecorum quippe est homines curare de cibo, qui 
 militant regno. nouit rex quemadmodum familiam suam pascat 
 alat uestiat, et ideo dixit: iacta in deum cogitatum tuum 
 et ipse te enutriet. 
 
 Ignem ueni mittere in terram et quid uolo nisi 
 iam accendatur? baptisma habeo baptizari et quo- 

 modo angor, usquedum perficiatur?

in superioribus 
 uigilare nos uoluit per omnia exspectantes momenta domini

 

 
 
 
 salutaria aduentum, ne dum aliquis remittit et neglegit de 
 die in diem opera sua differens, iudicii futuri die uel propria 
 morte praeuentus meritum suae conmendationis amittat. et 
 illa quidem in omnes praecepti forma generalis, uerum series 
 sequentis exempli dispensatoribus, hoc est sacerdotibus uidetur 
 esse proposita, quo sciant sibi grauem in futurum poenam 
 esse subeundam, si saecularibus intenti deliciis familiam 
 domini plebemque conmissam sibi gubernare neglexerint.

sed 
 quia exiguus est profectus et parua meritorum gratia supplicii 
 metu ab errore reuocari maiorque praerogatiua caritatis et 
 amoris, eo dominus ad promerendam sui gratiam studia nostra 
 acuit et adquirendae cupiditate diuinitatis inflammat dicens: 
 ignem ueni mittere in terram, non utique illum ignem 
 consumtorem bonorum, sed bonae uoluntatis auctorem, qui 
 aurea dominicae domus uasa meliorat, faenum uero consumit 
 et stipulam. ac saecularia omnia mundi uoluptate concreta 
 perituraeque opus carnis exurit ignis ille diuinus, qui flammigerabat 
 in ossibus prophetarum, sicut sanctus Hieremias dicit: 
 quia factum est sicut ignis ardens flammigerans 
 in ossibus meis. est enim ignis domini, de quo dictum 
 est: ignis ante eum ardebit. est et idem dominus ignis, 
 sicut ipse digit: ego sum ignis ardens et non consu- . 
 mens; ignis enim domini lumen aeternum est. quo igni illae 
 accenduntur lucernae, de quibus supra dixit: sint autem 
 lumbi uestri praecincti et lucernae ardentes. et 
 ideo quia nox est huius dies uitae, lucerna est

 

 

 
 
 
 necessaria hunc ignem in se etiam Ammaus et Cleopas a domino missum 
 esse testantur dicentes: nonne cor nostrum ardens 
 erat in uia, eum aperiret nobis scripturas? euidenter 
 itaque docuerunt qualis istius sit ignis operatio, qui secreta 
 cordis inluminat. ideo fortasse dominus in igne uenturus est, 
 ut resurrectionis tempore uitia uniuersa consumat suique 
 conspectu desideria conpleat singulorum meritorumque et 
 mysteriorum lumen accendat.

Tanta itaque domini dignatio est, ut infundendae nobis deuouonis 
 et consummandae perfectionis in nobis et maturandae 
 pro nobis studium passionis sibi inesse testetur. qui cum in 
 se nihil habuerit quod doleret, nostris tamen angebatur aerumnis 
 et sub tempore mortis maestitiam praetendebat, quam non ex 
 metu mortis suae, sed ex mora nostrae redemtionis adsumserat 
 iuxta quod scriptum est: et quomodo angor, usquedum 
 perficiatur? utique qui usque ad perfectionem angitur 
 de perfectione securus est. sed etiam alibi: tristis inquit est 
 anima mea usque ad mortem. non propter mortem, sed 
 usque ad mortem tristis est dominus, quia eum condicio corporalis 
 adfectus, non formido mortis offendit. nam qui corpus suscepit 
 omnia debuit subire quae corporis sunt, ut esuriret sitiret 
 angeretur contristaretur, diuinitas autem conmutari per hos 
 nescit adfectus. simul ostendit quod in certamine passionis

 

 
 
 
 mors corporis absolutio anxietudinis, non coaceruatio sit doloris. 
 
 Putatis quod pacem ueni dare in terram? non 
 dico uobis, sed separationem. erunt enim ex hoc 
 quinque in domo una diuisi, tres in duo et duo in 
 tres diuidentur. pater in filium et filius in patrem 
 diuidentur, mater in filiam et filia in matrem, 
 socrus in nurum suam et nurus in socrum suam.

cum in omnibus fere euangelicis locis spiritalis intellectus 
 operetur, tamen in praesenti maxime ne quem duritia nudae 
 expositionis offendat, spiritali altitudine sensus series temperanda 
 est, praesertim cum sacrosancta religio moralibus disciplinis 
 et mitibus pietatis exemplis etiam fidei exules ad 
 reuerentiam tamen sui clementer inuitet, ut praeuia fidei 
 disciplina mansuetudine sui superstitionum dura dissoluat et 
 obnoxias erroribus mentes cogat etiam fide credere, quas potuit 
 pietate mulcere. etenim cum fidei alta pectoribus non capiuntur 
 infirmis. per ea quae praecepta sunt ea quae ueneranda sunt 
 aestimantur. ut iusta de iusto, sancta de sancto bonorum 
 suorum bonum testentur auctorem.

ergo dominum illum, qui 
 simul diuinitatis reuerentiam et pietatis gratiam suadere conplexus 
 est dicens: diliges dominum deum tuum et 
 diliges proximum tuum, ita nunc mutatum esse opinabimur, 
 ut aboleret necessitudinum nomina, conlideret pietatis 
 affectus? carissimorum pignorum discidia mandasse credamus? 
 et quomodo ipse est pax nostra, qui fecit utraque

 

 
 
 
 unum? quomodo ipse dicit: pacem meam do uobis. 
 pacem meam relinquo uobis, si parentes a filiis, filios a 
 parentibus discidio necessitudinis separatm-us aduenit? quomodo 
 maledictus qui non honorat patrem, religiosus qui 
 deserit?

sed si aduertamus quia prima causa religionis, secunda 
 pietatis est, enodem etiam hanc aestimabimus quaestionem; 
 oportet enim ut diuinis humana posthabeas. nam si officium 
 parentibus exhibendum est, quanto magis auctori parentum, 
 cui gratiam etiam pro parentibus tuis debes! aut si illi omnino 
 non recognoscunt parentem, quemadmodum tu recognoscas? 
 non igitur dicit renuntiandum esse pignoribus, sed deum 
 omnibus praeferendum. denique habes in alio libro: qui 
 diligit patrem aut matrem plus quam me non est 
 me dignus. non diligere parentes, sed deo praeferre prohiberis; 
 etenim naturae pignora domini beneficia sunt nec quisquam 
 debet plus amare beneficium quod accepit quam deum 
 a quo beneficium seruatur acceptum. ergo etiam secundum 
 litteram pie intellegentibus expositio religiosa non deest, subest 
 tamen quo altius referendum putemus hunc sensum, quia 
 addidit: erunt ex hoc quinque in domo una diuisi.

tres in duo et duo in tres diuidentur. qui sunt enim 
 quinque, cum sex personarum uideatur facta subiectio), patris 
 et filii, matris et filiae, socrus et nurus? quamquam eadem 
 mater quae socrus accipi possit; quae enim mater est filii 
 socrus eius uxoris est, ut iuxta litteram quoque numeri non 
 absurda sit ratio liquidoque clareat fidem uinculis nexam non 
 esse naturae, quia licet officio pietatis obnoxii fide tamen liberi 
 sunt.

Non incongruum quoque uidetur, si mystica interpretatione 
 enodemus hunc sensum. domus una homo unus est; unusquisque 
 enim domus aut dei est aut diaboli. itaque domus 
 spiritalis homo est spiritalis, sicut habemus in epistula Petri: 
 et uos tamquam lapides uiui aedificamini domus 
 spiritalis in sacerdotium sanctum. in hac ergo domo 
 duo in tres, tres in duo diuiduntur. duo legimus frequenter 
 animam et corpus. quodsi duobus in terra conuenerit, effecit 
 utraque unum. et alibi: castigo corpus meum et seruituti 
 redigo.

aliud est quod seruit, aliud cui subicitur. si 
 duos agnouimus, etiam tres agnoscamus, quod procliue ex illis 
 duobus est intellegere. tres enim animae in corpore adfectiones 
 sunt. una rationabilis, alia concupiscibilia, tertia inpetibilis, 
 hoc est λογιστιϰόν, ἐπιϑυμητιϰόν, ϑυμιϰόν . non ergo duo in duo. 
 sed duo in tres et tres in duo diuidentur; etenim per aduentum 
 Christi homo qui erat inrationabilis rationabilis factus est. 
 ante eramus similes bestiarum, quae rationem nesciunt, eramus 
 carnales, eramus terreni iuxta sententiam: terra es et in 
 terram ibis. uenit dei filius, misit spiritum suum in corda 
 nostra, facti sumus filii spiritales.

Possumus dicere quia in hac domo sunt alii quinque, id 
 est odor tactus gustus uisus auditus. ergo si secundum ea 
 quae audimus aut legimus separato sensu uisus atque auditus 
 excludamus superfluas corporis uoluptates, quae gustu tactuque 
 et odore pariuntur, duos in tres diuidimus, eo quod 
 mentis habitus uitiorum non capiatur inlecebris, sed aemulatione 
 uirtutis a lenociniis se uoluptatis abducat nec fiat omnium 
 una consensio, quae praecipitet in errorem, sed diuidendo se 
 separent desideria cordis et officia uirtutis. aut si quinque 
 sensus accipimus corporales, uitia iam corporis. et peccata se 
 separant. et fortasse quinque sunt quos fratres suos ille in 
 euangelio diues luxuriosus adpellat qui cruciari describitur 
 aput inferos, quibus mandari rogat ut nouerint in hoc saeculo 
 delicias abdicandas, ut possint requiem habere post saeculum 
 studia uirtutis.

possunt etiam uideri caro atque anima 
 ab odore tactu gustuque luxuriae separatae in una domo 
 se aduersus incursantia uitia diuidentes, caro et anima 
 subicientes se dei legi, remouentes a lege peccati. quorum 
 licet dissensio per praeuaricationem primi hominis in naturam 
 uei\'terit, ut nequaquam sibi paribus ad uirtutem studiis conuenirent, 
 tamen per crucem domini salutaris tam inimicitiis quam 
 etiam mandatorum lege uacuatis in societatis concordiam congi-uerunt, 
 posteaquam Christus e caelo pax nostra descendens 
 fecit utraque unum et medium parietem maceriae

 

 
 
 
 soluit inimicitias in carne sua lege mandatorum 
 in decretis euacuans, ut duos conderet in uno nouo 
 homine faciens pacem et reconciliaret utrosque in 
 uno corpore deo. quis est uterque nisi unus interior, alter 
 exterior? alterum animae spectat uigorem, alterum refert ad 
 corporis sensum, quamquam inseparabilis adfectus conspiratione 
 concordent, cum caro subiecta meliori salutaribus oboedit 
 inperiis, non quo ia naturam animae subtilitate materiae transfusa 
 demigret. sed quia deliciis abdicatis ab omni defaecata 
 labe uitiorum caelestis conuersationis tramitem oboedientiae 
 adfectione gradiatur iam non ut antea legi mentis repugnans, 
 sed per legem mentis et spiritum uitae liberata a lege peccati, 
 ut animae caro fiat adpendix, non iam lena uitiorum, sed

aemula quaedam et quasi pedissequa uirtutis, et rursus quando 
 anima corporis non coniuet inlecebris nec carnalium uoluptatum 
 delectatione uincitur, sed mens pura mundique huius exuta 
 famulatu sensus corporis in suas inlicit et adtrahit uoluptates, 
 ut audiendi legendique usu incrementa uirtutis epuletur atque 
 interioris suci spiritalibus nescitura famem satietur alimentis; 
 etenim ratio cibus mentis est praeclaraque alimonia suauitatis.

 

 
 
 
 quae membra non oneret neque in naturae pudenda, sed ornamenta 
 conuertat, cum libidinum uolutabrum conmutatur in 
 dei templum deuersoriumque uitiorum sacrarium incipit esse 
 uirtutum. quod utique tunc fit, cum caro in naturam regressa 
 uigoris sui agnoscit altricem atque ausu deposito contumaciae 
 moderantis animae coniugatur arbitrio, qualis fuit, cum inhabitanda 
 paradisi secreta suscepit, antequam ueneno pestiferi 
 serpentis infecta sacrilegam famem sciret diuinorumque memoliam 
 praeceptorum animae sensibus inhaerentem edacitatis 
 studio praeteriret.

Hinc peccatum manasse proditur tamquam corpore animaque 
 genitoribus. dum corporis natura temtatur, anima male 
 sana conpatitur. quae si adpetentiam corporis refrenasset, in 
 ipso ortu esset exstincta origo peccati, quam uelut uirili 
 infusam corporis motu madefacta anima etiam sui uigore corrupto 
 alienis grauis oneribus parturiuit. etenim ille uiolentior et fortior 
 sexus quodam ualido inpetu uelut uirilis fertur adfectus, 
 haec molliorem quam uehementiorem studet tenere rationem.

ex his itaque diuersarum cupiditatum motus adoleuit. sed ubi 
 in se anima redit, deformis partus pudore conuenta degeneres 
 abiurat heredes abdicans motus, exosa peccatum. caro quoque 
 grauium laborum defaenerata sorte et usura iniuriae miserabilis 
 fatigata ubi se cupiditatibus suis, quas sibi ipsa generauit, 
 tamquam sentibus mundi doluit esse confixam, ueterem 
 hominem festinat exuere, ut se sibi auferat, ne inprouidam 

 

 
 
 
 parentem successio peritura destituat. rursus cupiditatum inrationabilis 
 motus quasi cuiusdam formae decore fucato lenociniis 
 uoluptatis inlectans eam sibi tamquam in usum societatis 
 adsciuit. ita uelut quaedam corporis atque animae nurus uolup\' 
 tas motui prauae cupiditatis innubit.

Ergo quamdiu mansit m una domo conspirantibus uitiis 
 indiuidua inseparabilisque consensio, nulla uidebatur esse diuisio. 
 ubi uero Christus ignem quo delicta carnis exureret uel gladium 
 qui significat exsertae aciem potestatis, quo spiritus 
 medullarumque secreta penetrantur, misit in terras, tunc caro 
 atque anima regenerationis innouata mysteriis oblita quod erat 
 incipit esse quod non erat ac se ueteris uitii quamuis sibi 
 ante dilecti societate secernit et quasi prodigae copulam 
 posteritatis eliminat. ut diuidantur parentes m filios, dum 
 intemperans motus temperantia corporis abdicatur et anima 
 declinat consortium culpae nec extrariae illi et foris sumtae 
 locus remanet uoluptati.

filii quoque m parentes diuiduntur, 
 dum renouati hominis censuram senilem uitia uetusta declinant 
 pietatisque normam uoluptas adulescentior tamquam seriae 
 domus refugit disciplinam. non incongruum quoque est, si 
 putemus quod et isti ideo se diuidant, ut meliores fiant parentibus 
 maxime cum m posterioribus dixerit: si quis uenit 
 ad me et non odit patrem aut matrem et filios et 
 fratres et sorores, etiam animam suam, non potest 
 meus discipulus esse. et ideo secundum simplicem intellegendi 
 formam gentilibus parentibus qui Christum sequitur 
 filius antefertur; religio enim praestat pietatis officiis.

Illud quoque secnndum altiorem interpretationem, quia de 
 carne peccatum nascitur et uelut in utero carnis operatur, de 
 quo ait apostolus: si autem quod nolo hoc ago, iam 
 non ego illud operor, sed quod habitat in me peccatum. 
 cum pro uita mundi huius effusus domini sanguis 
 aboleuerit uitia, in gratiam ex offensione conuertitur — superabundauit 
 enim peccatum, ut superabundaret gratia — fitque 
 ut ex peccato orta paenitentia ad conuersionem propositi et 
 ad cupiditatem gratiae spiritalis inpellat. itaque quod erat 
 mihi ad mortem hoc erit in salutem. ergo peccatum inriguo 
 fontis ablutum ab ea unde generatum est carne secernitur et, 
 dum unusquisque cupit redimere delictum, ut ex serie culpae 
 studium disciplinae.

concupiscentia quoque rerum malarum et 
 quidam motus feruidior cupiditatis dei uerbo in adpetitum 
 transfunditur diuinae caritatis et amoris atque in eadem natura 
 fit uaria disciplina multoque meliorem quam antea uoluptatem 
 sibi mysteriorum caelestium ille corporis atque animae adpetitus 
 adquirit. alitur enim animus cognitione rerum et conperta 
 futurorum repromissione sublimior animae opera uetusta 
 fastidit; animalis enim non percipit quae sunt 
 spiritus dei, stultitia enim illi est; spiritalis 
 autem diiudicat omnia, ipse autem a nemine diiudicatur.

Dum uadis cum adueraario tuo ad magistratum, 
 in uiada operam liberari ab illo, ne forte condemnet 
 te aput iudicem et iudex tradat te exactori et 
 exactor mittat te in carcerem. dico tibi, non exies 
 inde, donec etiam nouissimum quadrantem reddas.

 

 
 
 
 hoc etiam Matthaeus posuit, sed ille specialiter, iste generaliter; 
 ille enim de reconcilianda pace dissidentium fratrum 
 dictum putauit, hic de paenitentia et omnis emendatione 
 delicti. discutiamus igitur qui sit aduersarius, qui magistratus, 
 qui iudex, quiue exactor, quidue putemus esse quadrantem, 
 quem nisi quis exsoluerit mittatur in carcerem.

et iuxta 
 Matthaeum quidem aduersarius est, cum quo minime tibi in 
 hac uita conuenisse uideatur, qui aput iudicem futurum mortuorum 
 atque uiuorum manentis simultatis te crimine persequatur, 
 iuxta Lucan autem est aduersarius noster ille praecipue, 
 qui serit inlecebras delictorum, ut habeat in supplicio participes. 
 quos habuit in errore consortes, atque ideo socios 
 quaerit ad culpam, ut obnoxios prodat ad poenam. quem nobis 
 cauendum Petrus apostolus monet dicens: aduersarius 
 uester diabolus tamquam leo rapiens et rugiens 
 quaerit quem deuoret.

Est aduersarius noster iuxta Matthaeum omnis uirtutis 
 usus et apostolicus et propheticus sermo, qui nos ad asperiora 
 praecepta et durioris uitae documenta constringit, cui consentire 
 nos conuenit, ut eum operibus aemulemur, ne aliqua 
 nostri contumacia ab eo desciuisse prodatur. iuxta Lucan 
 autem nemo nobis magis aduersarius quam noster est lapsus, 
 qui nos uitae nostrae accusat indiciis, non quod accusationis 
 ullius iudex futurus quaerat officium, sed quod aput omnium 
 cognitorem noster nos actus accusat, dum ab usu uirtutis 
 apostolicisque praeceptis inuenitur alienus.

itaque aduersarius 

 

 
 
 
 nobis omnis uitiorum usus, aduersaria nobis libido, aduersaria 
 auaritia, aduersaria omnis inprobitas, aduersaria omnis iniqua 
 cogitatio, omnis denique mala est conscientia, quae nos et hic 
 adficit et in futurum accusabit et prodet, sicut testatur apostolus 
 dicens: testimonium reddente illis conscientia illorum 
 et inuicem cogitationibus accusantibus aut 
 etiam defendentibus. quodsi conscientia unumquemque 
 prodit, quanto magis gestorum nostrorum opus ante deum 
 praesto est, quod expressum in nostro corpore ultimo tempore 
 recensebitur et secretum cogitationis scriptum in cordibus 
 nostris legetur! demus igitur operam, ut dum in hoc sumus 
 uitae curriculo constituti, tamquam a malo aduersario ita ab 
 inprobo liberemur actu, ne, dum imus cum aduersario ad 
 magistratum, in uia nostrum condemnet errorem.

ideo et 
 secundum Matthaeum ait: esto consentiens aduersario 
 tuo, cum es cum illo in uia; εὐνοω̄ν autem Graecus dixit, 
 hoc est beniuolens. si enim, dum sumus in hac uita, exsoluamus 
 nos a uinculis diaboli, nec ille propter nos damnabitur 
 et nos a uinculis eius erimus alieni. unde et pro Assyrio 
 psalmus scribitur LXX VIllI,. bene enim consulis aduersario et pro 
 illo Assyrio, hoc est uano, facis, si eius laqueis exutus 
 praestes hanc beniuolentiam, ut poenam tui lapsus et mortis 
 euadat. quodsi uinculis eius haereas, tradet te tamquam 
 reum magistratui, idem accusator et proditor.

quis est

 

 
 
 
 magistratus nisi penes quem omnia potestas est et qui pleni et 
 perfecti temporis sublimem sibi uindicat dignitatem, ad quem 
 bonorum operum fretus conscientia non timens aduersarium 
 sanctus propheta festinat dicens: sitiuit anima mea ad 
 deum uiuum, quando ueniam, et parebo ante faciem 
 dei? hic enim magistratus tradet reum iudici, ei scilicet, cui 
 uiuorum et mortuorum tribuit potestatem et tribuit per natu- 
 
 naturam, non per grai; non enim quam non habebat accepit, 
 sed quam ex substantia patris, cum generaretur, adsumsit. hunc 
 magistratum tibi et iudicem monstrat, qui monstrauit accusatorem, 
 et ostendit quando sit reuelandus. in die, inquit, qua 
 indicabit deus occulta hominum secundum euangelium 
 meum per Iesum Christum dominum nostrum. 
 hic igitur est iudex Iesus Christus, per quem occulta redarguuntur 
 et inprobi operis poena mandatur.

uis scire Chhstum 
 esse iudicem, qui exactori tradit et in carcerem mittit? 
 ipsum interroga, immo ipsum lege m euangelio dicentem: 
 tollite et mittite illum in tenebras exteriores. 
 exactores quoque suos ipse monstrauit alio loco ubi dicit: sic 
 erit in consummatione saeculi; exibunt angeli et 
 separabunt malos de medio iustorum et mittent 
 eos in caminum ignis: ibi erit fletus et stridor 
 dentium.

Superest nunc ut intellegamus quid sibi uelit figura quadrantts. 
 et uidetur usualis rei expressum nomine intellectus

 

 
 
 
 spiritalis arcanum. nam sicut qui pecuniam soluunt debitum 
 reddunt, nec prius euacuatur faenoris nomen quam totius sortis 
 ad nummum usque quocumque solutionis genere quantitas 
 uniuersa soluatur, sic conpensatione caritatis actuumque reliquorum 
 uel satisfactione quacumque peccati poena dissoluitur.

non otiosum etiam quia non aera sicut alibi duo, non assem, non 
 denarium, sed quadrantem hoc posuit loco; quadrantaria enim 
 permutatio uelut quaedam est conpensatio, cum aliud redditur 
 et aliud significatur solutum. ita et hie aut pretio caritatis 
 redimitur iniuria aut iniuriae aestimatione poena laxatur.

quadrantem autem in balneis dari solere reminiscimur, cuius 
 oblatione ut illic unusquisque lauandi accipit facultatem ita 
 hic accipit eluendi, quia uniuscuiusque peccatum supra scriptae 
 genere condicionis eluitur, cum tamdiu exercetur noxius poenis, 
 ut conmissi supplicia erroris expendat.

de (jahiaeis autem 
 illis, quorum sanguinem Pilatus miscuit cum sacrificiis eorum. 
 figura quaedam uidetur eos tangens, qui coactu diabolico non 
 pure offerunt sacrificium. quorum oratio ia peccatum, sicut 
 de Iuda scriptum est proditore, qui proditionem sanguinis dominici 
 inter sacrificia positus cogitabat.

Arborem fici quidam habuit plantatam in uinea 
 sua. quid sibi uult quod in euangelio suo dominus ficus parabolam 
 frequenter inducit? habes enim alibi quod iussu domini 
 uiriditas omnis huius ligni frondentis aruerit. unde intellegis 
 omnium creatorem, qui potest inperare naturis, ut uel arescant 
 subito uel uirescant. alibi ex teneritudine arboris huius

 

 
 
 
 et foliis conici solere conmemorat aestatis aduentum utroque 
 significans et Iudaicae plebis inanem quam praetendebat gloriam 
 uelut florem aduentu domini decidisse, quia operibus 
 infructuosa durabat, et iudicii diem uelut aestatis aduentum, 
 quo adulti fructus terrarum omnium reconduntur, ex plenitudine 
 ecclesiae, in quam Iudaei quoque credituri sunt.

metiendum. etiam hic ergo altioris sensus aliquod quaeramus 
 arcanum. ficus in uinea est. erat autem uinea domini Sabaoth, 
 quam dedit in rapinam gentium. itaque qui uineam suam diripi 
 fecit hic etiam ficum iussit excidi. apta autem synagogae arboris 
 istius conparatio est, quia sicut ista arbor foliis redundans 
 fiuentibus spem possessoris sui cassa speratorum prouentuum 
 exspectatione destituit, ita etiam in synagoga, dum doctores 
 eius operibus infecundi uerbis tamen uelut foliis redundantibus 
 gloriantur, inanis umbra legis exuberat. spes autem falsi spectata 
 prouentus populi uota credentis inludit.

est etiam in natura 
 arboris, quo magis credas synagogae speciem conparatione 
 huius expressam. etenim si diligenter inquiras, discretam ah 
 usu arborum ceterarum consuetudinem naturae huius inuenias. 
 namque aliae florem ferunt ante quam fructum pomaque uentura 
 praenuntio sui flore designant, haec sola ab initio germinat 
 poma pro floribus. in aliis flos decutitur et poma 
 nascuntur, in hac poma decidunt. ut poma succedant. ergo 
 priora illa cassa fructuum uice floris emergunt; ita praecoci 
 quodam nascendi usu quae ordinem naturae nesciunt beneficium

 

 

 

 
 
 
 naturae seruare non possunt. etenim qua se medio trudere de 
 cortice gemma consueuit, ea minutissima quaeque huius generis 
 poma prorumpunt. de quibus legimus in Canticis Canticorum: 
 ficus producit grossos suos. itaque ceteris albentibus 
 primo uere uirgultis sola ficus proprio nescit flore canescere. 
 eo fortasse quod nullus istis maturior sit usus in pomis. 
 namque succedentibus aliis haec quasi degenerantia respuuntur 
 et arenti infirma radice renouatis quibus sit sucus utilior 
 exuuntur. manent tamen aliqua. perrara nec decidunt, quibus 
 hic prouentus adriserit, ut de medio duarum uirgarum clauiculo 
 breui erumpente promergant, quo geminis tecta praesidiis. 
 tamquam naturae parentis gremio suci fotu plenioris inolescant. 
 ea clementioris aurae prouocata temperie et prolixioribus 
 adultiora.temporibus ubi siluestrem animum suci prioris exuerint. 
 specie ceteris et maturitatis gratia praeferuntur.

Specta nunc cultus et animos Iudaeorum, qui quasi primi 
 fructus male feracis synagogae grossi labentis similitudine conruerunt, 
 ut mansura supra aeuum nostri generis poma succederent. 
 etenim primus synagogae populus quasi radice operum infirmus 
 arentium ubertatem sapientiae naturalis haurire non potuit 
 et ideo uelut inutilis decidit fructus, ut quasi ex isdem clauiculis 
 arboris fructuosae de pinguedine religionis antiquae 
 nouus ecclesiae populus emergeret. ergo ille qui erat esse 
 desiuit, ut inciperet iste qui non erat. primi tamen ex Israhel. 
 quos naturae ualidioris ramus extulerat, sub umbra legis et 
 crucis in utriusque sinu suco gemino colorati grossi 

 

 
 
 
 maturescentis exemplo pulcherrimorum gratia fructuum ceteris praestiterunt, 
 quibus dicitur: sedebitis supra duodecim thronos 
 iudicantes duodecim tribus Israhel.

nec illnd alienum 
 quod Adam atque Eua. primi illi nostri ut generis ita erroris 
 parentes, qui huius arboris texere se foliis, paradisi exules esse 
 meruerunt, cum domini deambulantis praesentiam transgressionis 
 suae conscii declinarent, ut significarent futurum quod 
 ultimis temporibus populus Iudaeorum sub domini salutaris 
 aduentu, qui eos uocaturus aduenit, exutum se uirtutibus per 
 diaboli temtamenta cognoscens et intecta conscientiae probra 
 formidans a religione deuius praeuaricatione confusus esset a 
 domino recessurus, uerborum fluentium uelut foliorum uelaminibus 
 adopertus pudenda gestorum.

ergo illi qui folia de 
 ficulnea, non poma carpserunt, eliminati sunt a dei regno; 
 erant enim in animam uiuentem. uenit secundus Adam etiam 
 non folia, sed poma quaerebat; erat enim in spiritum uiui). 
 ficantem. in spiritu autem fructus uirtutis adquiritur, dominus 
 adoratur. quaerebat autem dominus non quia fructum ficulneae 
 deesse nesciret, sed ut ostenderet in figura quia fructum synagoga 
 iam habere deberet. 
 
 
 Denique ex sequentibus docet non se ante tempus uenisse. 
 qui per triennium uenit; sic enim habes: ecce anni tres 
 sunt, ex quo ueni quaerens fructum in ficulnea hac 
 et non inuenio. succide ergo illam; ut quid etiam 
 terram occupat?

uenit ad Abraham, uenit adMoysen, uenit 
 ad Mariam, hoc est uenit m signaculo, uenit in lege, uenit in 
 corpore. aduentum eius ex beneficiis recognoscimus: alibi

 

 

 
 
 
 purificatio, alibi sanctificatio, alibi iustificatio est. circumcisio purificauit, 
 sanctificauit lex, iustificauit gratia: unus in omnibus et 
 unum omnia. nemo enim mundari potest nisi qui metuit dominum. 
 nemo legem meretur accipere nisi purificatus a culpa, nemo accedit 
 ad gratiam nisi nouerit legem. ergo populus Iudaeorum neque 
 purificari potuit, quia circumcisionem non animi, sed corporis 
 habuit, neque sanctificari, quia uirtutem legis ignorauit, qui 
 carnalia magis quam spiritalia sequebatur — lex autem spiritalis 
 est — neque iustificari, quia delictorum suorum paenitentiam 
 non gerebat et ideo gratiam nesciebat.

merito ergo 
 nullus in synagoga fructus inuentus est et ideo iubetur excidi. 
 sed bonus cultor et fortasse ille, in quo ecclesiae fundamentum 
 est praesagiens alterum ad gentes, se autem ad eos qui ei circumcisione 
 sunt esse mittendum, religiose ne excidatur interuenit 
 fretus uocatione sua etiam populum Iudaeorum per ecclesiam 
 posse saluari ideoque dicit: remitte illam et hoc anno, 
 usquedum fodiam circa illam et mittam cofinum 
 stercoris.

quam cito duritiam Iudaeorum superbiamque causas 
 esse sterilitatis agnouit! itaque nouit excolere qui nouit uitia 
 deprehendere. pollicetur dura cordis eorum apostolicis ligonibus 
 esse fodienda, ut longo incultu situm mentis obductum sermo 
 bis acutus inuertat et corde proscisso excitet sensum aerio 
 spiramine iam uigentem. ne radicem sapientiae terrarum aceruus 
 obruat et abscondat. cofinum quoque stercoris dicit esse 
 mittendum. magna profecto uis stercoris, quae tanta est, ut 
 de infecundis fecunda, de arentibus uirentia, de sterilibus 
 faciat fructuosa. in quo sedit lob cum temtaretur et uinci

 

 
 
 
 nequiuit; et Paulus aestimatur stercora, ut Christum lucri faciat. 
 denique cum ante lob plurima perdidisset, posteaquam sedit 
 in stercore, non habuit quod ei diabolus posset auferre. bona 
 erga terra quae foditur, bonum stercus quod mittitur. denique 
 dominus de terra suscitat inopem et de stercore 
 erigit pauperem.

itaque per intellectus exercitium spiritalis 
 et humilitatis adfectum etiam ludaeos in euangelium Christi 
 cultor ille bonus fore existimat fructuosos. meminerat enim 
 quia per Aggaeum dominus locutus est, quoniam quarto et 
 uicesimo noni mensis, a die quo fundatum est templum domini 
 omnipotentis. uineam inquit et ficus et malagranata et 
 ligna oliuae, quae non adferent fructum, ex hac 
 die benedicam. quo reuelatur sub ipsum anni uergentis 
 occasum, hoc est saeculi iam senescentis occiduo, sanctum dei 
 templum, quod est ecclesia, esse condendum, cuius gratia per 
 sanctificationem lauacri Iudaeorum nationumque populi fructum 
 suorum possint habere meritorum.

Ergo per naturam arboris synagogae species indicatur secundis 
 prouentibus fructuosa — nos enim ex patrum semine — 
 meritoque Iudaei grossis labentibus conparantur, quod incrassato 
 corde et praedura ceruice ad perennitatem sui peruenire non 
 possunt. qui si moriantur et quasi decidant huic mundo, ut 
 in interiorem hominem per lauacri gratiam renascantur. erunt 
 utique fructuosi. perfidia autem hominum pertinacium synagogam 
 inutilem fecit, et ideo quasi sterilis iubetur excidi.

quod de Iudaeis dictum omnibus cauendum arbitror et nobis

 

 
 
 
 maxime, ne fecundum ecclesiae locum uacui meritis occupemus, 
 qui quasi malagranata benedicti fructus fen\'e debemus internos, 
 fructus pudoris, fructus coniunctionis, fructus mutuae 
 cantatis et amoris sub uno utero ecclesiae matris inclusi, ne 
 aura. noceat, ne grando decutiat, De aestus cupiditatis exurat, 
 ne umoris imber elidat.

nonnulli tamen ficum istam per allegoria-m 
 non synagogae, sed malitiae et inprobitatis figuram putant. 
 hi tamen nullo distant nisi quod pro specie genus eligunt, 
 id autem cauere se dicunt, quia dominus dixit ad ficum: 
 numquam ex te fructus nascatur in sempiternum 
 cum utique plurimos ex Iudaeis credidisse et credituros esse 
 norimus. sed qui credit, non synagogae iam fructus est, sed 
 ecclesiae nec ex synagoga nascitur qui renascitur in ecclesia. 
 sicut enim sunt qui ex nobis exierunt, sed non erant 
 ex nobis, si enim ex nobis essent, nobiscum 
 mansissent, sic de his qui ex Iudaeis credunt dicimus, 
 quia, si ex synagoga essent, in synagoga manerent, sed propterea 
 exierunt ex synagoga, ut ex synagoga non fuisse credantur. 
 deinde pro malitia interueniret alioquin et diceret excolendam, 
 ut fructum adferret, cum ideo uenerit dominus, ut 
 semina inprobitatis aboleret.

 

 
 
 
 
 Erat autem docens in synagoga eorum sabbatis. 
 et ecce mulier quae habebat spiritum 
 infirmitatis annis decem et octo et erat inclinata.

quam cito quod de synagoga diceret indicauit! ad 
 ipsam utique arborem uenisse se monstrat. qui in eadem 
 praedicabat. denique in muliere infirma quasi ecclesiae figura 
 succedit, quae cum mensuram legis et resurrectionis inpleuerit. 
 in illa quiete perpetua in sublime erecta fastigium inclinationem 
 nostrae infirmitatis sentire non poterit. nec aliter curari potuisset 
 haec mulier nisi quia legem inpleuit et gratiam, legem 
 in praeceptis. in lauacro gratiam, per quam mortui saeculo 
 resurgimus Christo; nam in decem uerbis legis perfectio est, 
 in octauo numero resurrectionis est plenitudo. opus ergo sabbati 
 signum futuri est, quod unusquisque lege perfunctus et 
 gratia per misericordiam Christi corporeae fragilitatis molestiis 
 exuetur. et ideo in signo ante per Moysen praemissa est sanctificatio, 
 ut esset exercitium futurae sanctificationis et obseruantiae 
 spiritalis a saecularibus operibus abstinendi. denique 
 et deus ab operibus mundi quieuit; non ab operibus, cuius 
 sempiterna et iugis operatio est, sicut filius ait: pater, 
 meus usque modo operatur operor operor, ut ad similitudinem 
 dei saecularia nostra opera non religiosa cessarent.

hoc autem non intellegens archisynagogus prohibebat quemquam 
 curari sabbato, cum sabbatum futurarum typus sit feriarum — 
 et ideo non operis boni, sed mali feriae sunt — eoque praescriptum 
 sit ut nullam ferentes sarcinam delictorum nec 
 bonorum ieiuni operum sabbata post mortem futura

 

 
 
 
 celebremus. unde dominus spiritaliter uidetur respondere, cum 
 dicit: hypocritae, unusquisque uestrum sabbato 
 non soluit bouem suum aut asinum et ducit adaquare?

cur enim non aliud animal indicauit nisi ut ostenderet 
 aduersantibus licet synagogae principibus futurum tamen ut 
 Iudaicus et gentilis populus sitim corporis aestusque mundi 
 istius dominici fontis ubertate deponat? agnouit enim bos 
 possessorem suum et asinus praesaepe domini sui. 
 itaque ille populus, qui ante faeni uilis, quod priusquam 
 euellatur arescit, alimonia pascebatur, panem illum qui 
 e caelo descendit accepit. et ideo per euocationem duorum 
 populorum ecclesiam dicit saluam futuram, quae tempore legis 
 inpleto et dominicae resurrectionis aetate tempus suae absolutionis 
 acceperat. quam clemens ergo dominus, quam pius 
 in utroque, cum aut miseretur aut uindicat! in synagogae 
 typo arborem excidi iubet. in typo ecclesiae feminam saluat. 
 quam dulcis parabola. facilis autem solutio. uinculum uinculo 
 conparat, ut insimulatio Iudaeorum actu ipsorum redarguatur. 
 nam cum ipsi animalibus sabbato soluant uincula, reprehendunt dominum, 
 qui homines a peccatorum uinculis liberauit. 
 
 
 Cui simile est regnum dei et cui simile esse illud 
 aestimabo? simile est grano sinapis, quod acceptum 
 homo misit in hortum suum, et creuit et facta 
 est arbor, et uolucres caeli requieuerunt in ramis 
 eius.

docet nos praesens lectio naturam conparationum spectandam 
 esse, non speciem. itaque uideamus cur sublime regnum

 

 
 
 
 caelorum grano sinapis conparetur; nam memini etiam alio 
 loco granum sinapis lectum, ubi fidei confertur dicente domino: 
 si habueritis fidem sicut granum sinapis. 
 dicetis huic monti: tollere et iactare in mare. 
 nec exigua haec, sed magna est fides, quae monti possit ut 
 se transferat imperare; neque enim mediocrem fidem dominus 
 exigit ab apostolis, quibus aduersus altitudinem extollentem 
 se nequitiae spiritalis scit esse certandum. uis scire magnam 
 fidem requiri? lege in apostolo: et si habeam omnem 
 fidem, ita ut montes transferam.

ergo si regnum 
 caelorum sicut granum sinapis et fides sicut granum sinapis, 
 fides utique regnum caelorum et regnum caelorum est fides. 
 itaque qui fidem habet, habet regnum caelorum et regnum 
 intra nos et fides intra nos est; legimus enim: regnum 
 dei intra uos est et alibi: habete fidem in uobis 
 ipsis. denique Petrus, qui omnem habuit fidem, regni caelorum 
 claues, ut et aliis reseraret, accepit.

Nunc ex natura sinapis, quae uirtus conparationis sit, aestimemus. 
 granum certe eius res est uilis et simplex: si teri coeperit, 
 uim suam fundit. etiam fides primo simplex uidetur, sed 
 si teratur aduersis, gratiam suae uirtutis effundit, ut alios 
 quoque qui uel audiunt uel legunt odore sui conpleat. granum 
 sinapis martyres nostri sunt Felix, Nabor et Victor: habebant 
 odorem fidei, sed latebant. uenit persecutio, arma posuerunt, 
 colla flexerunt, contriti gladio per totius terminos mundi

 

 
 
 
 gratiam sui sparsere martyrii, ut iure dicatur;

in omnem terram 
 exiit sonus eorum. sed alias teritur fides, alias premitur, 
 alias seminatur. ipse dominus granum est sinapis. erat integer 
 ab iniuria, sed eum uelut granum sinapis qui non attigerat 
 populus nesciebat. teri maluit, ut diceremus: Christi enim 
 bonus odor sumus deo: conprimi maluit. unde et Petrus 
 dixit: conprimunt te turbae; seminari maluit uelut granum. 
 quod acceptum homo misit in hortum suum. in horo 
 enim Christus et captus et sepultus, in horto creuit, ubi etiam 
 resurrexit, et factus est arbor, sicut scriptum est: sicut arbor 
 mali inter ligna siluae, ita frater meus inter medium 
 filiorum.

ergo et tu semina in horto tuo Christum — 
 hortus utique locus plenus est florum et fructuum diuersorum 
 quo gratia tui operis effloreat et multiplex odor uariae 
 uirtutis exalet. ibi ergo sit Christus, ubi fructus est. semina 
 dominum Iesum: granum est, cum conprehenditur, arbor est, 
 cum resurgit, arbor mundum obumbrans; granum est, cum 
 sepelitur in terra, arbor est, cum eleuatur ad caelum.

Preme etiam cum Christo et semina fidem. premitur fides, 
 cum crucifixum credimus Christum. pressit fidem Paulus, cum 
 diceret: et ego ueniens ad uos, fratres, ueni non cum 
 eminentia sermonis aut sapientiae, praedicans 
 uobis mysterium dei; neque enim iudicaui scire 
 quid inter uos nisi Christum Iesum et hunc

 

 
 
 
 crucifixum. et quia docuit premere fidem, docuit et leuare dicens: 
 nunc enim crucifixum iam non nouimus Christum. seminamus 
 autem fidem, cum ex euangelio et apostolicis ac propheticis 
 lectionibus credimus in domini passionem. seminamus 
 ergo fidem, cum eam uelut mollito et subacto solo dominicae 
 carnis operimus, ut quasi uapore et conpressu sacri corporis 
 fides se ipsa disseminet. qui enim crediderit factum hominem 
 dei filium credit mortuum esse pro nobis, credit resurrexisse 
 pro nobis. semino ergo fidem, cum sepulturam eius 
 intersero.

uis scire granum Christum et seminatum Christum? 
 nisi granum tritici cadens in terram moriatur, 
 ipsum solum manet; si autem mortuum 
 fuerit, multum fructum adfert. ergo non errauimus, 
 quia diximus quod ipse iam dixerat. est autem et granum 
 tritici, quia confirmat cor hominis, et granum sinapis, quia 
 cor hominis accendit. et licet ad omnia utrumque conueniat, 
 uidetur tamen granum tritici, cum de eius resurrectione 
 tractatur; panis enim dei est, qui de caelo descendit, eo 
 quod uerbum dei et resurrectionis exemplum mentes alat. 
 spem acuat, firmet adfectum, granum autem sinapis, eo quod 
 amarior et acrior sermo sit de domini passione, amarior ad 
 fiendum, acrior ad conmouendum. itaque cum audimus et 
 legimus ieiunasse dominum, sitisse dominum, lacrimasse 
 dominum, uapulasse dominum, dicentem dominum sub tempore 
 passionis: uigilate et orate, ne intretis in temtationem, 
 uelut suco amarioris sermonis increpiti dulciores iusto 

 

 
 
 
 uoluptatum suauitates corporalium temperamus. ergo qui seminat 
 granum sinapis seminat regnum caelorum.

Ne despicias hoc granum sinapis; minimum quidem est 
 omnibus seminibus, fit autem. cum creuerit, maius 
 omnibus holeribus. si granum sinapis Christus, quemadmodum 
 Christus aut minimus aut crescit? uerum non per 
 naturam, sed per speciem rursus excrescit. uis scire minimum 
 uidimus eum, et non habebat speciem neque decorem. 
 disce maximum: speciosus forma prae filiis 
 hominum. etenim ille, qui non habebat speciem neque decorem. 
 excellentior factus est angelis ultra omnem gloriam 
 prophetarum, quos infirmus Israhel uelut holera manducauerat: 
 panem enim, quo corda firmantur, alterum refutauerat, alterum 
 non acceperat.

semen autem Christus, quia semen Abrahae; 
 Abrahae enim dictae sunt repromissiones et semini 
 eius. non dicit: (et seminibus\' tamquam in 
 multis, sed sicut in uno: \'et semini tuo\', quod est 
 Christus. nec solum semen est Christus, sed etiam minimum 
 omnibus seminibus, quia non uenit in regno, non in diuitiis. 
 non in istius mundi sapientia. subito autem uelut arbor sublimem 
 suae uerticem potestatis effudit, ut dicamus: sub 
 umbra eius concupiui et sedi. et frequenter simul. arbitror, 
 uidebatur et arbor et granum. granum est cum dicitur: 
 nonne hic est filius Ioseph fabri? sed inter haec

 

 
 
 
 uerba creuit subito testantibus Iudaeis, quia quasi latae arboris 
 ramos non poterant conprehendere dicentes: unde huic 
 ista sapientia?

Granum igitur est figura, arbor est sapientia, in cuius 
 frondentibus ramis ille nycticorax in domicilio, ille passer 
 singularis in aedificio, ille raptus in paradisum, in aerem rapiendus 
 et nubes tuta iam sede requiescunt. requiescunt etiam 
 potestates et angeli caelorum et quicumque spiritalibus factis 
 euolare meruerunt. requieuit sanctus Iohannes, cum recumberet 
 supra pectus Iesu; immo et ipse eius arboris suco uelut 
 ramus extenditur. ramus est Petrus, ramus est Paulus, posteriora 
 obliuiscens et ea quae sunt priora adpetens. 
 in quorum sinus et quosdam disputationum recessus qui eramus 
 longe, nos scilicet ex nationibus congregati, quos diu per 
 inane mundi procella et turbo nequitiae spiritalis agitabat, 
 adsumptis uirtutum remigiis aduolamus, ut nos umbra sanctorum 
 ab istius mundi ardore defendat, certae stationis iam

securitate uernantes, eo quod anima nostra grauibus ante 
 sicut illa mulier inclinata peccatis ut passer erepta de 
 laqueo uenantium in ramos domini montesque migrauit. 
 itaque ante superfluis obseruationibus uani et inani leuitate 
 uolitantes nunc iam per fidem Christi soluti manus et liberi 
 a uinculis sabbatorum bonis operibus intendimus et in ipsis

 

 
 
 
 epulis libertatem habemus, intemperantiam excludimus, ne 
 liberi a lege cupiditatibus seruiamus; lex enim ligauit sibi, 
 ut absolueret cupiditatibus. gratia, quae minorem abstulit 
 seruitutem, multo grauiora praecepit: omnia nobis licent, 
 sed non omnia expediunt; graue enim potestate uti, ut 
 sub potestatem recedas. desiste esse sub lege, ut uirtute supra 
 legem sis. 
 
 Cui simile aestimabo regnum dei? simile est 
 fermento quod acceptum mulier abscondit in farina, 
 donec fermentatum est totum.

haec de requirendis 
 quaestionibus conparatio tantum ambiguitatis offundit, ut diuersas 
 habeat sententias plurimorum. oportune itaque granum tritici 
 supra diximus Christum, quia suberat nobis spiritale fermentum, 
 eoque plerique fermentum Christum putant, quod uirtutem 
 attollat acceptam. et quia fermentum ex farina ui, non specie 
 generi suo praestat, Christus quoque ex patribus aequalis 
 corpore, sed diuinitate inconparabilis praeminebat. igitur sancta 
 ecclesia, quae typo mulieris istius euangelicae figuratur, cuius 
 farina nos sumus, dominum legum in interioribus nostrae 
 mentis abscondat, donec animi nostri secreta penetralia color 
 sapientiae caelestis obducat.

et quia in Matthaeo legimus tribus 
 mensuris absconditum esse fermentum, congruere uisum est 
 ut dei filium crederemus absconditum in lege, adopertum in 
 prophetis. euangelicis praedicationibus adinpletum, ut per-I 
 fectam fidem nobis adquirat ex omnibus et scriptorum conlatione 
 formatus in nobis, qui sumus corpus ipsius, omnia et in 

 

 
 
 
 omnibus inpleatur; ipse enim erat uerbum dei atque mysterium, 
 quod absconditum est a saeculis et a generationibus, 
 quo nihil potest ad expressionem perennitatis 
 eius adtestatius dici. erat enim profecto: nam ita erat, 
 ut absconditus sacrilegis, manifestatus in sanctis praedestinatus 
 ante saecula seruaretur ad gloriam. haec est autem 
 gloria, ut possimus, fratres, inuestigare mysterium absconditum 
 a saeculis in deo. quod in deo utique ex deo; neque enim 
 deus alienae capax potest esse naturae.

Nec sum dubius animi quod aliqui de hoc mundo dictum 
 putent, donec fermentetur in lege prophetis euangelio, ut dominum 
 omnis lingua fateatur. itaque discutiamus omnia, diligentius 
 requiramus. nemo inuenit nisi qui ante quaesierit. 
 aedificemus turrem, conputemus sumptus scripturarum, conferamus 
 inpensas, ne qui etiam de nostro aliquo dicat: 
 hic uoluit aedificare et non potuit consummare. qui 
 aedificat, bonum debet iacere fundamentum. bonum fundamentum 
 est fides, bonum fundamentum apostolorum et prophetarum; 
 duobus enim testamentis fides nostra consurgit nec 
 iniuriam facit qui parem dixerit in utroque perfectae fidei 
 esse mensuram, cum ipse dicat dominus: si crederetis 
 Moysi, crederetis mihi, quia et in Moyse dominus est 
 locutus. bene ergo in utroque perfecta mensura, quia perfectus

 

 
 
 
 in utroque et fides utriusque una, quia unius est uirtutis et 
 sensus oraculum atque responsum.

me tamen sequi iuuat quod 
 ipse dominus docuit, fermentum ecclesiae spiritalem esse 
 doctrinam; nam cum scriptum sit: cauete a fermento 
 Pharisaeorum et cum apostolus dixerit: non in fermento 
 malitiae et nequitiae, ostenditur quia doctrina 
 fermentum est. sed aliud fermentum zizaniae, aliud fermentum 
 tritici, unde et bonis auctoribus adquiescimus, ut dicamus 
 quia ecclesia renatum hominem, qui est in corpore et anima 
 et spiritu, fermento sanctificat spiritali; sanctificatur enim corpus 
 atque anima et ipsa gratia spiritalis accepit sanctificationis 
 augmentum, cum per ecclesiae uelut quoddam fermentantis 
 officium scripturarumque doctrinam, quae uelut caelestium 
 conlatione sermonum et ubertate concrescit, infusus toto 
 homini atque permixtus usus inoleuerit, ut fiant unum etiam 
 ipsa fermentum. quod utique tunc fit, cum sibi tria haec pari 
 quadam cupiditatum lance consentiunt et aequalis adspirat 
 concordia uoluntatum.

Hoc igitur ecclesiae opus non tumultuarium nec fortuitum, 
 sed diuturna meditatione conlatum, ut haec tria unum 
 sint integra a lege peccati. cuius sententiae adsertorem 
 habemus apostolum dicentem: ipse autem dominus 
 sanctificet uos per omnia, ut integer spiritus 
 et anima et corpus sine querella in die domini 
 nostri Iesu Christi seruetur. quod per saecularia quidem 
 temtamenta non prouenit, nisi fermentum illud, cui

 

 
 
 
 conparatur regnum caelorum, mulier illa euangelica abscondit 
 in farinae mensuris tribus, donec fermentetur totum; 
 tres enim mensurae sunt, ut dixi, carnis animae et spiritus, 
 sed spiritus quo uiuimus omnes in hoc corpore siti hoc 
 uerius, quando carnis lasciuia non redundat et anima corporalibus 
 non incuruatur erroribus ac mensura uiuendi in toto 
 homine inoffensa seruatur. sed quia mensurarum aequalitas 
 sine adiumento ecclesiae atque doctrinae difficile perseuerat, 
 idcirco mulier illa, quae figuram ecclesiae gerit, tamdiu uirtutem 
 illis doctrinae spiritalis admiscet, donec fermentetur totus 
 ille interior homo cordis absconditus et in gratiam panis 
 caelestis adsurgat. bene enim fermentum doctrina dicitur Christi, 
 quia panis est Christus et apostolus ait: quia unus panis, 
 unum corpus multi sumus.

fit ergo unum fermentum, 
 quando caro non concupiscit aduersus spiritum nec 
 spiritus aduersus carnem, sed facta carnis mortificamus 
 et anima ex adflatu dei flatum uitae sumsisse se conscia saecularis 
 necessitudinis contagia terrena declinat. unde et apostolus 
 non in carne, sed in spiritu ambulare nos praecepit, ut sanctificati 
 per lauacrum regenerationis ueterem hominem cum 
 suis desideriis exuentes induti nouum, qui secundum Christum 
 creatur, non in uetustate litterae, sed in spiritus nouitate 
 gradiamur, quo possit nobis etiam resurrectionis tempore 
 incorrupta corporis et animae et spiritus manere conmunio,

 

 

 

 
 
 
 et nunc omnia quae petimus inpetremus. quod plerisque uidetur 
 
 etiam dominus significasse, cum dicit: si duobus ex uobis 
 conuenerit super terram, de omni re quamcumque 
 petieritis, fiet uobis a patre meo, qui in caelis est.

Itaque alii duos animam et corpus accipiunt, alii animam 
 et spiritum, ut si in terra, hoc est in corpore sibi anima 
 spiritusque consentiant nec se inpugnent inuicem diuersis 
 cupiditatibus, omnia in effectum uideantur orata posse deduci. 
 quod ita fit, cum fuerint utraque unum, si subtractis inimicitiis 
 uel solutis duo condantur in unum nouum hominem, id est 
 anima et spiritus, ut oremus spiritu, oremus et mente. licet 
 plerique duos populos accipiant ex Israhel et ex gentibus in 
 unum resurrectionis tempore congregandos, ut fiat in aeternum 
 mansura perfectio, et id quod ex parte est destruatur. 
 plerique autem uirum et uxorem consentientes sibi studio 
 caritatis accipiunt.

itaque si in hac uita tres mensurae in 
 eodem fermento manserint, donec fermententur et fiant unum, 
 ut aequalitatum nulla distantia sit nec conpositi ex trium 
 diuersitate uideamur, erit in futurum diligentibus Christum 
 incorrupta conmunio nec conpositi manebimus; nam et qui 
 conpositi nunc sumus unum erimus et in unam substantiam 
 transformabimur. neque enim in resurrectione aliud erit alio 
 inferius, sicut nunc fragilis in nobis est carnis infirmitas et 
 corporalis habitudo naturae uel uulneribus patet uel iniuriis 
 subiacet uel sui oneris mole depressa supra terras nequit 
 extollere altius atque eleuare uestigium., sed in simplicis 
 creaturae gratiam figurabimur, cum conpletum fuerit quod 
 dictum est a Iohanne: Carissimi, nunc filii dei sumus, 
 et nondum reuelatum est quid erimus, sed scimus,

 

 
 
 
 quia cum reuelatum fuerit, similes ei erimus. itaque 
 cum dei natura sit simplex — spiritus enim deus est — 
 nos quoque in eandem imaginem figurabimur, ut qualis 
 caelestis tales et caelestes. igitur sicut portauimus 
 imaginem illius terreni, portemus et imaginem 
 huius caelestis, quam animus noster debet induere.

Et ideo primo abhinc loco curatur hydropicus, in quo fluxus 
 carnis exuberans animae grauabat officia, spiritus exstinguebat 
 ardorem. deinde docetur humilitas, dum in illo conuiuio 
 nuptiali adpetentia loci superioris arcetur, clementer tamen, 
 ut persuasionis humanitas asperitatem coercitionis excluderet, 
 ratio proficeret ad persuasionis effectum et correctio emendaret 
 affectum. huic quasi proximo limine humanitas copulatur, 
 quae ita dominicae sententiae definitione distinguitur, si in 
 pauperes et debiles conferatur; nam hospitalem remuneraturis 
 esse affectus auaritiae est.

postremum quasi emeritae militiae 
 uiro contemnendarum stipendium praescribitur facultatum, quod 
 neque ille qui studiis intentus inferioribus possessiones sibi 
 terrenas coemit regnum caeli possit adipisci, cum dominus 
 dicat: uende omnia tua et sequere me, nec ille qui 
 emit boues, cum Helisaeus occiderit et populo diuiserit quos 
 habebat, et ille qui ducit uxorem cogitet quae mundi sunt, 
 non quae dei, non quo coniugium reprehendatur, sed quia ad 
 maiorem honorem uocetur integritas, quoniam mulier 
 innupta et uidua cogitat quae sunt domini, ut sit 
 sancta corpore et spiritu. nam quae nupta est cogitat 
 quae sunt mundi, quomodo placeat uiro.

sed

 

 

 
 
 
 ut in gratiam, ut supra cum uiduis, ita nunc etiam cum 
 coniugibus reuertamur, non refugimus opinionem, quam 
 sequuntur plerique, ut tria genera hominum a consortio magnae 
 illius caenae aestimemus excludi, gentilium Iudaeorum haereticorum.

et ideo apostolus auaritiam dicit esse fugiendam, ne 
 inpediti more gentili iniquitate malitia inpudicitia auaritia 
 ad regnum Christi peruenire nequeamus; omnis enim auarus 
 aut inmundus, quod est idolorum seruitus, non 
 habet hereditatem in regno Christi et dei.

Iudaei 
 autem corporali ministerio iuga sibi legis inponunt et ideo 
 secundum prophetam disrumpamus uincula eorum et 
 abiciamus a nobis iugum ipsorum; Christum enim 
 recepimus, qui ceruicibus nostris pietatis suae iugum mite 
 suspendit. quinque autem iuga sunt uerborum decem uel 
 quinque libri ueteris legis, de quibus in euangelio uidetur 
 Samaritanae dicere: quinque enim uiros habuisti.

at 
 uero haeresis uelut Eua femineo rigorem fidei temtat adfectu 
 et lubrica facilitate prolabens lenocinia falsi decoris adfectat 
 intemeratam neglegens pulchritudinem ueritatis. ideo igitur 
 excusant, quia nemini intercluditur regnum nisi ei quem suae 
 professio uocis excluserit, dominus autem omnes clementer 
 inuitat, sed nos aut desidia nostra aut error auertit.

ergo et 
 ille qui uillam emit alienus a regno est — ementes enim atque 
 uendentes Noe, ut legisti, tempore diluuia sorbuerunt — et ille 
 qui iugum potius legis quam gratiae munus elegit et ille qui 
 propter ducendam excusat uxorem; scriptum est enim: si 
 quis uenit ad me et non odit patrem suum etmatrem

 

 
 
 
 et uxorem, non potest meus discipulus esse. etenim 
 si propter te dominus suae renuntiat matri dicens: quae est 
 mater mea aut qui fratres mei? cur tu domino tuo 
 cupias anteferre? sed neque ignorare naturam neque seruire 
 naturae dominus iubet, sed ita indulgere naturae, ut uenereris 
 auctorem nec a deo parentum amore desciscas.

Itaque post diuitum resupina fastidia contulit se ad gentes, 
 iubet bonos et malos introire, ut bonos augeat, malorum adfectum 
 in meliora conmutet, ut conpleretur illud quod hodie 
 lectum est: tunc lupi et agni simul pascentur. inuitat, 
 pauperes debiles caecos quo ostenditur nobis uel quod nullum 
 debilitas corporis excludat a regno rariusque delinquat cui desit 
 inlecebra peccandi uel quod infirmitas peccatorum per misericordiam 
 domini remittatur, ut non ex operibus, sed ex fide 
 redemtus a crimine si gloriatur in domino glorietur.

mittit 
 itaque ad exitus uiarum; prudentia enim in exitu canitur. 
 mittit ad plateas. quia misit ad peccatores ut de latioribus 
 uiis ad angustam uenirent, quae ducit ad uitam. mittit ad 
 uias et circa saepes, quod hi uidelicet apti sint regno caelorum 
 qui nullis praesentium cupiditatibus occupati ad futura festinent 
 in quodam bonae uoluntatis tramite constituti et qui 
 modo saepis, quae ab incultis culta secernat et incursus arceat 
 bestiarum, norint bona malaque distinguere et aduersus temtamenta 
 nequitiae spiritalis fidei munimen obtendere. denique 
 dominus, ut uineam suam ostenderet fuisse munitam, et 
 , saepem inquit circumdedi et circumfodi eam. et 
 apostolus medium parietem saepis dicit esse sublatum, qui

 

 
 
 
 continuationem munitionis inruperat. fides igitur et ratio quaeritur 
 et quaeritur in plateis, hoc est in meatibus interioris adfectus, 
 quia scriptum est: in plateis tuis diffundantur aquae

tuae nec hoc tamen plenum est, ut aliquis uocatus adueniat, nisi 
 uestem habeat nuptialem, hoc est fidem habeat et caritatem. 
 et ideo qui pacem et caritatem non detulerit ad Christi 
 altaria tolletur pedibus et manibus et mittetur in tenebras 
 exteriores. illic erit fletus. et stridor dentium. quae 
 sunt tenebrae exteriores? numquid illic quoque carcer aliqui 
 lautumiaeque subeundae sunt? minime. sed\' quicumque extra 
 promissa sunt caelestium mandatorum in tenebris exterioribus 
 sunt, quia mandata dei lumen sunt et quicumque sine Christo 
 est in tenebris est, quia lumen interius est Christus.

Ergo neque corporalium stridor aliqui dentium neque ignis 
 aliqui perpetuus flammarum est corporalium neque uermis est 
 corporalis. sed haec ideo. quia sicut ex multa cruditate et febres 
 nascuntur et uermes, ita si quis non decoquat peccata sua uelut 
 quadam interposita sobrietate abstinentiae, sed miscendo peccata 
 peccatis tamquam cruditatem quandam contrahat ueterum 
 et recentium delictorum, igne aduretur proprio et suis uermibus 
 consumetur. unde et Esaias ait: ambulate in lumine 
 ignis uestri et flamma, quam accendistis. ignis est 
 quem generat maestitia delictorum, uermis est eo quod inrationabilia 
 animae peccata mentem rei sensumque conpungant

 

 
 
 
 et quaedam exedant uiscera conscientiae, quae tamquam uermes 
 ex unoquoque nascuntur tamquam ex corpore peccatoris. 
 denique id dominus per Esaiam declarauit dicens: et uidebunt 
 membra hominum praeuaricantium in me; et 
 uermis eorum non morietur et ignis non exstinguetur.

stridor quoque dentium prodit indignantis adfectum, eo quod 
 sero unumquemque paeniteat, sero ingemescat, sero irascatur 
 sibi, quod tam peruicaci inprobitate deliquerit.

Quis ex uobis inquit homo qui habet centum oues et, 
 si errauerit una ex illis, nonne dimittit nonaginta nouem 
 in deserto et ibit ad illam quae errauit? didiceras 
 in superioribus ablegare neglegentiam, uitare adrogantiam, deuotionem 
 sumere, saecularibus occupationibus non teneri, caduca 
 non praeferre perpetuis; sed quia fragilitas humana firmum 
 nequit in tanto saeculi lubrico tenere uestigium, etiam aduersus 
 errorem remedia tibi bonus medicus demonstrauit, spem 
 ueniae iudex misericors non negauit. itaque non otiose sanctus 
 Lucas ex ordine tres parabolas posuit: ouis quae perierat 
 et inuenta est, dragma quae perierat et inuenta est, filius. 
 qui erat mortuus et reuixit, ut triplici remedio prouocati 
 uulnera nostra curemus;

spartum enim triplex non conrumpetur. 
 qui sunt isti, pater pastor mulier? nonne deus 
 pater, Christus, ecclesia? Christus te suo corpore uehit, qui tua 

 

 
 
 
 in se peccata suscepit, quaerit ecclesia, recipit pater. quasi 
 pastor reuehit, quasi mater inquirit, quasi pater uestit. prima 
 misericordia, secunda suffragatio, tertia reconciliatio. singula 
 singulis quadrant: redemtor subuenit, ecclesia suffragatur, 
 auctor reconciliatur. eadem diuini operis misericordia, sed 
 diuersa pro mentis nostris gratia. ouis a pastore lassa reuocatur, 
 dragma quae perierat inuenitur, ad patrem filius suis uestigiis 
 redit et plena condemnati erroris regreditur paenitentia. unde 
 bene scriptum est: homines et iumenta saluos facies, 
 domine. quae sunt ista iumenta? dixit propheta semen 
 Israhel in semen hominum et Iuda in semen animalium. 
 itaque quasi Israhel homo seruatur, quasi ouis Iuda colligitur. 
 malo ergo filius esse quam ouis; ouis enim a pastore repperitur, 
 a patre filius honoratur.

Gaudeamus igitur quoniam ouis illa, quae perierat in Adam, 
 leuatur in Christo. umeri Christi crucis brachia sunt. illic 
 peccata mea deposui, in illa patibuli nobilis ceruice requieui. 
 ouis illa genere est una, non specie; unum enim omnes 
 corpus sumus sed multa membra et ideo scriptum est: uos 
 autem corpus estis Christi et membra ex membris 
 eius. uenit itaque filius hominis saluum facere quod 
 perierat, omnes scilicet, quia sicut in Adam omnes moriuntur, 
 ita in Christo omnes uiuificantur.

diues igitur 
 pastor, cuius omnes nos centesima portio sumus. habet angelorum, 
 habet archangelorum, dominationum, potestatum,

 

 
 
 
 thronorum aliorumque innumerabiles greges, quos in montibus 
 dereliquit. qui quoniam sunt rationabiles, non inmerito hominum 
 redemtione laetantur. quamquam hoc quoque proficiat 
 ad incentiua probitatis, si unusquisque conuersionem suam 
 gratam fore credat coetibus angelorum, quorum aut adfectare 
 patrocinium aut uereri debet offensam. et tu igitur angelis 
 esto laetitiae, gaudeant de reditu tuo.

Non otiosum etiam quod mulier illa dragma laetatur innenta. 
 non mediocris haec dragma est, in qua principis est figura. 
 et ideo imago regis census ecclesiae est. oues sumus, oremus 
 ut super aquam refectionis nos conlocare dignetur; oues inquam 
 sumus, petamus pascua; dragmae sumus, habeamus pretium; 
 filii sumus, festinemus ad patrem.

nec uereamur quia acceptum 
 spiritalis patrimonium dignitatis terrenis prodegimus uoluptatibus. 
 quod pater in filio quem habebat thesaurum contulit, 
 fidei census numquam exinanitur: licet totum dederit, totum 
 habet, qui quod donauerit non amittit. nec uereare, ne te non 
 recipiat; non enim delectatur deus perditione uiuorum. 
 iam occurrens uenienti tibi cadet supra collum — dominus 
 enim erigit allisos — osculum dabit, quod est pignus 
 pietatis et amoris, stolam anulum calciamenta proferri iubebit. 
 tu adhuc iniuriam metuis, ille restituit dignitatem; tu supplicium- 
 15, 20. 23 
 cium uereris, ille osculum defert; tu conuicium times, adornat 
 ille conuiuium. sed iam ipsam parabolam discutiamus. 
 
 Homo quidam habuit duos filios et dixit illi

 

 
 
 
 adulescentior: da mihi portionem substantiae.

uides 
 quod diuinum patrimonium petentibus datur, nec putes culpam 
 patris quod adulescentiori dedit. nulla dei regno infirma aetas, 
 nec fides grauatur annis. ipse certe se iudicauit idoneum, 
 qui poposcit. atque utinam non recessisset a patre, inpedimentum 
 nescisset aetatis. sed posteaquam peregre profectus 
 est, — merito ergo prodegit patrimonium, qui recessit ab 
 ecclesia — posteaquam domum. inquit. patriam derelinquens 
 peregre profectus est in regionem longinquam.

quid 
 enim longinquius quam a se recedere nec regionibus, sed 
 moribus separari, studiis discretum esse non terris et quasi 
 interfuso luxuriae saecularis aestu diuortia habere factorum? 
 etenim qui se a Christo separat exul est patriae, ciuis est 
 mundi. sed nos non sumus aduenae atque peregrini, sed sumus 
 ciues sanctorum et domestici dei; qui enim eramus longe facti 
 sumus prope in sanguine Christi. non inuideamus de longinqua 
 regione remeantibus, quia et nos fuimus in regione longinqua, 
 sicut Esaias docet. sic habes: qui sedebant in re 
 gione umbrae mortis, lux orta est illis. regio ergo 
 longinqua umbrae mortis, nos autem, quibus spiritus ante 
 faciem Christus est dominus, in umbra uiuimus Christi. et 
 ideo dicit ecclesia: in umbra eius concupiui et. sedi. 
 ille igitur uiuendo luxuriose consumsit omnia ornamenta naturae. 
 unde tu, qui accepisti imaginem dei, qui habes similitudinem 
 eius noli eam inrationabili foeditate consumere. 
 opus dei es, noli ligno dicere: pater meus es tu, ne accipias 

 

 
 
 
 similitudinem ligni, quia scriptum est: similes fiant his 
 qui faciunt ea.

Facta est fames per regionem illam: fames non 
 epularum, sed bonorum operum atque uirtutum. quae sunt 
 miserabiliora ieiunia? etenim qui recedit a uerbo dei, esurit 
 quia non in pane solo uiuit homo. sed in omni uerbo 
 dei. qui recedit a fonte sitit, qui recedit a thesauro eget, qui 
 recedit a sapientia hebetatur, qui recedit a uirtute dissoluitur. 
 merito ergo iste egere coepit, qui thesauros sapientiae et 
 scientiae dei diuitiarumque caelestium altitudinem dereliquit. 
 egere ergo ideo coepit et famem pati, quia nihil prodigae 
 satis est uoluptati. semper famem patitur sui qui alimentis 
 perpetuis nescit inpleri.

abiit itaque et haesit uni ciuium: 
 qui enim haeret in laqueo est. et uidetur ciuis iste princeps 
 esse istius mundi. denique ad uillam eius mittitur, quam 
 emit qui excusat a regno; et pascit porcos, illos utique in 
 quos petit diabolus introire, quos praecipitat in mare istius 
 mundi in sordibus ac faetore uiuentes.

et cupiebat inquit 
 siliquis inplere uentrem suum. neque enim alia cura est 
 luxuriosis nisi ut uentrem suum inpleant, quorum deus 
 uen ter est. qui autem aptior huiuscemodi hominibus cibus 
 quam is qui siliquae modo intus inanis, foris mollis est, quo 
 corpus non reficitur, sed inpletur, ut sit magis oneri quam 
 usui?

sunt qui porcos accipiant pro gregibus daemonum,

 

 
 
 
 siliquas pro exili uirtute inanium hominum sermonumque iactantia, 
 qui nihil prodesse possunt, inani quadam philosophiae seductione 
 et quodam sonorum facundiae plausu pompam magis quam 
 utilitatem aliquam demonstrantes sed haec diuturna oblectamenta 
 esse non possunt et ideo nemo illi dabat;

erat 
 enim in regione illius qui neminem habet, quia eos qui sunt 
 non habet. omnes quippe gentes in nihilo aestimantur, solus 
 autem deus qui uiuificat mortuos et uocat quae 
 non sunt tamquam quae sunt.

in se autem reuersus 
 dixit: quantis panibus mercennarii patris mei 
 abundant! bene in se reuertitur qui a se recessit. etenim 
 qui ad dominum regreditur se sibi reddit et qui recedit a 
 Christo se sibi abdicat. mercennarii autem qui sunt nisi qui 
 ad mercedem seruiunt, qui sunt ex lsrahel, non id quod bonum 
 est probitatis studio persequentes, nec uirtutis gratia sed 
 utilitatis studio prouocati? at uero filius, qui habet sancti 
 spiritus pignus in corde, saecularis mercedis lucella non quaerit. 
 qui ius seruat heredis. sunt etiam mercennarii, qui conducuntur 
 ad uineam. bonus mercennarius Petrus Iohannes Iacobus, 
 quibus dicitur: uenite, faciam uos piscatores 
 hominum. isti non siliquis, sed panibus abundant. denique 
 collegerunt fragmentorum cofinos duodecim. o domine Iesu, 
 si nobis auferas siliquas et panes tribuas — tu enim dispensator

 

 
 
 
 in domo es patris — o si nos quoque mercennarios digneris conducere 
 licet sero uenientes! nam et undecima conducis hora 
 -et aequalem dignaris mercedem soluere, aequalem mercedem 
 uitae, non gloriae; neque enim omnibus reposita est corona 
 iustitiae, sed ei qui potest dicere: certamen bonum 
 certaui.

quod ideo non praetermittendum arbitratus sum, 
 quia scio quosdam dicere quod ad mortem sibi lauacri gratiam 
 uel paenitentiam seruent. primum qui scis an nocte proxima 
 tua a te anima reposcatur? deinde cur putes otioso tibi omnia 
 posse deferri? pone unam gratiam, unam esse mercedem, 
 diuersum tamen brauium uictoriae est, ad quod se non frustra 
 Paulus extendit, qui post mercedem gratiae brauium tamen ut 
 conprehenderet sequebatur, quia sciebat etsi par esset merces 
 gratiae, palmam tamen esse paucorum.

Et quoniam in uineam domini uenimus, non uacui recedamus; 
 iuuat enim fructus legere, mercennarios eius uidere. quid enim 
 sibi uult quod una die diuersis horis conducuntur operarii, 
 nisi quia mille anni in oculis domini sicut dies hesterna 
 quae praeteriit et hora in nocte? quae est nox nisi quae 
 praecessit, ut dies adpropinquaret? et bene hora in nocte, 
 quia mille anni sicut dies una. nouit uim diei huius ille 
 qui dixit: Iesus Christus heri et hodie ipse est et in 
 saecula. sciuit et ille diem esse multiplicem qui scripsit; 
 hic dies generationis caeli et terrae, cum facta sunt; 
 qua die fecit deus caelum et terram et omne uiride

 

 
 
 
 agri. cum enim supra septem descripsisset dies, postea uno 
 die omnia facta conplexus est totum mundi tempus ostendens 
 in conspectu domini tamquam diem unum, eo quod ex inconpositis 
 atque tenebrosis forma istius mundi diuini operis 
 claritate processerit. ergo si dies totum tempus est mundi, 
 habet utique etiam in saeculis horas suas aut ipsa saecula 
 horae sunt. horae autem diei duodecim sunt. unde bene in 
 mysterio dies Christus, cuius apostoli duodecim, qui caelesti 
 lumine distinctis in se gratiae uicibus refulserunt.

uenit ergo 
 pater familias et prima hora conduxit operarios, fortasse eos 
 qui a principio mundi usque ad diluuium iusti esse meruerunt, 
 de quibus dicit: et locutus sum ad uos ante lucem et 
 misi ad uos seruos meos prophetas ante lucem. 
 tertia post diluuium incipit Noe ceterorumque tempora conprehendens, 
 qui quasi boni operarii in uineam destinantur. ideo 
 quasi in prandio inebriatus est Noe. sextam et reliquas 
 Abrahae, Isaac et Iacob patriarcharum merita distingunt. nona 
 inclinante iam saeculo et tamquam pallescente luce uirtutis 
 lex et prophetae decoloratos mores hominum notauerunt. undecimam 
 et quod superest diei sacer producit aduentus. unde 
 et ipse in euangelio dicit: ambulate, dum lucem habetis.

Sed iam redeamus ad patrem. licet non uerear, ne istius 
 paenitentiam gerentis exemplo diu afuisse uideamur —

 

 
 
 
 numquam enim afuimus, qui uersabamur in uinea, in qua si et 
 iste mansisset, non recessisset a patre — cauendum tamen est, 
 ne nos ei reconciliationis faciamus moram, quam non fecit 
 pater. facile reconciliatur, quando inpense rogatur. et ideo 
 discamus quali pater obsecratione sit ambiendus. pater inquit. 
 quam misericors, quam pius, qui nec offensus patrium dedignatur 
 nomen audire! pater inquit peccaui in caelum et 
 coram te.

haec est prima confessio aput auctorem naturae, 
 praesulem misericordiae, arbitrum culpae. sed etsi deus nouit 
 omnia, uocem tamen tuae confessionis exspectat. ore enim 
 confessio fit ad salutem, quia ableuat pondus erroris 
 quisquis ipse se onerat et accusationis excludit inuidiam qui 
 accusatorem praeuenit confitendo; iustus enim in primordio 
 sermonis accusator est sui. frustra autem uelis occulere 
 quem nihil fallas et sine periculo prodas quod scias esse iam 
 cognitum. confitere magis, ut interueniat pro te Christus, quem 
 aduocatum habemus aput patrem, roget pro te ecclesia, inlacrimet 
 populus. nec uereare ne non inpetres. aduocatus spondet 
 ueniam, patronus promittit gratiam, reconciliationem tibi paternae 
 pietatis pollicetur adsertor. crede, quia ueritas est, adquiesce, 
 quia uirtus est. habet causam ut pro te interueniat, ne pro 
 te gratis mortuus sit. habet et causam ignoscendi pater, quia 
 quod uult filius uult pater.

peccaui in caelum et coram 
 te. non utique elementum exprimitur, sed peccato animae

 

 
 
 
 caelestia significantur dona spiritus inminuta uel quia ab illius 
 gremio matris Hierusalem quae in caelo est non oportuit 
 deuiari.

iam non sum dignus uocari filius tuus; deiectus 
 enim se exaltare non debet, ut merito suae possit humilitatis 
 adtolli.

fac me sicut unum mercennariorum tuorum. nouit 
 esse distantiam inter filios amicos mercennarios seruos. filius 
 per lauacrum, amicus per uirtutem, mercennarius per laborem, 
 seruus per timorem. sed etiam ex seruis et mercennariis fiunt 
 amici, iuxta quod scriptum est: uos amici mei estis, si 
 feceritis quae ego praecipio uobis; iam non dico uos 
 seruos.

Haec aput se, sed non satis est dicere nisi ad patrem uenias. 
 ubi illum requiras, ubi inuenias? exsurge primo, hoc est qui 
 sedens ante dormiebas. et ideo dicit apostolus: surge qui dormis 
 et exsurge a mortuis. iniquitas in talento plumbeo. 
 sed et Moysi dicitur: tu autem hic sta. stantes elegit Christus. 
 exsurge ergo, curre ad ecclesiam; hic est pater, hic est 
 filius, hic est spiritus sanctus.

occurrit tibi, qui audit te intra 
 mentis secreta tractantem. et cum adhuc longe sis, uidet et 
 adcurrit. uidet in pectore tuo, adcurrit ne quis inpediat, conplectitur 
 quoque. in occurru praescientia est, in conplexu 
 clementia et quasi quidam patrii! amoris adfectus. supra collum 
 cadit, ut iacentem erigat et oneratum peccatis atque in

 

 
 
 
 terrena deflexum reflectat ad caelum, in quo suum quaerat auctorem. 
 cadit in collum tuum Christus, ut ceruicem iugo exuat 
 seruitutis et collo tuo iugum suaue suspendat. nonne tibi 
 uidetur cecidisse in collum Iohannis, quando erat Iohannes in 
 sinu Iesu ceruice recumbens reflexa? et ideo uerbum aput 
 deum uidit, quia erectus est ad superna. cadit in collum, cum 
 dicit: uenite ad me qui laboratis et ego uos reficiam; 
 tollite iugum meum super uos. cadit ergo hoc modo, si 
 conuertaris.

et iubet proferri stolam anulum calciamenta. stola 
 amictus est sapientiae, quo nuda corporis apostoli tegunt, eo 
 quod se unusquisque conuoluat. et ideo stolam accipiunt, ut 
 corporis infirmitatem sapientiae spiritalis uirtute conuestiant. 
 de sapientia enim dictum est: lauabit in uino stolam ■ 
 suam. ergo stola spiritale indumentum et uestimentum est 
 nuptiale. anulus quid est aliud nisi sincerae fidei signaculum 
 et expressio ueritatis? calciamentum autem euangelii praedicatio 
 est. et ideo accepit sapientiam primam — est enim et alia, 
 quae mysterium nescit — accepit dictorum suorum factorumque 
 signaculum et quoddam munimentum bonae intentionis 
 et cursus, necubi offendat ad lapidem pedem suum et 
 subplantatus a diabolo dominicae praedicationis officium

 

 

 

 
 
 
 derelinquat. haec est praeparatio euangelii ad caelestium cursum 
 dirigens praeparatos, ut non in carne ambulemus, sed in 
 spiritu.

Occiditur et uitulus saginatus, ut carnem domini spiritali 
 opimam uirtute per gratiam sacramenti mysteriorum consortio 
 restitutus epuletur. nemo enim nisi qui timuerit deum — 
 quod est initium sapientiae — nisi signaculum spiritale uel 
 custodierit uel receperit, nisi dominum praedicauerit, sacramentis 
 debet interesse caelestibus. qui autem anulum habet 
 et patrem habet et filium et spiritum sanctum, quia signauit 
 deus, cuius imago Christus, et dedit pignus spiritum in 
 cordibus nostris, ut sciamus hoc anuli istius qui in manu 
 datur esse signaculum, quo cordis interiora factorumque nostrorum 
 ministeria signantur. ergo signati sumus, sicut et legimus: 
 credentes inquit signati estis spiritu sancto. bene autem 
 carnem uituli, quia sacerdotalis est uictima, quae pro peccatis

fiebat, epulantem patrem inducit, filius ut ostenderet quoniam 
 paternus cibus est salus nostra et patris gaudium nostrorum 
 r.edemtio peccatorum est. et hic quidem si ad patrem referas, 
 quia hostia pro peccatis filius est, delectatur pater reditu 
 peccatoris: supra delectatur filius inuenta oue, ut scias quia 
 una est patris et filii delectatio, una operatio in ecclesiae 
 fundamento.._...

Laetatur autem pater, quia filius perierat et inuentus 
 est, mortuus fuerat et reuixit. ille perit qui fuit; non 
 enim potest perire qui non fuit. itaque gentes non sunt, Christianus.

 

 
 
 
 stianus est iuxta quod supra dictum est quia elegit deus 
 quae non sunt, ut quae sunt destrueret. potest tamen et 
 hic in uno species accipi generis humani. fuit Adam et in illo 
 fuimus omnes: periit Adam et in illo omnes perierunt. homo 
 igitur et in illo homine qui perierat reformatur et ille ad 
 similitudinem dei factus et imaginem diuina patientia et 
 magnanimitate reparatur. quid est ergo: elegit deus quae 
 non sunt, ut quae sunt destrueret? id est: elegit populum 
 gentium qui non erat, ut destrueret populum Iudaeorum.

potest et de agente paenitentiam dictum uideri, quia non moritur 
 nisi qui aliquando uixit. et ideo gentes non moriuntur, 
 sed mortui sunt; etenim qui in Christum non credidit, semper 
 est mortuus. et gentes quidem cum crediderint per gratiam 
 uiuificantur, qui uero lapsus fuerit per paenitentiam reuiuescit.

Sequitur locus. ut remittendis post paenitentiam debeamus 
 fauere peccatis, ne dum ueniae alterius inuidemus ipsi eam 
 non mereamur a domino. quis enim tu es, qui domino contradicas, 
 ne cui uelit culpam relaxet, cum tu cui uolueris 
 ignoscas? uult rogari, uult obsecrari. si omnium iustitia, ubi 
 dei gratia?

quis tu es qui inuideas deo? et ideo notatur hic 
 frater, usque adeo ut de uilla uenire dicatur, hoc est terrenis 
 operibus occupatus, ignorans quae sunt spiritus dei, ut

 

 

 
 
 
 denique numquam pro se uel haedum queratur occisum; non enim 
 pro inuidia, sed pro uenia mundi agnus est inmolatus. inuidus 
 haedum quaerit, innocens agnum pro se desiderat inmolari. 
 ideo et senior dicitur, eo quod cito aliquis per inuidiam 
 consenescat. ideo et foris stat, eo quod maliuolentia eum 
 animi liuentis excludat. ideo chorum et symphoniam audire non 
 potest, hoc est non illa theatralis incentiua lasciuiae nec 
 aulicorum concentus sonorum, sed plebis concordiam concinentis, 
 quae de peccatore seruato dulcem resultet laetitiae 
 suauitatem.

constituite mihi aliquem ex his qui sibi iusti 
 uidentur, qui trabem in oculo suo non uident et alieni festucam 
 uitii ferre non possunt. quomodo indignatur, quando 
 alicui peccatum fatenti et diu indulgentiam deploranti uenia 
 relaxatur? quomodo aures eius symphoniam populi spiritalem 
 ferre non possunt? haec est enim symphonia, quando concinit 
 in ecclesia diuersarum aetatum atque uirtutum uelut uariarum 
 cordarum indiscreta concordia psalmus, respondetur, amen 
 dicitur. haec est symphonia, quam sciuit et Paulus. et ideo ait: 
 psallam spiritu, psallam et mente. haec de parabola 
 praesenti putauimus esse tractanda.

Nec inuidemus si qui duos fratres istos uelit referre ad 
 populos duos, ut sit adulescentior populus ex gentibus tamquam 
 Israhel, cui frater maior beneficium paternae benedictionis

 

 
 
 
 inuidit. quod faciebant Iudaei, cum quererentur quia Christus 
 cum gentibus epularetur, et ideo haedum, mali odoris sacrificium, 
 requisierunt. Iudaeus haedum requirit, Christianus 
 agnum, et ideo illis Barabbas soluitur, nobis agnus immolatur. 
 unde aput illos faetor est criminum, aput nos remissio 
 peccatorum, dulcis in spe, suauis in fructu. qui haedum quaerit 
 exspectat antichristum; Christus enim boni odoris est uictima.

queri etiam in haedo uidetur quia Iudaei ritum ueteris sacrificii 
 perdiderunt uel quia nullius sanguis his profuit sicut 
 Christi sanguis ecclesiae; non enim redimere eos sanguis potuit 
 prophetarum. inpudens autem et similis illius Pharisaei iustificantis 
 se arroganti prece, qui putabat quod numquam praeterierit 
 mandatum dei, quia legem seruabat in littera, inpius, 
 qui accusabat fratrem quod cum meretricibus paternam substantiam 
 prodegisset, cum debuerit aduertere quia sibi dictum est: 
 meretrices et publicani praecedunt uos in regnum

caelorum, stat autem foris nec excluditur, sed non ingreditur 
 9 
 ignorans uoluntatem dei de uocatione gentium seruus iam 
 factus ex filio; seruus enim nescit quid dominus agat. 
 ubi cognouit, inuidet et torquetur ecclesiae bonis et foris stat. 
 foris enim Israhel audit chorum et symphoniam et irascitur, 
 quia hic concinit plebis gratia et consona populi iubilatio.

sed bonus pater etiam hunc saluare cupiebat dicens: tu 
 mecum semper fuisti, uel quasi Iudaeus in lege uel quasi

 

 
 
 
 iustus in communione; sed et, si desinas inuidere: et omnia

mea tua sunt, uel Iudaeus sacramenta ueteris testamenti, 
 uel baptizatus etiam noui possidens.

Nemo seruus potest duobus dominis seruire, non 
 quia duo, sed unus est dominus. nam etsi sunt qui mamonae 
 seruiant, tamen non ille nouit aliqua iura dominatus, sed ipsi 
 sibi iugum seruitutis inponunt; neque enim iusta potestas, 
 sed iniusta est seruitus.

et ideo ait: facite uobis amicos 
 I de iniquo mamona, ut largiendo pauperibus angelorum 
 nobis ceterorumque sanctorum gratiam conparemus. nec reprehenditur 
 uilicus, in quo discimus non ipsi esse domini, sed 
 potius alienarum uilici facultatum. et ideo licet peccauerit, 
 tamen quia sibi in posterum ex indulgentia domini quaesiuit 
 auxilia, praedicatur. pulchre autem iniquum mamona dixit, quia 
 uariis diuitiarum inlecebris nostros auaritia temtabat adfectus, 
 ut uellemus seruire diuitiis.

unde ait: si in alieno fideles 
 non fuistis, quod uestrum est quis dabit nobis? alienae 
 nobis diuitiae sunt, quia praeter naturam sunt neque nobiscum 
 nascuntur neque nobiscum transeunt, Christus autem noster 
 est, quia uita est. denique in sua propria uenit, et sui 
 eum non receperunt. ergo nemo dabit quod uestrum est, 
 quia uestrum non credidistis, uestrum non recepistis.

argui 
 igitur uidentur Iudaei et fraudis et auaritiae et ideo qui in 
 facultatibus fideles non fuerunt, quas cum alienas scirent —

 

 
 
 
 conmunem enim ad usum fructus terrarum a domino deo datus 
 est omnibus —, debuerunt utique participare pauperibus, nec 
 Christum accipere meruerunt, quem Zacchaeus ut adquireret, 
 dimidiam partem bonorum suorum obtulit.

ergo non seruiamus 
 alienis, quia nullum dominum debemus scire nisi Christum; 
 unus enim deus pater, ex quo omnia et nos in ipso, et 
 unus dominus Iesus, per quem omnia. quid ergo? pater 
 dominus aut filius deus non est? sed et pater dominus, quia 
 uerbo domini caeli firmati sunt, et filius deus, qui est 
 super omnia deus benedictus in saecula. quomodo ergo 
 nemo potest duobus dominis seruire? unus enim dominus, 
 quia unus deus. denique dominum deum tuum adorabis 
 et ipsi soli seruies. unde claret unum patris et filii esse 
 dominatum. unus autem est, si non diuidatur, sed totus in 
 patre, totus in filio sit. itaque quia unius deitatis atque dominatus 
 adserimus trinitatem, unum deum et unum dominum 
 confitemur. qui autem aliam patris, aliam filii, aliam spiritus 
 memorant potestatem plures deos et plures dominos in ecclesiam 
 gentilis uitio erroris inducunt.

Lex et prophetae usque ad Iohannem, non quia lex 
 defecit sed quia incipit euangelii praedicatio; uidentur enim 
 minora conpleri, cum potiora succedunt. et ideo uim faciamus 
 regno caelorum; omnis enim qui uim facit uehementi studio 
 properat, non torpenti lentescit affectu. est ergo fidei religiosa 
 uiolentia, segnitia criminosa. lex multa secundum naturam, ut 
 naturalibus indulgentior desideriis ad iustitiae studium nos 
 uocaret; Christus naturam incidit, quia naturales quoque 
 amputat uoluptates. et ideo uim faciamus naturae, ut non ad 
 terrena demergat, sed ad superna se subrigat.

Omnis qui dimittit uxorem suam et ducit alteram 
 moechatur et qui dimissam a uiro ducit moechatur. 
 prius dicendum arbitror de lege coniugii, ut postea de prohibendo 
 diuortio disputemus. quidam enim putant omne coniu 
 gium a deo esse, maxime quia scriptum est: quae deus 
 coniunxit homo non separet. ergo si omne coniugium a 
 deo, omne coniugium non licet solui. et quomodo apostolus 
 dixit: quod si infidelis discedit, discedat? in quo mirabiliter 
 et noluit aput Christianos causam residere diuortii 
 et ostendit non a deo omne coniugium; neque enim Christianae gentilibus dei iudicio copulantur, cum lex prohibeat. sed 
 occurrit illud quod ait Salomon:

domum et substantiam 
 patres partiuntur filiis; a deo autem praeparabitur

 

 
 
 
 uiro uxor. quod qui in Graeco legit non putat esse contrarium. 
 bene enim dixit Graecus ἅ́ρμὁζεται ; armonia enim conueniens 
 et apta rerum omnium dicitur conmissa conexio. armonia 
 est, cum fistulae organi per ordinem copulatae legitimae tenent 
 gratiam cantilenae cordarumque aptus seruat ordo concordiam. , 
 itaque non habent armoniam suam nuptiae, quando Christiano 
 uiro gentilis mulier non legitime copulatur. ergo, ubi nuptiae, 
 armonia? ubi armonia, deus iungit, ubi armonia non est, 
 pugna atque dissensio est, quae non est a deo, quia deus 
 caritas est.

Noli ergo uxorem dimittere, ne deum tuae copulae diffitearis 
 auctorem. etenim si alienos, multo magis uxorios debes tolerare 
 et emendare mores. audi quid dixerit dominus: qui 
 dimittit mulierem facit eam moechari. etenim cui non 
 licet uiuente uiro mutare coniugium potest obrepere libido 
 
 peccandi. itaque qui auctor erroris etiam reus culpae est, quod 
 cum paruulis feta dimittitur, quod titubanti uestigio grandaeua 
 detruditur. durum, si excludas parentem, pignora teneas, ut ad 
 contumeliam caritatis addas etiam pietatis iniuriam; durius, si 
 propter matrem etiam filios simul pellas, cum magis redimere 
 a patre liberi debeant culpam parentis. quam periculosum, si 
 fragilem adulescentulae aetatem errori offeras! quam inpium, si 
 eius destituas senectutem, cuius defloraueris iuuentutem! ergo 
 inhonoratis stipendiis et ueteranum inperator dimittat inglorium 
 atque imperii possessione detrudat et rusticum laboris sui

 

 
 
 
 effetum agro suo propulset agricola? an quod in subditos nefas 
 est in conparem fas est?

dimittis ergo uxorem quasi iure sine 
 crimine et putas id tibi licere, quia lex humana non prohibet. 
 sed diuina prohibet; qui hominibus obsequeris, deum uerere. 
 audi legem domini, cui obsequuntur etiam qui leges ferunt; 
 quae deus coniunxit homo non separet.

sed non solum 
 hic caeleste praeceptum, sed quoddam etiam opus dei soluitur. 
 paterisne, oro. liberos tuos uiuente te esse sub uitrico aut 
 incolumi matre degere sub nouerca? pone, si repudiata non 
 nubat: et haec uiro tibi debuit displicere, cui adultero fidem 
 seruat? pone, si nubat: necessitas illius tuum crimen est et 
 coniugium quod putas adulterium est. quid enim refert utrum 
 id aperta criminis confessione an mariti specie adulter 
 admittas nisi quod grauius est legem criminis fecisse quam 
 furtum?

Sed fortasse dicit aliquis: quomodo Moyses mandauit 
 dari librum repudii et dimittere uxorem? qui hoc dicit 
 Iudaeus est, qui hoc dicit Christianus non est. et ideo quia 
 hoc obicit quod obiectum est domino, respondeat ei dominus: 
 ad duritiam inquit cordis uestri permisit uobis Moyses 
 dare librum repudii et dimittere uxores; ab initio autem 
 non fuit sic. Moyses permisit, inquit, non deus iussit; ab 
 initio autem dei lex est. quae est lex dei? relinquet homo 
 patrem et matrem et adhaerebit uxori suae et erunt 
 ambo in carne una. ergo qui dimittit uxorem carnem suam

 

 
 
 
 scindit, diuidit corpus.

ostendit autem hic locus quae propter 
 fragilitatem humanam scripta sunt non a deo scripta. unde et 
 apostolus denuntio inquit non ego, sed dominus uxorem 
 a uiro non discedere et infra caeteris inquit ego dico, 
 non dominus: si quis frater infidelem habet uxorem et 
 relinquit eam. itaque ubi est inpar coniugium, addidit: quod 
 si infidelis discedit, discedat. simul idem apostolus 
 negauit legis esse diuinae, ut coniugium qualecumque soluatur, 
 nec ipse praecepit nec dedit deserenti auctoritatem, 
 sed culpam abstulit destituto.

haec moraliter. tamen quia supra 
 proposuit regnum dei euangelizari et cum dixisset de lege 
 unum apicem non posse cadere, subiecit: omnis qui dimittit . 
 uxorem suam et ducit alteram moechatur. recte ammonet 
 apostolus dicens sacramentum hoc magnum esse de Christo et 
 ecclesia. inuenis igitur coniugium quod nemo dubitet a deo 
 iunctum, cum ipse dicat: nemo uenit ad me nisi pater 
 meus, qui misit me, adtraxerit eum; ille enim solus has 
 nuptias potuit copulare. et ideo mystice Salomon dixit: a deo 
 praeparabitur uiro uxor. uir Christus, uxor ecclesia est, 
 caritate uxor, integritate uirgo. ergo quem deus traxit ad 
 filium non separet persecutio, non auertat luxuria, non philosophia 
 depraedetur, non Manicheus contaminet, non Arrianus 
 auertat, non Sabellianus inficiat. deus iunxit. Iudaeus non 
 separet. adulteri sunt omnes qui adulterare cupiunt fidei et 
 sapientiae ueritatem.

Quis liber inquit iste est repudii matris uestrae, quo 
 dimisi eam? audisti repudium, crede coniugium. audisti quid 
 Iudaeorum plebi ipse uir dicat: ecce in iniquitatibus uestris 
 uenditi estis et peccatis uestris dimisi matrem uestram. 
 mane ergo tu in domo patris, mane cum sponso, enitere 
 ut placeas uiro. mens, quae credidisti deo, esto fortis mulier, 
 qualis illa uel anima ecclesiastica uel ecclesia, de qua dicit 
 Salomon: mulierem fortem quis inueniet? pretiosior 
 autem est lapidibus pretiosis quae talis est: confidit 
 in ea uir suus. uideamus quid haec uiro faciat suo, quod 
 opus eius, quod sit obsequium, cur confidat in ea Christus.

bona uxor uirum suum uestit. uestiat legum fides nostra corpore 
 suo, uestiat carnem eius diuinitatis suae gloria, sicut et 
 illa bina uestimenta fecit uiro suo, ut et in praesenti et in 
 futuro saeculo honorificet eum. non mediocris haec feraina 
 cuius tale textrinum est, quam non mollia lanae fila carpentem, 
 sed pretiosae uirtutis pensa tractantem uir eius inueniat, quae 
 manus extollat in noctibus et ad libram dirigat opus morumque 
 suorum pondus examinet, gestorum quoque nouerit seruare 
 mensuram, gloriosi subtegmen laboris intexens, sollicita 
 quando uir redeat, anxia atque suspirans et iam cum uiro suo 
 esse desiderans, dicens: moras facit uir meus uenire, festi-i

 

 
 
 
 nabo ipsa ad eum;

occurram ei faciem ad faciem, cum uenire 
 coeperit in gloria sua. ueni, domine Iesu, ut inuenias sponsam 
 tuam, non contaminatam, non adulteratam, quae non uiolauerit 
 domum tuam, non mandata neglexerit. dicat tibi: inueni 
 quem dilexit anima mea, introducat te in domum uini — 
 uinum enim laetificat cor hominis — inebrietur in spiritu, 
 agnoscat mysterium, loquatur oraculum.

Homo autem quidam diues induebatur purpuram. 
 narratio magis quam parabola uidetur, quando etiam nomen 
 exprimitur. non otiose autem hic diuitem dominus perfunctum 
 deliciis saecularibus in perpetuae famis aput inferos constitutum 
 significant aerumna, cui non inmerito quinque fratres. 
 id est quinque sensus corporis naturali quadam germanitate 
 uidentur fuisse sociati, qui inmodicis atque innumeris cupiditatibus 
 aestuabant, Lazarum uero in Abrahae gremio quasi in 
 quodam sinu quietis et sanctitatis recessu locauit, ne inlecti 
 praesentium uoluptate maneamus in uitiis uel taedio uicti 
 laborum dura fugiamus. siue itaque Lazarus pauper in saeculo, 
 sed deo diues, siue apostolicus aliqui pauper in uerbo, locuples 
 fide — neque enim omnis sancta paupertas aut diuitiae 
 criminosae, sed ut luxuria infamat diuitias, ita paupertatem 
 conmendat sanctitas — siue ergo apostolicus qui ueram teneat 
 fidem, uerborum infulas, fucum argumentorum, ambitiosa sententiarum 
 uelamina non requirat, faeneratam mercedem accipit 
 inpugnans haereticos, Manicheum Marcionem Sabellium Arrium 
 Fotinumque — isti enim non aliud quam fratres sunt Iudaeorum, 
 quibus perfidiae germanitate nectuntur - reprimens

 

 
 
 
 quoque carnis cupiditates, quae illis, ut dixi, quinque sensibus 
 uaporantur, faeneratam inquam mercedem accipit, cui conpensatio 
 exuberantium copiarum et perpetuitatis usura est.

nec 
 alienum putamus, ut de fide quoque opinemur hunc esse tractatum, 
 quam Lazarus abiectam de mensa diuitis colligit, cuius 
 utique ulcera secundum litteram diues fastidiosus horreret 
 nec inter pretiosas epulas unguentatosque conuiuas faetorem 
 ulcerum lambentibus canibus sustineret, cui odor aeris et ipsa 
 esset natura fastidio, quamquam insolentia et tumor diuitum 
 indiciis conpetentibus exprimatur, quod ita condicionis inmemores 
 humanae sint, ut tamquam supra naturam siti de 
 miseriis pauperum incentiua suarum capiant uoluptatum, 
 rideant inopem, insultent egenti et quorum misereri deceat 
 his auferant.

Utrumque ergo qui uolet tamquam Lazarus colligat. cui 
 similem illum puto, qui caesus saepius a Iudaeis ad patientiam 
 credentium et uocationem gentium ulcera sui corporis lambenda 
 quibusdam uelut canibus offerebat, quia scriptum est: 
 conuertentur ad uesperum et famem patientur ut 
 canes. quod agnouit Chananitis illa mysterium. cui dicitur: 
 nemo tollit panem filiorum et mittit canibus. agnouit 
 hunc panem non panem esse qui uidetur, sed illum qui intellegitur 
 et ideo respondit: utique, domine; nam et catelli 
 edunt de micis quae cadunt de mensa dominorum suorum. 
 micae istae de illo pane sunt. et quia panis uerbum est 
 et fides uerbi est, micae uelut quaedam dogmata fidei sunt. 
 unde respondit dominus, ut ostenderet fideliter dictum: o

 

 
 
 
 mulier, magna est fides tua.

o felicia ulcera, quae perpetuum 
 excludunt dolorem. o uberes micae, quae repellitis 
 ieiunium sempiternum, quae colligentem pauperem aeternis 
 expletis alimentis! abiciebat uos de mensa sua archisynagogus, 
 cum propheticarum scripturarum et legis interna mysteria refutaret; 
 micae enim sermones sunt scripturarum, de quibus 
 dicitur: et proiecisti sermones meos post te. abiciebat 
 uos scriba, sed Paulus diligentissime colligebat in iniuriis 
 suis legens plebem. lambebant ulcera eius qui morsu serpentis 
 intrepidum excusso serpente uiderunt et crediderunt. lambebat 
 ille carceris custos, qui uulnera Pauli lauit et credidit. beati 
 canes, in quos ulcerum talium destillat umor, ut adinpleat cor 
 et inpinguet fauces eorum, quo custodire domum, seruare 
 gregem, cauere adsuescant lupos.

Pone nunc ante conspectum saecularibus Anianos studiis 
 intentos, qui societatem potentiae regalis adfectant, ut armis 
 militaribus inpugnent ecclesiae ueritatem, nonne tibi uidentur 
 in quadam purpura et bysso exstructis iacentes toris, qui 
 pro ueris fucata defendant, ditibus abundare sermonibus, cum 
 iactant dominico terram tremuisse sub corpore, caelum tenebris 
 obductum, excita uerbo maria uel sedata, uerum tamen 
 dei filium denegantes? constitue et illum pauperem, qui sciens 
 non in sermone, sed in uirtute regnum dei esse paucis quid 
 sentiret expressit dicens: tu es filius dei uiui: nonne tibi 
 illae uidentur egere diuitiae, haec redundare paupertas? diues 
 haeresis euangelia multa conposuit, pauper fides hoc solum

 

 
 
 
 euangelium tenuit, quod accepit: diues philosophia plures sibi 
 deos fecit, pauper ecclesia unum deum nouit.

inter hunc igitur 
 diuitem et pauperem chaos magnum est, quia post mortem 
 nequeunt merita mutari, eoque in inferno diues inducitur cupiens 
 aliquid de paupere spiritus refrigerantis haurire; aqua 
 enim refectio est animae in doloribus constitutae, de qua dicit 
 Esaias: et saliet aqua cum delectatione de fontibus 
 salutaris. cur autem cruciatur ante iudicium? quia luxurioso 
 carere deliciis poena est. nam et dominus dicit: ibi erit fletus 
 et stridor dentium, cum uideritis Abraham, Isaac et 
 Iacob et omnes prophetas in regno caelorum.

serus 
 autem diues iste magister esse incipit, cum iam discendi tempus 
 habeat nec docendi. quo loco euidentissime declarat dominus 
 uetus testamentum esse fidei firmamentum retundens perfidiam 
 Iudaeorum et excludens nequitias haereticorum, a quibus mens 
 supplantatur infirmior; ipsi enim pusilli sunt, qui adhuc nesciunt 
 incrementa uirtutis.

licet autem aduertere quod in uilici 
 illius superiore et istius diuitis praesenti comparatione incentiuum 
 misericordiae sit, et ibi fortasse sanctis, quos amicos 
 dicit et quibus tabernacula tribuit, hic uero docet pauperibus 
 conferendum.

Si peccauerit in te frater tuus, increpa illum. quam 
 bene post diuitem, qui cruciatur in poenis, subiecit praeceptum 
 ueniae largiendae, his utique qui se ab errore conuertunt, ne 
 quem desperatio non reuocet a culpa! quam uero moderatus 
 est, ut neque difficilis uenia nec remissa sit indulgentia, ne

 

 
 
 
 quem uel austera percellat inuectio uel coniuentia inuitet ad 
 culpam! sic et alibi: si peccauerit in te frater tuus, uade 
 et corripe eum inter te et ipsum; plus enim proficit 
 amica correptio quam accusatio turbulenta: illa pudorem incutit, 
 haec indignationem mouet seruetur potius quod prodi 
 metuat qui monetur. bonum quippe est Ut amicum magis te 
 qui corripitur credat quam inimicum; facilius enim consiliis 
 adquiescitur quam iniuriae subcumbitur. unde et apostolus 
 corripite inquit, ut fratrem, ut erubescat, non ut inimicum 
 eum existimetis. infirmus enim custos diuturnitatis 
 est timor, pudor autem bonus magister officii; qui enim metuit 
 reprimitur, non emendatur, quem pudet facere in naturam 
 uertit.

pulchre autem posuit: si peccauerit in te; non enim 
 aequa condicio in deum hominemque peccare. denique apostolus, 
 qui diuini est uerus interpres oraculi: haereticum 
 inquit post unam correptionem deuita, quia non est aeque 
 perfidia ut culpa ueniabilis. et quoniam plerumque per inperitiam 
 error obrepit, corripiendum praecepit, ut aut pertinacia 
 uitetur aut prolapsio corrigatur.

Uerum quid est: si septies conuersus fuerit ad te, 
 dimitte illi? num ueniae numerus praefinitur an uero quia, 
 cum septimo die requieuerit deus ab omnibus operibus suis, 
 post ebdomadam istius mundi quies nobis diuturna promittitur, 
 ut quemadmodum mala istius mundi feriata cessabunt ita 
 etiam uindictae seueritas conquiescat? sabbatum autem non 
 solum dierum, sed etiam mensum est, et ideo septimi mensis

 

 

 

 
 
 
 decima die sabbata sabbatorum, nec solum mensum, sed annorum 
 quoque nec annorum tantummodo, sed etiam generationum, 
 postremo ipsius mundi, cuius typus est sabbatum 
 magnum, sicut in lege est ebdomada septima, post quam 
 celebratur annus iubelaeus. quod mysterium nobis uoluit 
 dominus reuelare, cum dicit: non solum septies, sed etiam 
 septuagies septies, quia septima generatione, ut habes 
 secundum Lucan, Enoch raptus est, ne malitia mutaret cor 
 eius, et in eo aculeus doloris quieuit. septuagesima autem et 
 septima generatione dominus natus est ex Maria humani generis 
 in se peccata suscipiens remissionem tribuit omnium delictorum.

ergo quamuis secundum litteram discas frequenter ignoscere 
 nec indignationem tenere — nihil enim est quo possit offendi 
 cui ignoscendi est consuetudo —, tamen agnosce mysterium. 
 neque enim otiose sabbato dixit dominus mulieri: dimissa 
 es ab infirmitate tua ostendens plebi suae, quae sicut 
 mulier illa uocata sequeretur, aduentu suo se remisisse peccata. 
 septuagies itaque et septies Lamech condemnatur, quia grauius 
 delinquit qui scelus dum punit admittit. omnem autem 
 enormitatem sceleris baptismi sacramenta dimittunt. disce 
 ergo donare iniurias tuas, quia persecutoribus suis Christus 
 ignouit.

Nec illud otiosum, quod sabbato passus est magno significans 
 fore sabbatum, quo mors destrueretur a Christo. quodsi 
 Iudaei sabbatum ita celebrant, ut et mensem et annum totum 
 quasi sabbatum habeant, quanto magis nos resurrectionem 
 domini celebrare debemus! et ideo maiores tradidere nobis pentecostes 
 omnes quinquaginta dies ut paschae celebrandos, quia octauae 
 ebdomadae initium pentecosten facit. unde et apostolus 
 quasi Christi discipulus, qui sciret diuersitatem esse temporum, 
 scribens ad Corinthios aput uos inquit forsitan manebo 
 et hiemabo et infra: manebo autem Ephesi usque ad 
 pentecosten; ostium enim mihi apertum est magnum. 
 itaque aput Corinthios hiemem agit quorum erroribus angebatur, 
 quod eorum circa dei cultum frigeret adfectus; cum 
 Ephesiis pentecosten celebrat atque his tradit mysteria, relaxat 
 animum, quia fidei cernebat ardore feruentes. ergo per hos quinquaginta 
 dies ieiunium nescit ecclesia sicut dominica, qua dominus 
 resurrexit, et sunt omnes dies tamquam dominica.

erit et 
 alia dominica, qua dominicum corpus resurgat. nouit hanc 
 Paulus, qui ait: uos autem estis corpus Christi et membra 
 ex membris. hoc enim corpus domini et ossa de ossibus 
 eius capiti cohaerebunt, caput autem ecclesiae Christus. 
 tunc ergo cessabit ieiunium, quoniam in perpetua iocunditate

 

 

 
 
 
 fatigatio cura lassitudo cessabit. tunc mors destruetur; nouissima 
 enim mors destruetur. nam etsi cessauit in Enoch et 
 non est inuenta in eo, destructa tamen non est; ille enim 
 raptus est ut euaderet, Christus ut destrueret inmolatus est. 
 et ideo bene dixit: ubi est, mors, uictoria tua? ubi est, 
 mors, aculeus tuus? ergo in hac resurrectione iterum Christus 
 tamquam suo resurget in corpore. beatus itaque qui 
 habuerit partem in prima resurrectione; sicut enim 
 primitiae dormientium Christus, sic tunc primitiae resurgentium 
 ecclesiae sancti eius.

hoc mysterium Petrus scire 
 non potuit. fortasse scierit de Enoch: quis tamen potuit mysterium 
 absconditum in deo humana mente conprehendere? ueniat 
 ergo dominus in meam animam, in meam mentem atque eam 
 subiciat sibi, ut cum subiecta mens fuerit mea, dicam: non 
 timebo mala, quoniam tu mecum es.

Si habueritis fidem sicut granum sinapis, dicetis 
 huic arbori mori: \'eradicare et iactare in mare\', et 
 obaudiet uos. de grano sinapis supra dictum est, nunc de 
 arbore mori est disputandum. arborem lego, non tamen arborem 
 credo. nam quae ratio, qui profectus hic noster, ut arbor, quae 
 laborantibus agricolis ferat fructus, eradicetur et mittatur in 
 mare? licet hoc pro uirtute fidei possibile iudicemus, ut 
 sensibilibus inperiis natura insensibilis obsequatur, quid sibi 
 uult tamen etiam ipsa arboris species? legi quidem: pastor

 

 
 
 
 eram caprarum uellicans mora et puto prophetam significasse 
 nobis quod ex peccatorum grege peccator ipse conuersus 
 sit, licet conueniat ut futurus propheta gentium fructum 
 quaesisse uideatur in sentibus, cibum ex sentibus eruisse, 
 decoloros et faetidos greges gentium, populos nationum in suorum 
 scriptorum pascuis locaturus, ut spiritali refectione 
 pinguescerent, ipse autem de peccatore conuerso lac spiritale 
 mulgeret.

sed cum in alio euangelii libro de monte sit dictum, 
 cuius species nuda gignentium uitium olearumque ieiuna, 
 infecunda messibus, apta latibulis bestiarum ferarumque cursibus 
 inquieta extollentem se altitudinem nequitiae spiritalis 
 uideatur exprimere, sicut scriptum est: ecce ego ad te, 
 mons corrupte, qui corrumpis omnem terram, congruit 
 ut hoc quoque loco opinemur id dictum, quoniam fides spiritum 
 excludit inmundum, maxime cum arboris natura huic 
 concurrat opinioni. nam fructus eius primo albet in flore, 
 deinde iam formatus inrutilat, maturitate nigrescit. diabolus 
 quoque ex albenti angelicae flore naturae et potestate rutilanti 
 praeuaricatione deiectus taetro inhorruit odore peccati. en tibi 
 illud arbori mori dicentem: eradicare et iactare in mare, 
 cum legionem eicit ex homine, in porcos transire permittit, 
 qui exagitati diabolico spiritu se in maria demerserunt.

hic 
 igitur locus hortatorius ad fidem docens moraliter etiam ea 
 quae solidata sunt fide posse dissolui. ex fide autem caritas,

 

 
 
 
 ex caritate spes et rursus in se sancto quodam circuitu refunduntur.

Sequitur ut nemo in operibus glorietur, quia iure domino 
 debemus obsequium. nam si tu non dicis seruo aranti aut oues 
 pascenti: transi, recumbe — ubi intellegitur quia nullus 
 recumbit, nisi ante transierit; denique et Moyses ante transiuit, 
 ut magnum uisum uideret — si ergo tu non solum non dicis 
 seruo tuo: recumbe, sed exigis ab eo aliud ministerium et 
 gratias ei non agis, ita nec in te patitur dominus unius usum 
 esse operis aut laboris, quia, dum uiuimus, debemus semper 
 operari.

ergo agnosce esse te seruum plurimis obsequiis defaeneratum. 
 non te praeferas, quia filius dei diceris — agnoscenda 
 gratia, sed non ignoranda natura — neque te iactes, si 
 bene seruisti, quod facere debuisti. obsequitur sol, obtemperat 
 luna, seruiunt angeli. uas gentium electus a domino non sum 
 inquit dignus uocari apostolus, quia persecutus sum 
 ecclesiam dei. deinde alibi nullius se ostendens conscium 
 culpae subiecit: sed non in hoc iustificatus sum. et nos 
 ergo non a nobis laudem exigamus nec praeripiamus iudicium 
 dei et praeueniamus sententiam iudicis, sed suo tempori, suo 
 iudici reseruemus. posthac reprehenduntur ingrati atque ita 
 demum ad tractatum futuri uenitur iudicii. 
 
 In illa hora qui fuerit in tecto et uasa eius in domo, 
 ne descendat tollere illa et qui in agro similiter non 
 redeat retro.

memores estote uxoris Loth. interrogatus 
 a discipulis dominus quando ueniret regnum dei ait: regnum 
 dei intra uos est, utique per ueritatem gratiae, non per

 

 
 
 
 seruitutem culpae. itaque qui uult liber esse sit seruus in 
 domino; ea enim parte qua participamur seruitute participamur 
 et regno. ait ergo: regnum dei intra uos est, quando autem 
 ueniret, noluit dicere, sed dixit iudicii diem esse uenturum, ut

terrorem omnibus iudicii inminentis incuteret nec securitatem 
 dilationis adferret. et ne uideretur contristare discipulos, si 
 his aliquid denegaret, ait in alio libro: de die autem et 
 hora nemo scit, neque angeli caelorum neque filius. 
 bene medie posuit filium; est enim idem filius hominis filius 
 dei, ut magis dictum secundum filium hominis aestimemus. 
 quia temporum finem non per naturam hominis, sed per 
 naturam dei nouit. nec alienum tamen a fide est, si filium 
 accipias dei. quid enim est quod bonus pater filium celauerit. 
 cui omnia dedit? aut quomodo non dedit cognitionem temporis 
 qui dedit ipsius iudicii potestatem? quomodo autem filius 
 nescire potest quod pater nouit, cum in patre filius sit et spiritus 
 scrutetur etiam alta dei, cum ipse filius altitudo sit diuitiarum 
 sapientiae et scientiae dei? sed cur nolit dicere ostendit 
 alio loco: non est uestrum scire tempora et annos, 
 quae pater posuit in sua potestate.

uidetis quo tendat 
 qui trinitatem negat unius potestatis, ut sit aliquid quod 
 nesciat filius? cur enim celaret filium proprium pater? aut 
 enim inuidiae causa nolumus aliis intimare quod scimus aut

 

 
 
 
 ne forte prodamur, sed nec inuidi in patrem nec proditoris in 
 filium suspicio cadit. ergo unius sunt cognitionis, quia unius 
 sunt potestatis. deinde qui signa nouit futuri iudicii utique 
 nouit et finem.

quid enim est quod nesciat ille sicut fulgur 
 coruscans, eo quod lux, dei filius, interna mysterii caelestis 
 inluminet? in illa, inquit, hora. ergo et horam nouit, sed 
 nouit sibi, mihi nescit. bene autem causam diluuii et incendii 
 et iudicii de nostris adserit prodisse peccatis, quia deus malum 
 non creauit, sed nostra sibi merita reppererunt.

Edebant enim et bibebant, uxores ducebant et nubebant. 
 non quia coniugia damnentur, neque enim alimenta 
 damnantur, cum in istis successionis, in illis naturae subsidia 
 sint — alioquin de hoc mundo est exeundum — sed in 
 omnibus modus quaeritur, quidquid autem abundantius a 
 malo est. sit aliqui consensus ad tempus, ut uacemus orationi: 
 sit aliqua inter sollicitudines mundi et intemperantiae crapulam 
 sobrietas religionis et indutiae castitatis.

ergo quia propter 
 inprobos necesse est probi in hoc saeculo contritionem cordis 
 animique patiantur, quo uberiorem mercedem accipiant in 
 futurum, remediis instruuntur, utqui in Iudaea sunt fugiant 
 in montes. quae est ista Iudaea? noui enim et aliam Iudaeam 
 secundum spiritum, non secundum litteram; notus enim in

 

 
 
 
 Iudaea deus. quales autem isti montes, qui possint motum 
 futuri cohibere iudicii, cum scriptum sit: tremor autem 
 montes occupabit? caelum et terra transibunt: quomodo 
 terrarum portio manebit inmunis aut tueri me poterit, 
 quae nec ipsa se seruat? ubi igitur me ab ira eius abscondam, 
 qui conturbat profundum maris? si ascendero in caelum, 
 ibi est; si descendero in infernum, adest. non ergo falli 
 potest qui ubique est, sed placari.

Adest itaque iudicii dies. si uis non conprehendi, cottidie 
 tunc, cottidie fuge. quaeris quo fugias? ascende in montem 
 qui euangeliz as Sion, ut excelsorum uertice possis eminere 
 meritorum; deus enim montium et non deus uallium est. 
 ascende eo, ubi Christus sedet ad dexteram dei, cuius fundamenta 
 in montibus sanctis et montes in circuitu eius. 
 mons tuus Paulus, mons tuus Petrus est. supra illorum fidem 
 mentis tuae locato uestigium. in lege dei atque haereditate 
 fidei constitutos iudicii dies non ad poenam inuenit, sed ad 
 gloriam.

si quis etiam in tecto situs, hoc est superiora iam 
 domus suae eminentiumque uirtutum culmen ascendit, ad 
 terrena mundi huius opera non recidat. noui enim tectum in 
 quo Rahab, illa typo meretrix, mysterio ecclesia, sacramentorum 
 consortio populis copulata gentilibus exploratores, quos Iesus 
 direxit, abscondit. qui si ad inferiora descendissent domus, ab

 

 
 
 
 exploratoribus, qui ad corripiendos eos missi fuerant, occidissent. 
 tectum ergo sublimis est mentis officium animaeque 
 fastigium, quo nuda corporis operitur infirmitas. unde mihi 
 uidetur etiam paralyticus ille idcirco esse sanctus, qui a 
 quattuor iuuenibus demissus e tecto est, quia quattuor adminiculo 
 uirtutum. prudentiae fortitudinis temperantiae atque 
 iustitiae, ad pedes Christi alta quadam se ratione subiecit. 
 nihil enim excelsius humilitate, quae tamquam superior nescit 
 extolli, quia nemo id adfectat quod infra se iudicat.

Sed quoniam in iudicio uersamur, non digrediamur a tecto 
 ne dum uasa quae in domo sunt cupimus auferre, capiamur. 
 non enim in omni domo sunt uasa aurea et argentea, sed in 
 plerisque sunt lignea, nec omnis domus plena; sunt enim et 
 uacuae, quas nouit propheta, qui dixit: quid factum est tibi 
 nunc quia ascendisti in domus uacuas? inpleta est 
 ciuitas clamantium. et subiecit: omnes principes tui 
 fugerunt, quicumque in te uulnerati sunt, et ad perfidiam de 
 fide lapsi sunt. uulneratus est Sabellius, uulneratus est Ualentinus. 
 uulneratus est Arrius; in domo enim uacua sunt repperti.

uis domum uidere plenam? sequere Petrum, cum esuriret, ad 
 domus superiora gradientem. ibi agnouit mysterium ecclesiae 
 congregandae, ut gentilem populum non iudicaret inmundum 
 quem fides ab omni possit mundare contagio. uasa autem 
 de luto sunt, ergo uas corpus est. et ideo caue ne desiderio

 

 
 
 
 corporis praeclara mentis studia derelinquas. si Petrus non 
 accepit mysterium in inferioribus positus, tu quemadmodum 
 accipies? ille accepit, quia ascendit, ut euangelizaret dominum, 
 passionem corporis non timeret.

Ergo qui in tecto est non descendat et qui in agro 
 est non reuertatur retro. unde intellegam quid sit ager, 
 nisi ipse me doceat Iesus dicens: nemo mittens manum in 
 aratrum et respiciens retro aptus est regno caelorum? 
 otiosus in uilla sedet, laboriosus in agro seminat: debilis ad 
 focum, fortis ad aratrum. bonus odor agri; odor enim Iacob 
 odor agri pleni. ager plenus est florum, plenus est fructuum 
 diuersorum. ara igitur agrum tuum, si uis dirigi ad dei regnum. 
 floreat tibi bonorum seges fecunda meritorum. sit uitis abundans 
 in lateribus domus tuae et nouella oliuarum in 
 circuitu mensae tuae. dicat anima tua Christo fertilitatis 
 suae iam conscia et seminata dei uerbo, spiritalibus quoque 
 inarata culturis: ueni. frater meus, exeamus in agrum, 
 ille respondeat: introiui in hortum meum, soror mea 
 sponsa: uindemiaui myrram meam. quae enim melior 
 quam fidei uindemia, qua resurrectionis fructus reconditur, 
 qua perpetuae laetitiae fons rigatur?

itaque cum respicere 
 prohibearis, multo magis redire prohiberis et tollere tunicam; 
 conperisti enim quod ei qui tunicam te petierit remittere debeas 
 et pallium. ergo directus ad dei regnum opes et patrimonium 
 non requiras. noui et aliam scriptam tunicam, de qua nos

 

 
 
 
 hortatur apostolus, ut exspoliantes ueterem hominem cum 
 actibus eius induti nouum superioris tunicam non requiramus 
 erroris. unde et illa ait: nocte exui me tunicam 
 meam, quomodo induam eam? quod non solum renuntiare 
 peccatis, sed etiam memoriam omnem debeas actus superioris 
 abolere. denique Paulus superiora obliuiscens culpam exuit, 
 
 paenitentiam non omisit.

et ideo dominus memores inquit 
 estote uxoris Loth, quae ideo quia respexit retro perdidit 
 naturae suae munus; retro enim Satanas, retro Sodoma. quapropter 
 fuge intemperantiam, declinato luxuriam. et ut cognoscas 
 quia non omnes possunt fugere in montem, recordare quia 
 ille qui se ueteribus studiis non reflexit — Sodomam enim 
 ante delegerat — ideo euasit, quia peruenit ad montem, illa 
 quae infirmior fuit, quoniam ad posteriora respexit, nec mariti 
 adiuta suffragio ad montem peruenire potuit, sed remansit.

In illa nocte erunt duo in lecto uno, unus adsumetur 
 et alius relinquetur. bene noctem dixit, quia antichristus 
 hora tenebrarum est, eo quod pectoribus hominum 
 tenebras offundat, cum dicat se esse Christum, exsurgentibus 
 pseudoprophetis, qui adserant nunc in desertis legum degere, 
 ut uagae errore opinionis inludant nunc in penetralibus, ut 
 qui audierint praecelsae nomine potestatis artentur. Christus

 

 
 
 
 autem sicut fulgur coruscans per uniuersum mundum luminis 
 sui globos spargit et ideo nec in desertis uagatur nec aliquibus 
 locis clauditur, quia caelum et terram ego conpleo dicit 
 dominus, sed luce fulgoris sui fulget, ut in illa nocte resurrectionis 
 gloriam uidere possimus. quid igitur sibi uult quod ait:

duo in lecto uno et duae molentes et duo in agro, 
 unus adsumetur et alter relinquetur? numquid iniquus 
 deus, ut pares studiis et societate uiuendi atque indiscretos 
 actuum qualitate meritorum remuneratione discernat? non ita 
 est, sed pro actibus hominis remunerationis est qualitas. non 
 ergo merita hominum copulae usus exaequat; nam et pater in 
 filium et filius in patrem studio religionis insurgunt, quia non 
 omnes quod adoriuntur efficiunt, sed qui perseuerauerit in 
 finem hic saluus erit. tum deinde non forense obsequium, 
 sed interiorem dominus rimatur affectum; neque enim si iuste 
 offeras et non iuste diuidas, acceptum est sacrificium deo. 
 ergo ex uno strato — est enim stratum infirmitatis humanae, 
 quia scriptum est: uniuersum stratum eius uersasti in 
 infirmitate eius — unus relinquitur, alter adsumitur. qui 
 adsumitur rapitur obuiam Christo in aera, qui autem relinquitur 
 inprobatur.

duae molentes in pistrino. sensus quidem est 
 quod hi significari uideantur qui ex occultis alimenta quaerant 
 et in apertum ex interioribus proferant. sed tamen quid molant 
 istae mulieres requirendum est, nisi forte quod legimus in Esaia: 
 si adferatis similaginem, uanum est, ut similago sit quae 
 a molentibus offeratur. discutiamus ergo quae molant quidue

 

 
 
 
 molant quidue pistrinum sit. et fortasse mundus iste pistrinum 
 sit, in quo aptius reor quia humani corporis forma referatur, 
 in quo anima nostra uelut quodam carcere includitur 
 corporali, panem, si boni consulat, operatura caelestem. in hoc 
 ergo pistrino uel synagoga uel anima obnoxia delictis triticum 
 molendo madefactum et graui umore corruptum non potest 
 interiora ab exterioribus separare et ideo relinquetur, quia eius 
 similago displicuit. at uero sancta ecclesia uel anima nullis 
 maculata contagiis delictorum, quae tale triticum molit, quod 
 solis aeterni calore sit torridum, quod deus quemadmodum 
 noluit sic uestiuit et angeli ab omni purgamentorum labe 
 mundarunt, bonam similaginem de penetralibus hominum deo 
 offerens sacrificii sui libamenta conmendat.

Nec solum molentes duae, sed etiam operantes duo erunt 
 in agro uno, e quibus adsumetur unus, bonus seminator, qui 
 non supra uias seminauerit, sed supra aratum et cultum solum, 
 ut fructum humilitate pressum, non iactatione dispersum terra 
 multiplicet, relinquetur autem seminator zizaniorum, ex quibus 
 refutabilis similago conficitur. qui sint autem isti agricolae 
 differentes possumus repperire, si aduertamus qua ratione 
 duos νου̃ς , hoc est duas mentes esse in nobis apostolus dixerit; 
 fortasse enim ideo, quia altera exterioris est hominis, qui

 

 
 
 
 altera interioris,, altera interioris, qui per sacramenta renouatur. et 
 eo ille fortasse deterior, qui extollitur frustra inflatus mente 
 carnis suae et non tenens caput, quia a domini nostri Iesu 
 Christi salutarium praeceptorum obseruatione declinat; ipse 
 enim caput omnium, qui auctor est omnium. alter est ille 
 praestabilior, qui humilitatem diligit, sapientiam quaerit, misericordiam 
 non omittit, bonus scilicet seminator; dispersit enim, 
 dedit pauperibus, iustitia eius manet in aeternum. hic 
 igitur spiritalis est, ille carnalis. nam sicut uerbis apostolicis 
 conprehendimus illum extollentem se tumido animo seductorem 
 mente carnis inflari, ita etiam sanctum uirum renouari spiritu 
 mentis ostendimus dicente eodem: renouamini autem spiritu 
 mentis uestrae. duas ergo mentes esse demonstrat, 
 unam, quae mens carnis efficitur uicta peccato, alteram, quae 
 spiritui copulata carnis abiurat inlecebras.

nec solum duae 
 mentes, sed etiam duae leges in nobis sunt, quarum utramque 
 nobis apostolus explicauit dicens: condelector enim legi 
 dei secundum interiorem hominem, uideo autem aliam 
 legem in membris meis repugnantem legi mentis meae 
 et captiuantem me in lege peccati, quod est in membris 
 meis. est ergo lex interioris hominis, est etiam exterioris, 
 illa quae peccatum prohibet, ista quae suadet: illa quae 
 damnat errorem, ista quae suggerit: illa quae mentem instruit, 
 ista quae temtat. sunt etiam duae aliae uehementiores in nobis 
 leges, una dei, altera peccati, secundum eundem magistrum, 

 

 
 
 
 qui ait: igitur ego ipse mente seruio legi dei, carne 
 autem legi peccati. et ostenditur quod si mentem tantummodo 
 dicas, contrariam carnis ostendas; cum enim dicit Paulus 
 se legi dei mente seruire, utique mentem per se ipsam, nisi 
 carne uincatur, bonam esse demonstrat et natura ita creatam, 
 ut resistat errori. itaque cum uincitur, mens carnis est, non 
 ex natura habens, sed ex carne quod labitur et quasi in nomen 
 proprietatemque uictricis uicta succedit; natura autem aduersa 
 carnis est. denique mente deo seruimus, carne peccato. melior 
 autem mens erit, si cooperaria sancto spiritui religiosum non 
 intermittat officium.

Istae sunt igitur operantes in agro nostro, quarum altera 
 bonum fructum diligentia dat, altera amittit incuria, quam 
 sanguinem legis lator adpellat dicens: anima omnis carnis 
 sanguis eius. quo plerique referunt etiam illud quod scriptumest:non 
 manducabis carnem in sanguine, ne uulneribus 
 animae cruentatas corporis uoluptates refectionis potius 
 loco quam reatum sanguinis aestimemus, quos oportet refici dei 
 uerbo. est ergo cibus refectionis, est cibus sanguinis; sicut 
 enim caro domini uere est cibus, ita sanguis uere noster est 
 potus. bonam ergo de nostris operibus escam domino suggeramus, 
 ne rursus cum uenerit et sicut in illa ficu pomum non 
 inuenerit, nostrorum meritorum infecunditate ieiunus propositum 
 pietatis auertat dicens ad illam animam, quam nudam 
 pomorum reppererit et sanguine cruentatam: numquam ex

 

 
 
 
 te fructus nascatur in sempiternum. est ergo anima 
 carnis omnis sanguis eius. est etiam praestabilior anima, 
 de qua deus dixit: omnes animae meae sunt, sicut 
 anima patris ita etiam anima filii meae sunt.

nec 
 illud praeterit ut duos populos interpretemur, id est quod in 
 hoc mundo, qui agro frequentissime conparatur, duo populi 
 sint, unus credentium. alter qui non credit, relaturi meritorum 
 uicem suorum, et ideo alter qui fidelis est adsumatur, 
 alter qui infidelis est relinquatur. duae autem illae molentes 
 duae animae uel certe ecclesia atque synagoga; non enim 
 una tantum figura, sed multiplex in diuinis scripturis esse 
 consueuit, ut unus sermo plures species conprehendat. itaque 
 mens carnis et anima carnis et synagoga id triticum colligunt 
 et eam similaginem molunt, quae offeruntur in uanum, mens 
 autem quae coniuncta animae et anima quae receptrix est 
 salutis uel ecclesia dei excolunt et molunt uerae legis similaginem 
 spiritalem. unde etiam panes propositionis fiunt, 
 quos soli sacerdotes edunt, quibus puriorem panem manducare 
 praescriptum est, illum utique qui descendit e caelo. 
 omnes autem sumus, si merita nostra patiantur, iustitiae 
 sacerdotes, qui unctione laetitiae in regnum et sacerdotium 
 consecramur.

ergo ita exerceamus et colamus agrum nostrum 
 in istius culturae munere constituti, ut in illa

 

 

 

 
 
 
 superiore Hierusalem, ubi legis custodia uera celebratur, habeamus 
 similaginem de manipulis nostris, quos beati qui potuerint 
 congregare, ut uenientes ueniant in exsultatione 
 tollentes manipulos suos. isti igitur fructus sunt spiritales 
 et felices ueri prouentus laboris, qui nullo inutili imbre 
 madefiant: fructus autem carnis corruptelae obnoxius, et ideo 
 qui carnalia seminauerit, carnalia metet. de agro uero quid 
 dicam, cum manifestum sit in opere cultoris uel laudem esse 
 uel culpam?

Et respondentes dixerunt: ubi domine? hoc discipuli 
 locuti sunt, dominus autem. ubi praemonuit et quo fugiendum 
 et ubi conmorandum et quid esset cauendum, conplexus 
 est summam definitione generali dicens:

ubi fuerit corpus, 
 ibi congregabuntur aquilae. itaque prius quae sint aquilae 
 coniciamus. ut quid sit corpus definiamus. iustorum enim 
 animae aquilis conparantur, quod alta petant, humilia derelinquant, 
 longaeuam ducere ferantur aetatem. unde et Dauid 
 animae suae dicit: renouabitur sicut aquilae iuuentus 
 tua. si igitur intelleximus aquilas, de corpore iam dubitare 
 non possumus, maxime si meminerimus quod a Pilato Ioseph 
 corpus acceperit. nonne tibi uidentur aquilae circa corpus 
 Maria Cleopae et Maria Magdalene et Maria mater domini 
 apostolorumque conuentus circa domini sepulturam? nonne tibi 
 uidentur aquilae circa corpus, quando ueniet cum

 

 
 
 
 intellegibilibus nubibus filius hominis, et uidebit eum omnis oculus 
 et qui eum conpunxerunt?

est etiam corpus, de quo 
 dictum est: caro mea uere est esca et sanguis meus 
 uere est potus. circa hoc corpus aquilae sunt, quae alis 
 circumuolant spiritalibus. sunt et circa corpus aquilae, quae 
 credunt Iesum in carne uenisse, quia omnis spiritus qui 
 confitetur legum Christum in carne uenisse de 
 deo est. ubi ergo fides ibi sacramentum, ibi deuersorium 
 sanctitatis. est etiam corpus ecclesia, in qua per baptismi gratiam 
 renouamur spiritu et occidua senectutis in rediuiuas 
 reparantur aetates.

Sinite pueros uenire ad me et nolite eos uetare; 
 talium est enim regnum dei. atque aetas haec infirma 
 est uiribus, inualida ingenio, inmatura consilio. non ergo aetas 
 praefertur aetati; alioquin obesset adolescere. quid uotis opus 
 est ut aeui maturitas consequatur, si mihi meritum regni 
 demtura caelestis est? ergo deus uitae processum ad uitia 
 dedit, non ad incrementa uirtutis? et cur ipse apostolos non 
 puerilis, sed prouectioris aetatis elegit? cur autem pueros 
 aptos regno dicit esse caelorum? fortasse quia malitiam nesciant, 
 fraudare non nouerint, referire non audeant, scrutari

 

 

 
 
 
 ignorent opes, honorem, ambitionem non appetant. sed non ignorare 
 ista uirtus est, sed contemnere nec continentiae laus, ubi 
 infirmitatis integritas. non igitur pueritia, sed aemula puerilis 
 simplicitatis bonitas designatur. non enim uirtus est non posse 
 peccare, sed\'nolle atque ita tenere perseuerantiam uoluntatis. 
 ut uoluntas infantiam, unus imitetur naturam. denique ipse hoc 
 saluator expressit dicens: nisi conuersi fueritis et 
 efficiamini sicut puer iste, non intrabitis in regnum 
 caelorum.

Quis est ergo puer imitandus apostolis Christi? num unus 
 ex paruulis? haec igitur uirtus apostolorum? quis ergo puer? 
 ne forte ille de quo Esaias dicit: puer natus est nobis. 
 filius datus est nobis? ipse enim tibi puer dixit: tolle 
 crucem tuam et sequere me. et ut agnoscas puerum: 
 cum malediceretur, non remaledixit; cum perc.uteretur, 
 non repercussit; haec est enim perfecta uirtus. 
 itaque et in pueritia est quaedam uenerabilis morum senectus 
 et in senectute innocens pueritia; senectus enim uenerabilis est, 
 non diuturna, nec numero annorum conputata; 
 cani sunt autem sensus hominum et aetas 
 senectutis uita inmaculata. unde et scriptum est: 
 laudate, pueri, dominum, laudate nomen domini, 
 quia nemo nisi perfectus laudat dominum; nemo enim dicit 
 dominum Iesum nisi in spiritu sancto.

quod uidetur 
 de ecclesiae populo prophetatum, qui iunior seniorem populum 
 Iudaeorum uirtutis studiis anteiuit. et ideo illud: ecce ego

 

 
 
 
 et pueri mei quos dedisti mihi. isti sunt pueri, qui 
 dominum pullo asinae superuectum propheticis uocibus prosequentes 
 redemptionem gentium uenisse dicebant, isti sunt pueri 
 uel infantes, qui Christi illa ubera super uinum haustu pleniore 
 suxerunt; ex ore enim infantium et lactantium perfecisti.laudem.

durum itaque aliquibus et inmite uideri potest 
 quod discipuli ad dominum infantulos adire prohibebant, nisi 
 uel mysterium intellegas uel affectum; neque enim inuidae 
 in pueros mentis asperitate faciebant, sed sedulae seruitutis 
 obsequia domino deferebant, ne conprimeretur a turbis. denique 
 alibi scriptum est: magister, conprimunt te turbae; 
 respuenda quippe est utilitas nostra, ubi diuinitatis iniuria est. 
 ergo fugiamus superbiam, sequamur puerilem simplicitatem, 
 quia ueritas aduersaria superbiae, simplicitas autem concurrens 
 ueritati, in ipsa humilitate sublimis. non enim in abiecto corde 
 habitat deus. sed sicut tradiderunt nobis prophetae: thronus 
 uirtutis exaltatus est, in eo scilicet, cuius eleuatur 
 sapientia ad altitudinem ueritatis. nec sicut Cain fraterna specie 
 dolum percussoris abscondat, sed foris intraque sit frater. haec 
 in affectu. in mysterio autem, quia prius saluari populum 
 Iudaeorum, ex quo secundum carnem nati fuerant, gestiebant. 
 sed et pro Chananaea muliere supplicarunt. sciebant ergo 
 mysterium, quod utriusque populi uocatio deberetur, sed fortasse 
 adhuc ordinem nesciebant.

Nunc distantiam intende uerborum. ubi ad se infantes accedere 
 iubet, ut eos uel precatione uel manuum inpositione 
 benediceret, pueros adpellat, ubi praecipit non scandalizandos. 
 pusillos appellat; non enim scandalizantur qui tanguntur a 
 Christo, non labuntur qui Christo propinquant, sed labuntur 
 illi quos pusillos non aetatis exiguitas, sed uirtutis pusillitas 
 fecit. simul etiam docet infirmos non esse temtandos, ne in 
 nos eorum delicta uortantur quorum preces ad dominum, etsi 
 ipsi uirtutum meritis infirmi sint, angelorum tamen patrociniis 
 euehuntur. nemo ergo inrideat pauperem, quia exacerbat 
 illum qui fecit eum; nemo temtet inualidum, ne angelos 
 laedat; nemo praecipitet infirmum, ne soluat beneficium redemtoris.

et ideo dixit: uae huic mundo ab scandalis, quia 
 crucem domini plerique scandalum iudicarunt, cum dominicae 
 humilitas passionis nostrae sit sacramentum salutis, ut adonamur 
 uirtutis officium, sumamus humilitatis exemplum. uae 
 igitur ei qui in crucem domini non crediderit, qua scandalizantur 
 infirmi; expedit ei ut suspendatur mola asinaria 
 in collo eius et demergatur in profundum 
 maris.

in diuinis quidem scripturis non uerborum seriem, sed 
 rerum pondus examinare debemus; plus enim proficit ad reprimenda 
 peccata inauditi generis atque deformis beluina quaedam 
 pompa supplicii. tamen ne cui hinc quoque scandalum generetur 
 infirmo, non otiose simul positam putamus molam 
 asinariam, collum hominis, profundum maris. etenim cum asini

 

 
 
 
 typum populus gentilis acceperit, nonne tibi uidetur tamquam 
 molam asinariam uoluere, quamdiu in inperitiae suae errore 
 uersatur, naturae quidem uinculis adligatus, ut uerbum emolat, 
 deum quaerat, sed opertae mentis caecitate suffusus, ut uultum 
 animi erigere ad deum, oculos cordis aperire non nouerit? et 
 ideo sine ulla cursus alacritate uestigiis in se saepe redeuntibus 
 inuitus usui laborat alieno. tamen qui molam uoluit consummandi 
 aliquando finem operis habet et exuendae spem gerit 
 caecitatis; cui uero mola ad collum suspenditur? portat lapidem, 
 qui portare iugum domini recusauit. asinus ergo ad molam, 
 caecus ad lapidem, gentilis ad saxum, qui adoret eum, quem 
 non uidet nec agnoscit; deus enim non in manufactis 
 t habitat nec in saxo agnoscitur, sed in spiritu.

uterque igitur 
 populus et gentilis et Iudaeus pompa quadam sermonis huius 
 exponitur, sed uehementior in Iudaeos poena decernitur. gentilium 
 enim memoria saeculi istius fluctibus obruetur et caeno 
 mundi huius abolebitur, qui inter ea quae non sunt esse 
 uoluerunt et alienati a scientia dei tamquam in profundum 
 maris mersi sunt; at uero Iudaei per patriarchas adsumti, 
 circumcisione signati, per legem eruditi non tamquam ignoti 
 peribunt, sed tamquam sacrilegi punientur. etenim Atheniensibus 
 ignotus deus in Iudaea notus, sed non receptus. et ideo. 
 qui ignorat ignorabitur, qui praeuaricatur damnabitur nec ille 
 exutus a culpa qui suum nesciuit auctorem et ille exutus a 

 

 
 
 
 uenia qui dominum non recepit. tolerabilius tamen est fidem 
 non detulisse Christo quam manus intulisse. 
 
 Interrogauit autem eum quidam princeps dicens: 
 magister bone, quid faciendo uitam aeternam possidebo? 
 dicit autem ei Iesus: quid me dicis bonum?

nemo bonus nisi solus deus. uersuta interrogatio et ideo 
 arguta responsio. temtator enim princeps iste magistrum bonum 
 dixit, qui deum bonum dicere debuisset. nam licet et in diuinitate 
 bonitas sit et in bonitate diuinitas — nemo enim bonus 
 nisi solus deus, omnis autem homo mendax, quidquid autem 
 mendax, utique non bonum — tamen addendo magister 
 bone in portione bonum dixit, non in uniuersitate; nam deus 
 uniuersitate bonus, homo ex parte. propterea dominus: quid 
 me dicis bonum, quem negas deum? quid bonum dicis, cum 
 bonus nemo nisi unus deus? non ergo bonum se negat, sed 
 deum signat; bonus enim quid est nisi plenus bonitatis? at 
 uero cum scriptum sit: non est qui faciat bonitatem, 
 non est usque ad unum, utique de hominibus, non de deo 
 dixit; deus enim unus est, non unus e numero. ita et dei filius 
 quasi unicus exceptus est, non quasi unus ex multis et unigenitus 
 est, non unus ex genitis. et ideo nemo bonus non 
 praeiudicat Christo, quia nemo iudicat Christum. nemo enim 
 tamquam conmuniter de nobis dicitur, sed nihil Christo conmune 
 nobiscum.

quodsi quem mouet quia nemo bonus nisi

 

 
 
 
 unus deus, moueat et illud, quia nemo bonus nisi deus. 
 quodsi a deo filius non excipitur, utique nec a bono Christus 
 excipitur. sed cum in deo filius persona alter, potestate unus 
 sit — unus enim deus, ex quo omnia, et unus dominus, 
 per quem omnia — deus autem et dominus non duo 
 dii, sed unus deus sit, quia dominus deus tuus dominus 
 unus est, utique cum secundum maiestatem deus unus in 
 utraque persona sit, et bonus unus in utroque est. nam quomodo 
 non bonus ex bono natus? arbor enim bona bonos 
 fructus facit. quomodo non bonus, cum bonitatis substantia 
 adsumta ex patre non degenerarit in filio, quae non degenerauit 
 in spiritu? et ideo spiritus tuus bonus deducet me in 
 uiam rectam. quodsi bonus spiritus, qui accepit ex filio, 
 bonus utique et ille qui tradidit. et cum bonus pater, utique 
 et ille bonus qui omnia habet quae pater habet, aut si negatis 
 filium habere bonitatem, negatis et patrem.

Ratio euidens exemplis non eget, tamen uel auctoritatem 
 sequimini scripturarum; scriptum est enim: dominus iudex 
 bonus domui Israhel. de filio an de patre dicit? sed 
 pater non iudicat quemquam, quia omne iudicium 
 dedit filio. ergo dominus bonus filius. accipe aliud. trinitatem 
 utique confitentur qui ad baptismum ueniunt, quia 
 baptizantur in nomine patris et fili et spiritus sancti: ergo et 
 patri et filio et sancto spiritui confitentur. cum ergo dicitur:. 
 confitemini domino quoniam bonus, bonus utique

 

 
 
 
 pater, bonus filius, bonus et spiritus sanctus, sed deus unus; 
 et, quia bonus dominus exspectantibus eum. an non 
 bonus, qui bona tribuit animae quaerenti eum? an non 
 bonus, qui satiat in bonis animam tuam? an non bonus, 
 qui ait: ego sum pastor bonus?

sed putatis ideo deum 
 bonum, quia iudicium non habet, in quo necessitas uindicandi. 
 quamquam iam praemissum sit iudicem bonum esse domui 
 Israhel, tamen alibi habes: quam bonus deus Israhel 
 rectis corde! de quo igitur putatis dictum, de patre an de 
 filio? si de patre, ergo non omnibus bonus. cur igitur filio 
 derogatis? si de filio. ergo bonum deum et filium confitemini: 
 ipse est enim benedictus deus Israhel, quia uisitauit 
 et fecit redemtionem plebis suae. ipse est rex et deus 
 Israhel, cui dicitur: rabbi, tu es filius dei, tu es rex 
 Israhel. sic igitur hic dicit: quoniam tu bonum me non potes 
 sentire qui temtas, quid me dicis bonum? bonus quidem ego, 
 sed rectis corde, cui bonum esse ex natura suppetat. non 
 ex uersutia. bonus ergo filius; candor est enim lucis 
 aeternae et speculum sine macula dei maiestatis 
 et imago bonitatis illius. quomodo ergo non bonus, qui 
 est imago bonitatis? sicut enim imago dei deus, sed unus 
 deus, ita et diuinae imago bonitatis bona, sed una bonitas. 
 mihi certe utile est bonum deum credere, quem meorum habiturus 
 sum iudicem delictorum. illi uiderint qui credere bonum

 

 
 
 
 nolunt. itaque quia legis peritus est iste qui temtat, sicut in 
 libro alio demonstratur, bene dixit: nemo bonus nisi unus 
 deus, ut admoneret quia scriptum est: non temtabis dominum 
 deum tuum, sed magis confiteretur domino quoniam 
 bonus.

denique eum saepe perstringit; nam glorianti in lege 
 quod a iuuentute sua omnia custodisset, ut inanem iactantiam 
 eius exponeret, ostendit ei adhuc deesse quod legis est. et 
 ideo ad misericordiae praeceptum tristis inducitur, et in eum 
 naturalis quaedam datur forma sententiae.

Facilius camellum per foramen acus transire quam 
 diuitem intrare in regnum dei. magna uis, magnum pondus 
 in uerbis. quibus enim uerbis aliis uehementius exprimeret 
 non debere iactare se diuitem in diuitiis suis quam talibus, 
 quibus definitur contra naturam esse diues misericors? aufer 
 mihi lenocinia fucumque uerborum, quae solent\' eneruare sent?ntias. 
 lactari non debuit iste, sed frangi qui misericordiam 
 respuebat. tamen si quos uerborum magis ornamenta quam 
 sensus uirilis naturalis quidam habitus et forma delectant, 
 quod boni faciunt petitores in uxore ducenda, ut mores discutiant, 
 non decorem nec aspectus offensione reuocentur, cum 
 uirtute animi prouocantur, hi quoque in uerbis mysterium 
 quaerant quod est mens quaedam et anima uerborum nec in 
 mysterio uerba discutiant.

camellus ergo in typo populus gentilis 
 accipitur, quem leo ille quaerens quem deuoret

 

 
 
 
 onustum thesauro propheticis agit aspectibus in desertum: 
 in tribulatione enim et angustia leo et catulus leonis: 
 ad aspides et progenies aspidum uolantium ferebant 
 in asinis et camellis diuitias suas. et bene camellus pro 
 gentili figuratus est populo, quia superstitionis deformitate 
 degenerans, priusquam crederet populus nationum, beluinae 
 speciem foeditatis, absurda uestigia, ora turpia praeferebat. 
 facilius igitur iste peccator per uiam intrauit angustam, quae 
 est uia Christi, qui proprii corporis passione mortis penetrans 
 uiam uelut acus redintegrauit scissa quaedam nostrae 
 uestimenta naturae, quam populus Iudaeorum diues in lege. 
 egenus in fide, praeruptus in furore, probrosus in crimine.

potes etiam moraliter de omni intellegere peccatore et de 
 arrogante diuite. nonne tibi uidetur publicanus ille oneratus 
 suorum conscientia delictorum, cum oculos ad deum non auderet 
 adtollere, uelut quidam camellus in foramen acus confessionis 
 suae remediis facilius introire quam Pharisaeus ille in regnum 
 dei, adrogans in prece, iactans innocentiae, praesumtor gloriae, 
 exprobrator misericordiae, praedicator sui, criminator alieni, 
 qui magis conueniret dominum quam rogaret? si quis igitur 
 horret camellum, horrescat eum qui factis foedior sit camello.

Honora patrem et matrem. pulchre mihi hodie legitur 
 legis exordium, quando mei natalis est sacerdotii; quotannis 
 enim quasi de integro uidetur incipere sacerdotium, quando 
 temporum renouatur aetate. bonum etiam quod legitur: honora

 

 
 
 
 patrem et matrem; uos enim mihi estis parentes. qui sacerdotium 
 detulistis, uos inquam filii uel parentes, filii singuli, 
 uniuersi parentes. libenter enim meos dixerim uos uel liberos 
 uel parentes, qui uerbum dei auditis et facitis, filios. quia 
 scriptum est: uenite, filii, audite me, parentes, quia ipse 
 dominus dixit: quae mihi mater aut fratres? mater et 
 fratres mei sunt qui audiunt uerbum dei et faciunt.

bene ergo lex, quae praemiserat: diliges dominum deum 
 tuum et diliges proximum tuum, subiecit: honora 
 patrem tuum et matrem. primus enim gradus iste pietatis; 
 namque hos auctores tibi esse uoluit deus. honora obsequiis, 
 ut abstineas a contumeliis, quia ne uultu quidem laedenda 
 pietas est parentum. sed parum est non laedere, quia lex prospexit 
 ne patiantur iniuriam — qui enim maledixerit patri 
 uel matri morte morietur — tu honora, ut bonus sis. 
 aliud est legis beneficium, aliud pietatis officium. honora tuos, 
 quia suos dei filius honorauit; legisti enim: et erat subditus 
 illis. si deus seruulis, quemadmodum tu parentibus? honorabat 
 igitur Ioseph et Mariam Christus non naturae debito, B. 
 sed pietatis officio, honorabat et patrem deum, quemadmodum 
 nemo potuit honorare, ut esset oboediens usque ad mortem: 
 honora ergo et tu parentes.

Est autem honor non solum honorificentiae, sed etiam largitatis. 
 uiduas honora, quae uere uiduae sunt; honor est

 

 
 
 
 enim deferre pro meritis. pasce patrem tuum, pasce matrem. 
 et si paueris matrem, adhuc non reddidisti dolores, non reddidisti 
 cruciatus, quos pro te passa est, non reddidisti obsequia, quibus 
 te illa gestauit, non reddidisti alimenta., quae tribuit tenero pietatis 
 adfectu inmulgens labris tuis ubera, non reddidisti famem, 
 quam pro te illa tolerauit, ne quid quod tibi noxium esset ederet. 
 ne quid quod lacti noceret hauriret. tibi illa ieiunauit, tibi manducauit, 
 tibi illa quem uoluit cibum non accepit, tibi quem 
 noluit cibum sumsit, tibi uigilauit, tibi fleuit: et tu illam egere 
 patieris?s o fili, quantum tibi sumis iudicium, si non pascas 
 parentem! illi debes quod habes, cui debes quod es. quantum 
 iudicium, si pascat ecclesia quos tu nolis pascere! si quis 
 fidelis inquit aut si qua fidelis habet uiduas, subministret 
 illis, ut non grauetur ecclesia, ut his quae uere 
 uiduae sunt sufficiat. hoc de extraneis: quid de parentibus?

Non otiose diximus proxime quia nos matris querella praestrinxit, 
 sed maluimus eum qui talis est publice monere quam 
 domestice coercere. et si nostra uoce non proditur, uel suo 
 tamen erubescat adfectu. ne conmiseris, fili, ut parentes tuos 
 aliorum fames pascat, ne conmiseris, fili, ut ieiunia pauperum 
 parentibus tuis cibum quaerant. si non propter gratiam et 
 salutem, propter uerecundiam pasce uel tu, fili. an non pudet 
 si te ingrediente in ecclesiam alienis manus suas anus mater

 

 
 
 
 extendat et praetermissa filia de extraneis stipem poscat, cum 
 tu transeas sublimi collo et nutibus oculorum trahens uestem, 
 habens inaures et dextralia et anulos et reliqua, quae Esaias 
 dicit? quid si in te sermonem suum uertat reposcens naturae 
 debitum, nutrimentorum pretium, manus tuae quod genetrici 
 debetur officium?

quid respondebis? dabisne aliis? quid si 
 tibi obiciant: uade, prius matrem tuam pasce? nam, etsi pauperes 
 sunt, inpiam tamen non quaerunt conlationem nonne 
 audisti supra quia diues ille in bysso et purpura recubans, 
 cuius de mensa micas Lazarus colligebat. poenis cruciatur 
 aeternis, quia pauperi non inpertiuit alimenta? si non donare 
 extraneis graue est, quanto grauius excludere parentes! sed 
 dicis te quod eras parentibus conlaturus ecclesiae malle conferre. 
 non quaerit deus donum de fame parentum. unde reprehendentibus 
 Iudaeis quia discipuli domini manus non lauarent 
 respondit dominus: quicumque dixerit: \'munus quodcumque 
 est ex me tibi proderit\' non honorificauit patrem 
 aut matrem..

Quapropter obscuritatem sensus non inprudenter defleximus. 
 nam Iudaei, dum hominum traditionem sequuntur, dei neglegunt. 
 discipuli traditionem dei praeferentes hominum neglegebant, 
 ut manus non lauarent, cum panem manducarent, quoniam 
 qui lotus est totus non habet necesse ut manus lauet. 
 lauerat eos Iesus, lauacrum aliud non quaerebant; uno enim 
 Christus baptismate omnia soluit baptismata. itaque quem 

 

 
 
 
 lauerit ecclesia, non habet necesse iterum lauare ergo mysterio 
 intendebant discipuli non sui munditiam corporis sed animae 
 requirentes. hoc re\'prehendebant Iudaei, sed argute redarguuntur 
 a domino, quod inania obseruent, profutura despiciant. et ideo 
 illis dicit: uos quare dicitis patri aut matri, quos lex praecipit 
 honorari: munus quodcumque est ex me tibi proderit? 
 id est: cum petit aliquid ad sumptum egens pater 
 aut mater a filio, quia legem timens Iudaeus excusationem 
 non dandi requirit, dicere solet: munus [est quod ex me tibi 
 proderit, ut dicatam deo pecuniam pater religiosus accipere 
 reformidet. sed haec traditio hominum excusationes obtexentium 
 auaritiae suae, ceterum dei traditio est, ut prius 
 pascas parentes. nam si iuxta diuinum oraculum contumelia 
 parentis morte luitur, quanto magis fames, quae morte grauior 
 est!

quo loco insolentem dominus infrenat iactantiam. multi 
 enim, ut praedicentur ab hominibus, ecclesiae conferunt quae 
 suis auferunt, cum misericordia a domestico progredi debeat 
 pietatis officio. da ergo prius parenti, da etiam pauperi, da 
 illi presbytero quod tibi abundat terrenum, ut ab illo accipias 
 spiritale quod tibi deest; etenim qui honorat honorabitur. uide 
 ergo quia ille cum accipit tradit et accipit non quasi inops, 
 sed quasi remuneraturus maiore mensura. da pauperi in requiem 
 eius, ut et tu conmunicans de tuo inopi requiem consequaris. 
 sed ut pascendos scriptura dicit parentes ita propter deum 
 relinquendos parentes, si inpediant deuotae mentis adfectum.

Factum est autem cum adpropinquasset Hiericho, 
 quidam caecus sedebat secus uiam. in libro secundum 
 Matthaeum duo inducuntur, hic unus; ibi egredienti Hiericho, 
 hic adpropinquanti. sed nulla distantia; nam cum m hoc uno 
 typus populi gentilis sit, qui sacramento dominico recepit 
 amissi luminis claritatem, nihil interest utrum in uno medicinam 
 an in duobus accipiat, quoniam ex Cham et Iaphet Noe 
 filiis originem ducens in duobus caecis duos generis sui 
 praetendebat auctores.

quod uidetur etiam Lucas non omisisse, 
 cum Zacchaeum subicit, qui statura pusillus, hoc est nulla 
 nobilitatis ingenitae dignitate sublimis, exiguus meritis, sicut 
 populus nationum audito domini salutaris aduentu quem sui 
 non receperant uidere cupiebat. sed nemo facile Iesum uidet, 
 nemo potest uidere Iesum constitutus in terra. et quia non 
 prophetas, non regnum habebat tamquam formae gratiam naturalis, 
 ascendit in sycomorum, uanitatem scilicet Iudaeorum 
 uestigio suo proterens, errata quoque corrigens superioris 
 aetatis, et ideo legum interioris domus recepit hospitio. et 
 bene ascendit in arborem, ut arbor bona bonos fructus faceret 
 ac naturali excisus oleastro et contra naturam insertus in 
 bonam oliuam fructum posset legis adferre; radix enim sancta, 
 etsi rami inutiles, quorum infructuosam gloriam plebs gentium 
 fide resurrectionis quasi quadam corporis eleuatione transcendit.

Et ecce uir nomine Zacchaeus. Zacchaeus in sycomoro. 
 caecus in uia. quorum alterum dominus miseraturus exspectat, 
 alterum mansionis suae claritate nobilitat: alterum sanaturus 
 interrogat, aput alterum se non inuitatus inuitat; sciebat enim 
 uberem hospitis sui esse mercedem, sed tamen etsi nondum 
 uocem inuitantis audierat, audierat affectum.

uerum ne caecum 
 illum tamquam fastidiosi pauperum cito reliquisse uideamur 
 et transisse ad diuitem, exspectemus eum, quia exspectauit et 
 dominus, interrogemus eum, quia interrogauit et Christus. 
 nos interrogemus, quia nescimus, ille, quia nouerat; nos 
 interrogemus, ut sciamus unde iste curatus sit, ille interrogauit, 
 ut in uno plures disceremus unde dominum uidere 
 mereamur; interrogauit enim, ut crederemus nisi confitentem 
 non posse sanari. et confestim inquit uidit et sequebatur 
 illum magnificans dominum. et perambulabat in 
 Hiericho.

aliter enim non uideret, nisi sequeretur Christum, nisi 
 dominum praedicaret, nisi saeculum praeteriret. cum diuitibus 
 quoque in gratiam reuertamur; nolumus enim offendere diuites, 
 qui uolumus, si fieri potest, sanare omnes. ne in camelli 
 comparatione praestricti, in Zacchaeo citius quam oportuit 
 derelicti iustae habeant commotionis offensam.

discant non in 
 facultatibus crimen haerere, sed in his qui uti nesciant facultatibus; 
 nam diuitiae ut inpedimenta in inprobis ita in bonis 
 sunt adiumenta uirtutis. diues certe Zacchaeus electus a 
 Christo, sed dimidium bonorum suorum pauperibus largiendo, 
 reddendo etiam in quadruplum quae fraude sustulerat — 
 alterum enim non sat est, nec habet gratiam liberalitas, si 
 iniuria perseuerat, quia non spolia, sed dona quaeruntur — 
 uberiorem mercedem quam conferebat accepit.

Et bene princeps inducitur publicanorum. quis enim de se 
 desperet, quando et iste peruenit, cui census ex fraude? et 
 ipse inquit diues, ut scias non omnes diuites auaros.

quid 
 sibi uult quod nullius alterius staturam scriptura nisi huius 
 expressit: quia statura pusillus erat? uide ne forte malitia 
 pusillus aut adhuc pusillus fide; nondum enim promiserat, 
 cum ascenderet, nondum uiderat Christum, merito adhuc 
 pusillus. denique Iohannes magnus, quia et Christum uidit et 
 spiritum sicut columbam super Christum manentem, sicut 
 ipse ait: uidi spiritum descendentem sicut columbam 
 et manentem super eum.

quae autem turba nisi inperitae 
 confusio multitudinis, quae uerticem nequiuit uidere 
 sapientiae? ergo Zacchaeus, quamdiu in turba est, non uidet 
 Christum; supra turbam ascendit et uidit, hoc est: plebeiam 
 transgressus inscientiam meruit quem desiderabat aspicere.

pulchre autem addidit: quia illa parte erat transiturus 
 19, 4 
 dominus, uel ubi sycomorus uel ubi crediturus, ut et mysterium 
 seruaret et gratiam seminaret; sic enim uenerat, ut per 
 Iudaeos transiret ad gentes.

uidit itaque Zacchaeum sursum; 
 iam enim sublimitate fidei inter fructus nouorum operum uelut 
 fecundae altitudine arboris eminebat. et quoniam de typo ad 
 moralia defleximus, inter tot credentium uoluntates dominica 
 die relaxare animum, festiuitatem admiscere delectat. Zacchaeus 
 in sycomoro, nouum uidelicet noui temporis pomum, ut in 
 hoc quoque conpleretur illud: arbor fici produxit grossos 
 suos; ad hoc enim Christus aduenit, ut ex lignis non poma,

 

 

 
 
 
 sed homines nascerentur. legimus alibi: cum esses sub 
 arbore fici, uidi te. ergo Nathanahel sub arbore, hoc 
 est supra radicem, quia iustus — radix enim sancta — sub 
 arbore tamen Nathanahel, quia sub lege, Zacchaeus supra 
 arborem, quia supra legem; ille domini occultus defensor, hic 
 publicus praedicator; ille adhuc Christum ex lege quaerebat. 
 iste iam supra legem relinquebat sua et dominum sequebatur.

Ecce mna tua decem mnas adquisiuit. bonus ordo, ut 
 uocaturus gentes et Iudaeos iussurus interfici, qui noluerunt 
 regnare supra se Christum, hanc praemitteret comparationem, 
 ne diceretur: \'nihil dederat populo Iudaeorum, unde potuit 
 melior fieri\' aut: \'quid ab eo qui nihil recepit exigitur?\' non 
 mediocris ista est mna, quam supra mulier euangelica, quia 
 non inuenit, lucernam accendit, lumine quaerit admoto, gratulatur 
 inuentam.

denique ex una decem mnas alius fecit, alius 
 quinque. fortasse istae moralia habent, quia quinque sunt 
 corporis sensus, illae decem duplicia, id est mystica legis et 
 moralia probitatis. unde et Matthaeus quinque talenta et duo 
 talenta posuit, in quinque talentis ut sint moralia, in duobus 
 utrumque, mysticum atque morale. ita quod numero inferius re 
 uberius. et hic possumus decem mnas decem uerba intellegere 
 id est legis doctrinam, quinque mnas magisteria disciplinae. 
 sed legis peritum in omnibus uolo esse perfectum: non enim 
 in sermone, sed in uirtute est regnum dei.

bene autem, 
 quia de Iudaeis dicit, duo soli multiplicatam pecuniam

 

 
 
 deferunt, non utique aeris, sed disputationis usuris. alia est enim 
 pecuniae faenebris, alia doctrinae caelestis usura.

Denique dominus cum dicit: quare non dedisti pecuniam 
 meam ad mensam? non nostrae, sed suae pecuniae quaerit 
 usuram.

unus intra terram abscondisse se dicit, quod rationem, 
 quae ad imaginem et similitudinem dei est data nobis, studio 
 uoluptatis obruit et tamquam in foueam carnis abscondit. de 
 aliis siletur, qui quasi prodigi debitores quae acceperant perdiderunt 
 in duobus illis pauci sunt qui per duas uices ad 
 cultores uineae destinati sunt, in reliquis omnes Iudaei. quam 
 conparationem Matthaeus etiam nobis uoluit aptare, quod 
 similiter ut diues qui pecuniam suam non inpertit pauperibus 
 ita etiam qui doctrinae suae gratiam non diuidit inperitis, 
 docere cum possit, haut mediocris est reus culpae. de quo 
 quoniam in libris de fide scriptis diximus, transcurrere melius 
 fuit.

ciuitates autem decem esse quae possunt nisi forte animae, 
 quibus iure praeponitur qui pecuniam domini et illa 
 eloquia casta probata sicut argentum mentibus hominum faenerauerit? 
 nam sicut Hierusalem dicitur aedificata sicut ciuitas, 
 ita sunt animae pacificae. et sicut angeli praesunt, ita et hi 
 qui uitam meruerint angelorum.

Et factum est, cum adpropinquasset Bethphage 
 et Bethaniam, ad montem qui uocatur oliueti, 
 misit duos discipulos dicens: ite in castellum quod 
 contra est, in quo introeuntes inuenietis pullum 
 asinae adligatum, in quo nemo sedit. pulchre relictis 
 Iudaeis habitaturus in affectibus gentium templum dominus 
 ascendit; hoc enim templum est uerum, in quo non in littera, 
 sed in spiritu dominus adoratur, hoc dei templum est, quod 
 fidei series, non lapidum structura fundauit. deseruntur ergo 
 qui oderant, eliguntur qui amaturi erant.

et ideo ad montem 
 uenit oliueti, ut nouellas oleas in sublimi uirtute plantaret. 
 quorum mater est illa quae sursum est Hierusalem. in 
 hoc monte est ille caelestis agricola, ut plantati omnes in 
 domo dei possint uiritim dicere: ego autem sicut oliua 
 fructifera in domo domini. et fortasse ipse mons Christus 
 est. quis enim alius tales fructus ferret olearum non 
 curuescentium ubertate bacarum, sed spiritus plenitudine 
 gentium fecundarum? ipse est per quem ascendimus et ad 
 quem ascendimus. ipse est ianua, ipse est uia, qui aperitur 
 et qui aperit, qui pulsatur ab ingredientibus et ab emeritis 
 adoratur.

ergo in castello erat et ligatus erat pullus cum asina. 
 non poterat solui nisi iussu domini. soluit eum manus

 

 
 
 
 apostolica: talis actus, talis uita, talis gratia. esto talis, ut tu 
 possis ligatos soluere.

Nunc consideremus qui fuerint illi qui errore detecto de 
 paradiso eiecti in castello sint religati. et uides quemadmodum 
 quos mors expulerat uita reuocauit. et ideo secundum Matthaeum 
 et asinam et pullum legimus, ut, quia in duobus 
 hominibus uterque fuerat sexus expulsus, in duobus animalibus. 
 sexus uterque reuocetur. ergo illic in asina matre quasi Euam 
 figurauit erroris, hic autem in pullo generalitatem populi 
 gentilis expressit.

et ideo pullus sedetur asinae. et bene: in 
 quo nemo sedit, quia nullus antequam Christus nationum 
 populos uocauit ad ecclesiam. denique secundum Marcum sic 
 habes: quem nemo adhuc sedit hominum. adligatus 
 autem perfidiae uinculis tenebatur, iniquo addictus domino 
 errore famulatus, sed dominatum sibi uindicare non poterat 
 quem dominum fecerat non natura, sed culpa. et ideo cum 
 dominus dicitur, unus agnoscitur — nam et multi dii et 
 multi domini, sed generaliter — unus deus et unus dominus. 
 itaque si non exprimitur dominus, definitur non iam per 
 adiunctionem personae, sed per uniuersitatem naturae.

Marcus 
 autem induxit ligatum ante ianuam, quia extra Christum quicumque 
 est foris est in uia, qui autem in Christo est foris 
 non est. in transitu addidit, ubi nullius certa possessio, non 
 praesepe, non alimenta, non stabulum. misera seruitus, cui 
 uagum ius est; plures enim dominos habet qui unum non

 

 
 
 
 habet. alieni adligant ut possideant, iste soluit ut teneat; 
 uehementiora enim dona nouit esse quam uincula.

Nec illud otiosum quod duo discipuli diriguntur, Petrus ad 
 Cornelium, Paulus ad reliquos. et ideo non personas designauit, 
 sed numerum definiuit; tamen si quis est qui personas exigat, 
 potest aestimare de Philippo, quem spiritus misit in Gazam, 
 quando Candacis reginae baptizauit eunuchum et ab Azoto in 
 Caesaream per omnes ciuitates uerbum domini seminauit. nec 
 illud praetereundum quod mox remittendos adserit, quia dirigendi 
 erant qui dominum Iesum in finibus gentium praedicarent.

Illi ergo directi cum soluerent pullum, numquid suis uerbis 
 usi sunt? minime, sed dixerunt, sicut dixerat illis Iesus, ut 
 agnoscas quod non suo sermone, sed dei uerbo nec proprio, 
 sed Christi nomine fidem populis infudere gentilibus atque 
 aduersariae potestates, quae sibi nationum obsequia uindicabant, 
 mandato cessere diuino.

unde et apostoli propria Christo 
 uestimenta substernunt siue quo facti gloriam euangelica 
 praedicatione praeferrent; in scripturis enim diuinis plerumque 
 uestimenta uirtutes sunt, quae gentium duritiam in aliquantulum 
 propria quoque uirtute mollirent, ut inoffensa uecturae 
 felicis obsequia sedulis adfectibus exhiberent. non enim mundi 
 dominum forensi specie gestari dorso asinae delectauit, sed ut 
 latente mysterio penetralia nostrae mentis insterneret et in 
 secretis animorum interiore consessu mysticus uector insideret

 

 
 
 
 quasi quodam corpore diuinitatis infusus, regens mentis uestigia, 
 lasciuias carnis infrenans, ut ductu pietatis adsuetum 
 populi gentilis edomaret adfectum. felices illos, qui talem 
 internis renibus recepere uectorem, felices plane illos, quorum 
 ora ne multiloquio soluerentur, uerbi caelestis habena restrinxit!

quae est ista habena, fratres? quis me doceat quemadmodum 
 ora hominum aut restringat aut soluat? monstrauit 
 mihi habenam ille qui dixit: ut detur mihi sermo in 
 apertionem oris mei. sermo ergo habena est, sermo 
 stimulus est, et ideo durum tibi est aduersus stimulum calcitrare. 
 docuit igitur hic nos aperire cor, stimulum perpeti, iugum 
 ducere. doceat et alius linguae retinacula pati; rarior enim 
 tacendi uirtus est quam loquendi. doceat plane ille qui uelut 
 mutus aduersus dolum non aperuit os suum paratus in flagella 
 et uerbera non recusans, ut esset pia sessio deo.

Disce a domestico dei gestare Christum, quoniam prius te 
 ille gestauit, cum pastor errantem reduceret ouem, disce sedula 
 mentis tuae dorsa substernere, disce esse sub Christo, ut 
 possis esse supra mundum. non quicumque facile uehit Christum 
 sed ille qui potest dicere: incuruatus et humiliatus 
 sum nimis, rugiebam a gemitu cordis mei. quodsi 
 desideras non moueri, super illa uestimenta sanctorum elutum 
 fige uestigium.\' caue enim ne lutulentis pedibus incedas, caue 
 transuersariis gressibus ne perstrata tibi propheticarum uiarum 

 

 
 
 
 itinera derelinquas. namque ut tutior uenturis gentibus esset 
 incessus, propriis indumentis usque ad dei templum qui praeibant 
 Iesum semitam munierunt. ut tu sine offensione gradiaris, 
 discipuli domini amictu se proprii corporis exuentes 
 inter aduersa turbarum uiam tibi suo strauere martyrio. si 
 quis tamen ita uult accipere, non renitimur, quod pullus iste 
 iam supra ludaeorum uestimenta graderetur.

quid autem sibi 
 uelint ramorum fragmina, quae utique incedentium gressus 
 inplicare consuerunt, dubitarem profecto, nisi me in superioribus 
 bonus mundi totius docuisset agricola, quia iam securis 
 ad radices arborum posita est, quae sub aduentu domini 
 salutaris infecunda succidat et infructuosarum inanem gloriam 
 gentium solo sternat fidelium pedibus proterendam, ut renouatae 
 mentis spiritu nationes uelut nouellarum arborum stirpes 
 de uetustis possint germinare caudicibus.

ne ergo despicias 
 hunc asellum; nam sicut in uestitu ouium sunt lupi rapaces, 
 ita contra inest homo cordis absconditus sub specie bestiali. 
 quia sub exuuiis corporis, quod nobis est conmune cum beluis, 
 mens deo plena uegetatur. quod ad figuram hominum pertinere 
 sanctus Iohannes euidentius declarauit addendo quia 
 acceperunt sibi medullas palmarum; iustus enim ut palma 
 floriet. et ideo aduentante Christo erigebantur iam supra 
 humeros hominum uexilla iustitiae et insignia triumphorum. 
 quid miratur turba quod operatur mysterium? etsi nesciat 
 quid miretur, miratur tamen quia in illo pullo sapientia sedet,

 

 
 
 
 uirtus manet, haeret iustitia.

ne despicias asinam quoque istam, 
 quae quondam angelum dei uidit, quem homo uidere non 
 potuit. et uidit et detulit et locuta est, ut agnosceres posterioribus 
 temporibus sub aduentu magni angeli dei gentiles 
 illos ante asinos locuturos.

Pulchre autem secundum Lucan turbas laudantes deum ad 
 descensum montis occurrisse legimus, ut operatorem mysterii 
 spiritalis significarent sibi uenisse de caelo. turba igitur agnoscit 
 deum, regem appellat, prophetiam repetit: osanna filio 
 Dauid, hoc est redemtorem domus Dauid exspectatum quoque 
 secundum carnem Dauid filium uenisse declarat, et hoc turba 
 illa post exiguum crucifixura momentum. uere memorabile 
 diuinae operationis insigne, ut aduersum se testimonium 
 extorqueatur inuitis, cum deum negant affectibus, quem uocibus 
 confitentur.

unde et dominicum illud: si hi tacuerint, 
 lapides clamabunt. neque enim mirum, si laudes domini 
 contra naturam suam saxa respondeant, quem scopulis duriores 
 praedicant peremtores, aut fortasse quia obmutescentibus Iudaeis 
 post domini passionem uiui erant secundum Petrum lapides 
 clamaturi. ergo conpugnantibus licet adfectibus suis turba 
 deum tamen ad templum suum cum laude deducit.

sed deus 
 templum suum non mercatoris uult esse deuorsorium, sed 
 domicilium sanctitatis nec uendibili religionis officio, sed

 

 
 
 
 obsequio gratuito usum ministerii sacerdotalis informat. considera 
 igitur quid tibi ad exemplum uiuendi dominica gesta 
 praescribant.

Eteiciebatomnesuendentesetementesintemplo 
 et mensas nummulariorum euertit et cathedras 
 uendentium columbas. generaliter itaque supra docuit 
 saeculares a dei templo abesse debere contractus, specialiter 
 autem nummularios pepulit. qui sunt nummularii nisi qui de 
 pecunia domini lucrum quaerunt nec bona malaque discernunt? 
 pecunia enim domini scriptura diuina est. nam et denarios 
 seruis distribuit profecturus et talenta diuisit et pro sanitate 
 hominis uulnerati duo aera stabulario dereliquit; duobus enim 
 testamentis uulnera nostra curantur. sed tu quasi bonus nummularius 
 eloquia domini, eloquia casta, argentum igne 
 examinatum reconde, purgatum spiritu septiformi nec 
 adulteram imaginem regis, quia et Satanas transfigurat 
 se in angelum lucis, inpia conmutatione suscipias nec inminutam 
 principis tui figuram Arrianae fraude perfidiae thesauro 
 tuo misceas nec pecuniae sono aurem temtes fidelium, ut 
 religiosarum audientiam scripturarum tinnitus aeris excludat 
 uel religiosis adfectibus habendi cupiditas inseratur. non ergo 
 omnes excludantur nummularii; sunt enim et boni. denique 
 pecuniam meam inquit dedisses nummulariis, et 
 ego ueniens cum usuris recepissem eam. quodsi 
 nummus est scripturarum, et usura est scripturarum.

cathedras 
 autem uendentium columbas cur euerterit secundum litteram 
 non intellego; neque enim nundinatores auium uindicare sibi

 

 
 
 
 poterant honorati alicuius in nundinis solii dignitatem. nam 
 quae praerogatiua dignitatis est in columbis? admonet tamen 
 dominici forma baptismatis, quando descendit sanctus spiritus 
 in columba, typo eiectorum de templo huiusmodi mercatorum in 
 ecclesia dei consortium eos habere non posse, qui sancti 
 spiritus gratiam nundinentur. gratis enim inquit accepistis, 
 gratis date. denique Simoni, qui sanctificandi munus pretio 
 in se putauit posse conferri, respondit Petrus: pecunia inquit 
 tua tecum sit in interitum, quoniam gratiam dei 
 putas te pecunia consequi posse. non est tibi pars 
 neque sors in hac fide.

uenditores quoque ouium et boum 
 eos puto qui de labore alieno uel simplicitate foedi auctionatores 
 quasdam nundinas aucupentur aut quia oues eiciuntur 
 et boues, columbae iubentur auferri, populus uidetur Iudaeus 
 excludi; Ephraem enim sicut columba, quod eorum 
 dominus et successiones oderit et labores. aes effunditur, ut 
 gratia colligatur, mensa nummulariorum euertitur, ut domini 
 subrogetur, ara deicitur, ut erigantur altaria.

atque hoc non 
 aliqua succinctus manu diuitiisque faciebat, sed flagello de 
 restibus caedebat turbas et resistere nullus audebat. et nunc 
 uirga utitur, nunc flagello — uirga enim recta est, uirga 
 regni tui — uirga, ut corrigat, flagello, ut suadeat. directa 
 illic, hic moralis quasi inflexa praeceptio, qua peccatoris conscientia 
 uelut lento uerbere flagellatur. alii sunt enim terrores 
 prophetici, aliae apostolicae suasiones: in utroque tamen unius

 

 
 
 
 uerbi est disciplina. et ideo flagellum de restibus fecit, quia 
 funes ceciderunt inquit mihi in praeclaris; etenim 
 mea praeclara est mihi; funes enim dicuntur,, 
 quibus agrimensores metandorum limites partiuntur agrorum. 
 et ideo tamquam bonus agrimensor synagogae terminos distinguebat 
 et ecclesiae sacrilegos de templo iubebat exire; nouus 
 enim uenerat feracium metator animarum, qui agrorum genera, 
 non spatia metaretur.

pulchre tamen non extentis funibus 
 modus aliqui possessionis includitur nec quasi definitae rei 
 limites fidei terminantur, sed flagello in inmensum libero fines 
 ecclesiae porriguntur, eliminantur Iudaei, non praescripto aliquo 
 exilio, sed intermino, ut nusquam synagogae locus in orbe 
 remaneret.

Uineam plantauit homo. plerique uarias significationes 
 de uineae appellatione deriuant, sed euidenter Esaias uineam 
 domini Sabaoth domum Israhel esse memorauit. hanc uineam 
 quis alius nisi deus condidit? hic est ergo qui locauit et 
 peregre profectus est, non quia ex loco ad locum profectus 
 est dominus, qui ubique semper est, sed quia praesentior est 
 diligentibus, neglegentibus abest. multis autem temporibus 
 afuit, ne praepropera uideretur exactio. nam quo indulgentior 
 liberalitas, eo inexcusabilior peruicacia.

unde bene secundum 
 Matthaeum habes quia et saepe circumdedit, hoc est 
 diuinae custodiae munitione uallauit, ne facile spiritalium 
 pateret incursionibus bestiarum. et fodit in ea torcular. 
 quomodo intellegimus quid sit torcular nisi forte quia psalmi 

 

 
 
 
 de torcularibus inscribuntur, eo quod in his mysteria dominicae 
 passionis modo musti sancto feruente spiritu prophetarum 
 redundantius aestuauerint? denique ebrii putabantur, quibus 
 spiritus sanctus inundabat. ergo et hic fodit torcular, in quod 
 uuae rationabilis fructus interior spiritali infusione deflueret. 
 aedificauit turrem uerticem scilicet legis adtollens atque 
 ita hanc uineam munitam instructam ornatam locauit Judaeis.

Et tempore fructuum seruulos suos misit. bene tempus fruc-tuum posuit, non prouentum; nullus enim fructus exstitit 
 Iudaeorum, nullus uineae huius prouentus, de qua dominus 
 ait: exspectaui ut faceret uuas, fecit autem spinas. 
 itaque non laetitiae uino, non spiritali musto. sed cruento 
 prophetarum sanguine torcularia redundarunt. denique Hieremias 
 in lacum missus est; haec enim erant iam torcularia Iudaeorum 
 non uino repleta, sed borbore. et licet generaliter prophetae 
 uideantur exprimi, dat tamen lectio ut illum qui lapidatus est 
 Nabutham esse credamus, cuius etsi nullum acceperimus 
 propheticum uerbum, accepimus tamen propheticum factum, 
 quia multos pro hac uinea futuros martyres proprio- sanguine 
 prophetauit. quis autem est ille qui in capite uulneratur? 
 nimirum Esaias, cuius facilius conpaginem corporis serra diuisit, 
 quam fidem inclinauit constantiamue detriuit aut uigorem mentis 
 exsecuit.

eo igitur factum est, ut cum plures alios destinasset, 
 quos Iudaei inhonoros et inanes sibi, de quibus nihil potuerunt

 

 
 
 
 proficere, dimiserunt, nouissime etiam filium unigenitum 
 mitteret, quem perfidi quasi heredem remouere cupientes occiderunt 
 crucifigendo,, eiecerunt negando.

breuiter itaque quam 
 magna, quam multa! primum quia naturalis est bonitas, quae 
 plerumque credit indignis, deinde quia postremum malorum 
 remedium Christus aduenit, tum quoniam qui heredem negat. 
 de auctore desperat. heres autem Christus idemque testator: 
 heres, quia morti propriae superuiuit et testamentorum quae 
 ipse condidit tamquam hereditaria in nostris profectibus emo- lumenta 
 consequitur.

pulchre ergo interrogat, ut sua se ipsi 
 damnent sententia. uenturum autem dominum dicit uineae, 
 quod in filio adsit etiam paterna maiestas uel quod ultimis 
 temporibus praesentior humanis adspiret adfectibus. ipsi itaque 
 in se sententiam dicunt, ut mali pereant, et ad alios 
 colonos uinea transferatur. qui igitur sint coloni, quae uinea 
 consideremus.

Uinea typus noster est, quod populus dei uitis aeternae 
 radice fundatus supereminet terris ac solum uile praetexens 
 nunc gemmanti flore pubescit, nunc circumfusa uiriditate uestitur, 
 nunc mite iugum suscipit, cum maturioribus bracchiis 
 quasi sarmentis fecundae uitis adoleuerit. agricola quippe 
 omnipotens pater, uitis est Christus, at uero nos palmites, qui 
 nisi fructum feramus in Christo, cultoris aeterni falce succidimur. 
 recte igitur uinea Christi populus nominatur, uel quod 
 crucis in fronte praetexatur indicium uel quod fructus eius 
 postrema anni legatur aetate uel quod omnibus ut ordinibus

 

 
 
 
 uinearum ita pauperibus atque diuitibus, humilibus ac potentibus, 
 seruis ac dominis in ecclesia dei aequa dimensio, nulla 
 discretio sit. ut uitis maritatur arboribus, ita corpus animae, 
 anima quoque corpori coniugatur. ut uinea dum iugatur 
 erigitur, ut recisa non minuitur sed augetur, ita sancta plebs 
 dum ligatur exuitur, dum humiliatur adtollitur, dum reciditur 
 coronatur. quin etiam ut tener surculus ueteri abscisus ex 
 arbore in alterius fetu radicis inseritur, ita populus hic sanctus 
 surculi ueteris cicatricibus enodatis in illo crucis ligno tamquam 
 gremio piae parentis fotus inolescit spiritusque sanctus 
 sicut in altas demissus terrarum scrobes ita in hoc carcereum 
 corpus infusus aquae salutaris inriguo diluit quidquid est 
 faetidum membrorumque nostrorum habitus in caelestem erigit 
 disciplinam.

hanc uineam diligens agricola fodere iugare 
 tondere consueuit eruderatisque terrenae molis aggeribus operta 
 corporis nostri nunc sole torrere, nunc imbre perfundere, stirpare 
 agrum solitus, ne sentibus gemma laedatur, ne luxuriet 
 umbra foliorum uerborumque infructuosa iactantia uirtutibus 
 obumbrando maturitatem indolis naturalis inpediat. sed absit 
 ut huic uineae quicquam timeamus aduersi, quam peruigil 
 custos domini salutaris aduersus omnes nequitiae saecularis 
 inlecebras muro uitae uallauit aeternae. extendit palmites 
 eius usque ad mare; domini est enim terra. 
 ubique deus pater colitur, ubique Christus dominus adoratur.

Haec est nostra uindemia. laeti igitur atque securi pars 
 gremium suum mitium funiculis oneret uuarum, alii caelestia

 

 

 

 
 
 
 munera ore libemus, plerique bonarum gressibus uoluntatum 
 diuini fructum muneris exprimentes uestigia coturnis nuda 
 direptis musto fluente tinguamus; locus enim, in quo stamus 
 terra sancta est et ideo calciamenta soluenda sunt, ut spiritale 
 uestigium sacrosanctae sedis tribunal ascendens corporeis 
 nexus uinculis exuatur; decet enim totius orbis hic esse uindemiam, 
 ubi totius orbis est uinea.

en tempus acceptabile, quo 
 non hiemalibus perfidiae caligantis pruinis annus riget nec 
 altis niuibus informis crusta blasfemiae gelu durante concrescit, 
 sed procellis sacrilegii liberata nouos fructus terra iam 
 parturit, ueteres parit; dissensionum quippe omnium procella 
 deferbuit, cuncti saecularis cupiditatis ardores aestusque omnis, 
 quibus Italiae populus per Iudaeicae olim, Arrianae proxime 
 scaeuitatis incendia coquebatur, sereno iam spiramine temperatur. 
 sedata tempestas est, concordia nauigat, fides spirat, 
 certatim nautae repetunt fidei quos reliquere portus et dulcia 
 patriis oscula litoribus affigunt liberatos se periculis, absolutos 
 erroribus gratulantes.

salue, uinea tanto digna custode: te non 
 unius Nabuthae sanguis, sed innumerabilium prophetarum et 
 quod est amplius pretiosus cruor domini consecrauit. ille licet 
 non regalibus minis territus constantiam metu presserit, non 
 praemiis uberrimis prouocatus religiosum uendiderit adfectum.

 

 
 
 
 sed studio regis obsistens, ne in hortulis suis maluarum holus 
 succisa uite sereretur, quando aliud facere nequibat, parata 
 uitibus incendia proprio cruore restrinxerit, temporalem tamen 
 uineam defendebat: te uero in perpetuum multorum nobis 
 martyrum plantauit interitus, te crux apostolorum aemula 
 dominicae passionis usque in orbis totius terminos propagauit.

Cuius habet imaginem et inscriptionem? docet 
 hoc loco dominus circumspectos nos in respondendo aduersus 
 haereticos uel Iudaeos esse debere. alibi dixit: estote astuti 
 sicut serpentes. quem locum plerique accipiunt, ut quia 
 serpente suspenso Christi crux adnuntiata est, quo serpentinum 
 nequitiae spiritalis uirus aboleret, uideatur astutus ita esse 
 debere sicut Christus, simplex sicut spiritus. en tibi serpentem 
 illum, qui caput semper custodiat, letale uulnus 
 excludat. interrogatus a Iudaeis utrum de caelo accepisset 
 potestatem respondit: baptismum Iohannis unde est, 
 de caelo an ex hominibus? ut dum illud de caelo esse 
 negare non auderent, ipsi se amentiae confutarent, qui eius 
 auctorem negarent esse de caelo. postulatus didragma quaerit 
 de imagine; alia enim imago dei, alia imago mundi. unde et 
 ille nos admonet: sicut portauimus imaginem terreni 
 illius, portemus et imaginem huius caelestis.

imaginem 
 Caesaris non habet Christus, quia imago est dei. 
 imaginem Caesaris non habet Petrus, quia dixit: reliquimus 

 

 

 
 
 
 omnia e t secuti sumus t e. imago Caesaris non repperitur 
 in Iacobo uel Iohanne, quia filii tonitrui, sed repperitur in 
 mari, ubi dracones illi contritis capitibus super aquam et ipse 
 draco maior conminutus caput datur in escam populis Aethiopum. 
 si ergo non habuit imaginem Caesaris, cur dedit censum? 
 non de suo dedit, sed reddidit mundo quod erat mundi. et tu 
 si uis non esse obnoxius Caesari, noli habere quae mundi 
 sunt. sed habes diuitias: obnoxius Caesari es. si uis nihil 
 regi debere terreno, relinque omnia tua et sequere Christum.

et bene prius quae Caesaris sunt reddenda decernit; neque 
 enim potest esse quis domini, nisi prius renuntiauerit mundo. 
 sed omnes renuntiamus uerbis, non renuntiamus adfectu; nam 
 cum sacramenta suscipimus, renuntiamus. quam grauia uincula 
 promittere deo et non soluere ! melius est in quit non 
 uouere te quam uouere et non reddere. maior est 
 contractus fidei quam pecuniae. redde promissum, dum in 
 hoc corpore es, priusquam ueniat exactor et mittat te in 
 carcerem. amen dico tibi, non exies inde, donec 
 soluas nouissimum quadrantem.

Si frater alicuius mortuus fuerit. Sadducaei, hoc est detestabilior portio Iudaeorum, hoc dominum loco temtant.\' 
 quorum aperte stultitia reprehenditur, mystice autem sententia 
 retorquetur, quale de suo dederunt castitatis exemplum, dum

 

 
 
 
 secundum litteram nubere cogitur et inuita, ut defuncti 
 semen excitet frater. ergo littera occidit quasi lena

1 
 J 
 uitiorum, spiritus autem magister est castitatis. itaque 
 uideamus ne haec mulier synagoga sit, quae septem uiros 
 habuit, sicut Samaritanae dicitur: quinque enim uiros 
 habuisti, quia Samaritana quinque tantum libros Moysi, 
 synagoga septem sequitur principaliter et de nullo propter 
 perfidiam suam hereditariae posteritatis semen accepit. et ideo 
 partem cum uiris suis in resurrectione habere non poterit, quia 
 spiritale praeceptum secundum sensum carnis inuertit; non 
 enim frater carnalis aliqui denuntiatus est, qui semen fratris 
 suscitaret defuncti, sed frater ille qui de mortuo populo Iudaeorum 
 sapientiam sibi diuini cultus adscisceret in uxorem atque ex ea 
 semen in apostolis excitaret, qui quasi defunctorum reliquiae 
 Iudaeorum informes adhuc in synagogae utero derelicti secundum 
 electionem gratiae reseruari noui seminis admixtione 
 meruerunt.

synagoga autem frequenter stolam accipit, quod 
 est insigne coniugii, quasi auctor fidelium, repudiata quoque 
 frequenter inducitur, quia mater est perfidorum. cui lex occidit 
 corporalis, ut spiritalis resurgeret. ergo sancta plebs dei, si 
 septem libros legis quadam coniugii caritate dilexerit et quasi 
 maritalibus obsecundarit inperiis, habebit in resurrectione

 

 
 
 
 caeleste consortium non corporeae conluuionis pudore confusa, sed 
 diuinae gratiae ditata muneribus.

Dixit dominus domino meo o. consummaturus praecepta 
 dominus etiam praeuiam passioni fidem ac misericordiam 
 testamenti sui fine concludit, fidem in eo ut Christum et 
 dominum deum nostrum et ad dexteram dei sedere credamus, 
 non quod corporaliter sedeat qui ubique est. denique ipse in 
 patre, quia in substantia dei, quia una uirtus, una maiestas. 
 ipse ergo in patre et in ipso pater, quia uerbum in deo, deus 
 in uerbo; ipse in patre, ipse ad dexteram patris, quia patri 
 consors, nulli secundus; ipse missus a patre, quia descendit 
 de caelo paternum inpleturus arbitrium. tolle hinc perfidiae 
 quaestiones, et plena religio est. nec praefertur, quia ad dexteram 
 sedet, nec iniuriam patitur, quia mittitur. gradus non 
 quaeritur dignitatis, ubi plenitudo est diuinitatis.

illud quoque 
 considerandum, quia reprehendit eos qui Christum Dauid 
 filium dicunt, et quomodo caecus ille Dauid filium confitendo 
 meruit sanitatem? quomodo pueri dicentes osanna filio 
 Dauid praecelsae praedicationis deo gloriam deferebant? 
 sed non reprehenduntur hoc loco, quia Dauid filium

 

 
 
 
 confitentur, sed quia non credunt filium dei. non enim alterum, 
 sed alterutrum in fide uera est; nam etsi in principio iudicauimus 
 nihil scire nisi Christum legum et hunc crucifixum, 
 nunc tamen utpote iudicio proximi crucifixum iam non nouimus 
 Christum, sed uenientem in nubibus opperimur. incredulus 
 uulnera aspicit, fidelis obuiam Christo in aera raptus occurrit.

ergo et deum Christum et hominem esse credamus, unum 
 in utroque, non alterum, cui a patre subiciuntur inimici, non 
 per infirmitatem potestatis suae, sed per unitatem naturae, 
 quia in altero alter operatur. nam et filius subicit inimicos 
 patri, qui patrem clarificat super terram et dedit pater 
 filio nomen, quod est super omne nomen. sed et 
 filius patri dicit: nomen tuum manifestaui hominibus, 
 quos dedisti mihi. dando autem nomen quod est super 
 omne nomen non plus dedit quam habuit, sed totum quod 
 habuit dedit. dedit autem hoc nomen, ut omnis lingua 
 confiteatur deo, quoniam dominus Iesus in gloria 
 dei patris.

Uide ergo singula. pater subicit filio, filius subicit patri; 
 pater suscitat filium, filius ipse se suscitat. unde ait: soluite 
 hoc templum et in triduo illud resuscitabo. et pater 
 dominus et filius dominus - dixit dominus domino 
 meo - sed non duo domini, sed unus dominus, quia et pater 
 deus et filius deus, sed unus deus, quia pater in filio et filius 
 in patre. unus deus, quia una deitas - sedes tua, deus in 
 saeculum saeculi, uirga recta est uirga regni tui.

 

 
 
 
 dilexisti iustitiam et odisti iniquitatem; propterea 
 unxit te deus, deus tuus - sed unus deus, in 
 quo et noui et ueteris testamenti doctrina concordat. nam et in 
 ueteri testamento scriptum est: diliges dominum deum 
 tuum et dominum deum tuum adorabis et ipsi soli 
 seruies, in nouo: unus deus et pater omnium. sic et 
 pater dominus et filius dominus, sed unus dominus. denique 
 scriptum est: nolite duobus dominis seruire. hoc in 
 nouo, in ueteri autem scriptum est: audi, Israhel, dominus 
 deus tuus dominus unus est. unde admirabiliter 
 apostolus, ne duos deos diceret, duos dominos nominaret 
 aut derogaret uel filio uel patri, unus inquit deus 
 pater, ex quo omnia, et unus dominus Iesus, per 
 quem omnia. nam qui deus et dominus et qui dominus 
 deus. denique scriptum est: scitote quia dominus ipse 
 est deus noster.

omnia ergo quae pater habet et filius 
 habet. deus pater secundum generationis rationem, deus filius 
 secundum imaginis unitatem. dominus filius, quia omnia sibi, 
 cum potestate posset, ratione subiecit, dominus pater, quia 
 radix filii est. sic nobis pater in filio personarum definitione 
 distinguitur, potestatis unitate conectitur. itaque alter in altero 
 et unum in alterutro. nam et patris gloria est, si non degenerauit 
 in filio, et filii gratia, si pater uidetur in Christo.

 

 
 
 
 ergo non degener, in quo unitatis summa maiestas, non alienus, 
 in quo proprietas generationis expressio ueritatis est.

Non relinquetur lapis super lapidem qui non 
 destruatur. sequebatur de uidua locus, quam quoniam iam 
 in libro quem de uiduis scripsimus praedicauimus, nunc sequestramus. 
 uerum autem dictum est iuxta proposita de templo, 
 quod Salomon condidit, idque primum ab hoste iudicii esse 
 tempore subuertendum; nihil est enim opere et manu factum 
 quod non aut uetustas conficiat aut uis subruat aut ignis 
 exurat. tamen est et aliud templum constructum ex speciosis 
 lapidibus et ornatum donis, cuius euersionem dominus significare 
 uideatur, synagogam scilicet Iudaeorum, cuius structura 
 uetus ecclesia surgente dissoluitur. est etiam templum in 
 unoquoque, quod deficiente fide labitur et maxime, si quis 
 falso Christi nomen obtendat, quo interiorem expugnet affectum.

potest etiam ea esse expositio, quae mihi plus prosit. 
 quid enim mihi prodest diem scire iudicii? quid mihi prodest 
 tantorum conscio peccatorum, si dominus ueniat, nisi ueniat 
 in meum animum, redeat in meam mentem, nisi uiuat in me 
 Christus, in me Christus loquatur? ergo mihi debet Christus 
 uenire, mihi debet aduentus eius fieri. fit autem domini secundus 
 aduentus in defectione mundi, quando possumus dicere: 
 mihi autem mundus crucifixus est et ego mundo.

sed hunc uirum talis mundi defectus si in superioribus domus 
 inueniat, ut conuersatio huius in caelis sit, tunc destruetur

 

 
 
 
 templum corporale atque uisibile, lex corporalis, pascha corporale 
 et pascha uisibile, azyma corporalia et azyma uisibilia, 
 audeo dicere, Christus temporalis, ut fuit Paulo, antequam 
 crederet, quia in eo cui mundus deficit Christus aeternus est. 
 huic spiritale templum, lex spiritalis, pascha etiam spiritale, 
 quoniam semel Christus occiditur; hic epulatur azyma non ex 
 fruge terrena, sed ex fruge iustitiae. fit ergo huic praesentia 
 sapientiae, praesentia uirtutis atque iustitiae, praesentia redemtionis; 
 Christus enim semel quidem em pro peccatis 
 populi mortuus est, sed cotidie peccata populi redemturus.

Cum autem audieritis proelia et opiniones proeliorum. 
 interrogatus dominus quando templi futura destructio 
 et quod signum esset aduentus, de signis docet, de tempore 
 non putat intimandum. sed Matthaeus interrogationem tertiam 
 addidit, ut et templi tempora destruendi et signum aduentus 
 et consummatio saeculi a discipulis quaereretur, Lucas satis 
 putauit de consummatione saeculi cognitum, si de aduentu 
 domini disceretur.

uerborum autem caelestium nulli magis 
 quam nos testes sumus, quos mundi finis inuenit. quanta 
 enim proelia et quas opiniones accepimus proeliorum! Chuni 
 in Halanos, Halani in Gothos, Gothi in Taifalos et Sarmatas 
 insurrexerunt, nos quoque in Illyrico exules patriae Gothorum 
 exilia fecerunt et nondum est finis. quae omnium fames, lues

 

 
 
 
 pariter boum atque hominum ceterique pecoris, ut etiam, qui 
 bellum non pertulimus, debellatis tamen pares nos fecerit 
 pestilentia! ergo quia in occasu saeculi sumus, praecedunt 
 quaedam aegritudines mundi. aegritudo mundi est fames, 
 aegritudo mundi est pestilentia, aegritudo mundi est persecutio.

sunt autem et alia bella, quaA uir sustinet Christianus, diuersarum 
 quoque proelia cupiditatum studiorumque conflictus 
 multoque grauiores domestici hostes quam extranei. nunc 
 auaritia stimulat, nunc accendit libido, nunc metus terret, 
 nunc iracundia exagitat, nunc ambitio mouet, nunc terrere 
 temtant spiritalia nequitiae, quae sunt in caelestibus. itaque 
 quasi quibusdam urgetur proeliis et quibusdam terrae motibus 
 quatitur mobilis animi nutantis adfectus.

sed fortior dicit: 
 si consistant aduersus me castra, non timebit cor 
 meum; si exsurgat in me proelium, in hoc ego 
 sperabo. stat in acie fer ens hosti obuium pectus; etiamsi 
 quis Golias exsurgat inmitis atque praecelsus, timentibus 
 tamen ceteris exsurgit humilis quasi Dauid regis abiciens 
 arma terreni, sumens fidei tela leuiora et triplici sparto iaculum 
 purae confessionis intorqueus persecutoris uulnerat inpudentiam, 
 contemtor minarum, neglegens potestatum. etiam idoneus in 
 quo Christus loquatur. alibi Christus, alibi pater, alibi spiritus 
 loquitur patris. non discordant ista, sed congruunt. quod unus 
 loquitur tres loquuntur, quia uox una est trinitatis. huic 
 uictori, qui suo Golian gladio peremerit, dum mortem pro

 

 
 
 
 Christo excipit, fugatis allophylis occurrunt iuuenculae, illae 
 scilicet sicut aquilae, dicentes: percussit Saul in milibus, 
 Dauid in decem milibus. quod indicio est uictores 
 saeculi principibus anteferri. denique mortuis regibus in perpetuum 
 martyres regnum caelestis gratiae honore succedunt 
 et illi fiunt supplices, hi patroni.

Est et alius Goliae gladius, aliud diaboli telum, sermo 
 scilicet haereticorum, quem uir psallere sciens adripit, ut 
 aduersarium uincat, audiens hic bella, non patiens nec alicuius 
 uento doctrinae mobilis inquietus, nesciens famem uerbi et 
 scripturae caelestis ubertate satiatus, qui uanis haereticum 
 uocibus personantem lacessere non reformidet. tunc qui est 
 infirmus exspectet, ne praeiudicium ceteris faciat congressu 
 inpari. ueniat Dauid, cui Christus os aperiat ad eloquenda 
 mysteria, ueniat ille Nazaraeus, cuius capillus non cadat, uel 
 nihil habens superfluum quod cadere possit uel nihil de 
 superioribus uirtutibus amissurus, integer sobrietate, fortis in 
 pace, qui sensus omnes usque in finem et uerba custodiat.

praedicetur euangelium, ut saeculum destruatur. sicut enim 
 praecessit in orbem terrae euangelii praedicatio, cui iam et 
 Gothi et Armenii crediderunt, et ideo mundi finem uidemus, 
 ita et a uiro spiritali euangelium praedicatur, quando omnes 
 sapientiae processus et omnes uirtutes exsequitur psallenti 
 mente et spiritu, nouissimam destruens mortem. tunc enim

 

 
 
 
 finis, cum tradiderit in eo Christus regnum deo 
 et patri et fuerit iste subiectus ei qui sibi subiecit 
 omnia, ut sit deus omnia in omnibus. et praedicabitur 
 euangelium per omnes ciuitates, id est ciuitates Iudaeae; 
 notus enim in Iudaea deus. tunc enim ciuitates 
 aedificantur Iudaeae, quando uirtutum fundamenta ponuntur.

Cum uideritis circumdari ab exercitu Hierusalem. 
 uere Hierusalem ab exercitu obsessa est et expugnata 
 Romano unde et Iudaei putauerunt tunc factam abominationem 
 desolationis, eo quod caput porci in templum iecerint inludentes 
 Romani Iudaeicae ritum obseruantiae. quod ego nec furens 
 dixerim. abominatio enim desolationis exsecrabilis aduentus 
 antichristi est, eo quod sacrilegiis infaustis mentium interiora 
 contaminet sedens iuxta historiam in templo, ut sibi diuinae 
 uindicet solium potestatis. iuxta interpretationem autem spiritalem 
 pulchre inducitur stare, eo quod in affectibus singulorum 
 uestigium perfidiae suae confirmare desideret, ex scripturis 
 disputans esse se Christum.

tunc adpropinquabit desolatio, 
 quoniam a uera religione plerique lapsi errore desciscent. 
 tunc erit domini dies, quod etiam apostolus euidenter exposuit 
 dicens obseruandum esse nobis, quasi instet dies domini, ne 
 quis nos seducat ullo modo, quoniam nisi uenerit 
 discessio primum etreuelatus fuerit homo peccati, 
 filius perditionis, qui aduersatur et extollitur 
 supra omne quod dicitur deus aut quod colitur

 

 
 
 
 ita ut in templo dei sedeat, ostendens se tamquam 
 sit deus et reliqua.

ergo sedebit in templo, et in templo 
 interiore Iudaeorum, qui Christum negabunt, in templo non 
 inuiolabili, sed corruptelae obnoxio, quod aut perfidiae inuoluat 
 ruina aut iracundiae uis subruat aut cupiditatum ignis exurat. 
 et bene tunc ueniet dies domini et breuiabuntur dies propter 
 electos, quoniam sicut primus aduentus domini propter redimenda 
 peccata ita et secundus propter reprimenda delicta, ne 
 plures perfidiae errore labantur.

tunc pseudoprophetae, tunc 
 fames. lepete mihi Heliae tempora, et inuenies tunc prophetas 
 confusionis, tunc Zezabel, tunc famem, tunc ariditatem terrae. 
 qua ratione? quia abundauerat iniquitas, refrixerat caritas. 
 denique iustus in deserto, iniquus in regno.

Est et alius antichristus auctor huius, diabolus scilicet. 
 qui meam Hierusalem, meam animam, certe animam dei, 
 animam pacificam obsidere nitatur suae legionis exercitu. 
 non est enim conluctatio nobis aduersus carnem 
 et sanguinem, sed aduersus principatus et potestates, 
 aduersus mundi huius rectores, tenebrarum 
 harum. tunc est discessio, cum anima a se ipsa desciscit 
 et rursus, cum dominum cogitat, tremit atque turbatur. tunc 
 cum iste antichristus tenet, donec de medio fiat, iustitia 
 exulat, iniquitas regnat, tunc fides rara, ut ipse quasi addubitans 
 dominus dixit: tunc u ueniens filius hominis

 

 
 
 
 numquid inueniet fidem super terram? uel in nostra 
 utique terra uel in orbe terrarum. sic et alibi: dominus 
 respexit super filios hominum si est intellegens 
 aut requirens deum, non quia dubitet deus, sed quia ita F 
 rara erat in hominibus fides, ut secundum opinionem hominum 
 uideretur esse dubitandum.

ergo quando in medio templi est 
 diabolus, -desolatio abominationis est secundum Danihel prophetam, 
 cum autem unicuique laboranti Christi praesentia 
 spiritalis inluxerit, tollitur iniquus e medio, et incipit regnare 
 iustitia, quae omnem fidelium mentibus euacuat principatum.

est etiam tertius antichristus aut Arrius aut Sabellius, immo 
 omnes sunt antichristi qui praua nos interpretatione seducunt. 
 et ideo qui legit intellegat; qui intellegit non seducitur, 
 ut credat falsa pro ueris, more utique Iudaeorum, qui uerum 
 Christum negarunt, unde consequens erit ut credant uerum 
 esse qui falsus est. sic et Arriani quod negant Christo antichristo 
 non negabunt.

Uae illis quae in utero habent et ubera dant 
 in illis diebus! ergo conceptio criminosa est? atqui liberi 
 praemia nuptiarum sunt. et quomodo Sarram dominus benedixit, 
 et peperit? quomodo Anna orauit et genuit? quomodo 
 Rachel filios benedicta suscepit? numquid errauerunt

 

 
 
 
 prophetae, quoniam dominus errare non potuit? sed in prophetis 
 quoque dominus est locutus, et ideo nec illi errare potuerunt.

qui igitur quadrare poterit discordia litterarum? sed quia 
 ibi bellum est, conuertamur ad spiritum pacis; pax enim 
 dixit: mulier cum parturit, tristitiam habet, quia 
 uenit hora eius; cum autem pepererit, iam non 
 meminit tristitiae et subiecit: et uos modo quidem 
 tristitiam habetis, iterum autem uidebo uos et 
 gaudebit cor uestrum, ut ostenderet perfectorum esse 
 laetari, nutare infirmorum quasi adhuc incerta metuentium. 
 sed et hic in superioribus dixit: edebant e t bibebant, 
 nubebant et uxores ducebant, ligantes scilicet se in 
 hanc uitam et sollicitudinibus saecularibus uincientes. hae 
 sunt utique praegnates, quibus uae dicitur, quae aruinam 
 suae carnis extendant et quibus intimorum gressus pigrescat 
 animorum, effetae uirtutum fetaeque uitiorum.

sed nec illae 
 praegnates condemnationis exortes sunt, quae in bonorum 
 actuum molimine constitutae necdum aliquos suscepti operis 
 dedere processus. sunt enim et quae de dei timore concipiunt, 
 quae dicunt: de timore tuo concepimus et 
 parturiuimus. sed non omnes pariunt, non omnes perfecti, 
 non omnes possunt dicere: peperimus spiritum salutis 
 in terra, non omnes Mariae, quae de spiritu sancto Christum 
 concipiant, uerbum pariant. sunt enim quae abortiuum excludant 
 uerbum, antequam pariant, sunt quae in utero Christum

 

 
 
 
 habeant, sed nondum formauerint, quibus dicitur: filioli 
 mei, quos iterum parturio, donec formetur Christus 
 in uobis.. ergo qui adhuc in utero sunt parturiuntur quasi 
 inperfecti; iam illi perfectiores, quibus dicitur: ego uos 
 per euangelium genui.

multi patres per euangelium et 
 multae matres, quae Christum pariunt. quis mihi igitur Christi 
 monstret parentes? ipse monstrauit dicens: quae mihi est 
 mater aut qui fratres? qui fecerit uoluntatem 
 patris mei, qui in caelis est, ipse mihi et frater 
 et soror e t mater est. fac uoluntatem patris, ut Christi 
 mater sis. multae conceperunt Christum et non generauerunt. 
 ergo quae parit iustitiam Christum parit, quae parit sapientiam 
 Christum parit, quae parturit uerbum Christum parturit.

est etiam quae parturiuit iniustitiam et peperit iniquitatem. 
 istis uae praegnantibus, quae corpore graues ad 
 euadendum periculum pigriores sunt; istis uae, quibus futuri 
 partus, quo corpus omne concutitur, dolor integer his futuri 
 signa iudicii initia sunt dolorum.

Docuit etiam Moyses esse praegnatem, quam si duo conculcanerint 
 litigantes, abortum cito incidat. et ideo bona 
 femina litem fugiat, sequatur pacem, ut partum possit absoluere, 
 nec nouem mensuum tempus exspectet: uerbi partus 
 non in temporis, sed diligentiae plenitudine est. consummatus 
 autem in breui iustus inpleuit tempora 
 multa. at contra cito anima inperfecta calcatur et uerbum

 

 

 

 
 
 
 quod concepit amittit. sed uae illi qui scandalizauerit unum 
 de pusillis istis, uae ei qui praegnatem calcauerit! nam si 
 informe adhuc pignus excluserit, pecuniae iactura est; si 
 uero formatum, reddet animam pro anima, oculum 
 pro oculo, dentem pro dente, manum pro manu.

sed cur oculum aut manum, cum abortiuus et manum habeat 
 et oculum habeat, qui iam formatus excussus est? unde 
 apparet pro eo modo quo nocuit unumquemque damnandum. 
 si enim catecumenum quis uel haereticus uel schismaticus 
 tamquam de utero uel animae uel ecclesiae parturientis 
 excusserit, leuius punitur; si fidelem, grauius. et ideo cauendum 
 ne cum talibus litigando ecclesiam calces; stultas 
 enim et sine disciplina quaestiones deuita sciens 
 quia generant lites, quibus ecclesia quasi parturiens 
 totius corporis conculcatione uexatur.

ergo cito reple uentrem 
 tuum, ut citius possis partum edere. audi quomodo repleas 
 et quibus repleas: ex fructibus inquit oris sui uir inpleuit 
 uentrem suum, fructibus autem labi orum 
 suorum satiabitur.

De nutrientibus quoque docuit me Salomonis illud sublime 
 iudicium et illa duarum contentio feminarum, quod etiamsi 
 iam partus dolore sint absolutae, adhuc tamen confirmandorum\' 
 pignorum metu nutent, quia per temulentiam nutrientis somnuas

 

 
 
 
 obrepat, paruulum mater opprimat, neget suum, quaerat alienum. 
 sed et illa quae filium non peremit periclitatur suo, 
 quia iudicii haeret incerto.

ergo et nos, ne quasi inperfectorum 
 parentes operum aut iudicii dies aut mortis inueniat, paruulos 
 nostros ablactare properemus. ablactatus Isaac non fuit somno 
 matris obnoxius, et ideo epulum magnum exhibuit Abraham, 
 quando ablactauit filium. ablactatus Dauid retributionem animae 
 suae sperat; non enim Corinthius in primordio fidei escae 
 adhuc inualidus fortiori lacte potatur, sed iam pane solido 
 firmatu in plenitudinem perfectae aetatis adoleuerat. ergo 
 non sat est cura generandi, nisi suppetat efficacia nutriendi.

itaque et tibi tamquam Mariae uerbum dei crescat, sapientia 
 et aetate proficiat. quod ita fit, si omnia dicta iustitiae in 
 corde custodias nec senectutis tempus exspectes, sed in prima 
 aetate desponsata uiro iusto sapientiam sine corruptela corporis 
 tui cito concipias, cito parias, cito nutrias. uide mihi 
 Paulum hesterno persequentem, hodie credentem, die crastina 
 praedicantem.

Orate ne fiat fuga uestra hieme aut sabbato. 
 cum iudicii die uenturus sit dominus, ante quem ignis ardebit, 
 ignis autem uis aut semper eadem aut citius adurat aestate, 
 quomodo orandum dicit ne fuga nostra hieme fiat nisi forte 
 quia is qui in montes fugit frigus et glaciem, procellas et grandinem 
 delictorum timere non debet sed optare aestiuae lucis

 

 

 
 
 
 serenitatem ne lubrico corporis uestigia infirma a labantur?

unde et illa iam secura processu, iam firmis radicibus nixa 
 laetatur dicens: hiems abiit, tempus secandi aduenit; 
 hieme etenim arbores uentus suo honore dispoliat et asperitas 
 frigoris teneras frondes in speciem mortis interficit; uere 
 autem resurgunt semina et tamquam noua aestas naturae 
 uiridantis adolescit. uere pascha est, quando seruatus sum; 
 aestate est pentecoste, quando resurrectionis gloriam celebramus 
 ad instar futuri.

orandum etiam ne sabbato te, hoc 
 est ab operibus otiantem ueniens dominus deprehendat, et 
 ideo iuxta legem operare diem in diem et esto spiritu 
 feruenti et labore peruigili. nec otiosum illud quia scriptum 
 est: sabbato humiliabis animam tuam, et quia septuaginta 
 annis populus in captiuitate durauit, tunc uiolata religio, 
 obtrita libertas, pudicitia uulnerata. ergo tunc tibi emigrandum 
 ex hac uita, quando uirtutes uigent, uitia captiua sunt, non 
 quando captiua est anima, uigor eius et uirtus uacat, corporis 
 peccata dominantur.

Et erunt signa ins ole et luna et stellis. et 
 prophetiae uera series et integra causa mysterii quod et 
 captiui Iudaei secundo in Babyloniam Assyriamque ducentur, 
 captiui in toto erunt orbe, qui negauerunt Christum, et 
 Hierusalem quae uidetur-ab hostili exercitu calcabitur cadentibus 
 Iudaeis in ore gladii et Iudaea omnis a nationibus 
 credituris subicietur in ore gladii spiritalis, qui est sermo 
 bis acutus, et fient signa diuersa in sole et luna et stellis.

quae signa secundum Matthaeum euidentius exprimuntur.

 

 
 
 
 tunc inquit sol obscurabitur et luna non dabit lumen 
 suum et stellae cadent. plurimis enim a religione de- 
 deficientibus clara fides obscurabitur nube perfidiae, quia mihi 
 sol ille caelestis mea fide uel minuitur uel augetur. quemadmodum 
 si plurimi radios mundani solis aspiciant, pro captu 
 uidentis aut pallidior sol uidetur aut clarior, ita pro deuotione 
 credentis unicuique spiritale lumen infunditur. et quemadmodum 
 menstruis cursibus luna uel terrae oppositu, cum 
 fuerit e regione solis, uanescit, sic et sancta ecclesia, cum 
 lumini caelesti uitia carnis obsistunt, fulgorem diuini luminis 
 de Christi radiis non potest mutuari. namque in persecutionibus 
 lucem dei solus plerumque amor uitae huius excludit.

cadent 
 stellae, illi utique resurrectionis gloria iam micantes, illi 
 uiri sicut luminaria in saeculo uerbum uitae 
 continentes, illi uiri, de quibus Abrahae dictum est quia 
 sicut caelum fulgeret et stellae, sic et semen eius. excident 
 ergo hominibus patriarchae, excident prophetae, si persecutionis 
 acerbitas conualescat. quae oportet fieri, donec ecclesiae in 
 omnibus uirtutum, in singulis plenitudo cumuletur; sic enim 
 probantur boni, sic produntur infirmi. ergo uarii animorum 
 aestus ita graues erunt, ut delictorum multitudine male 
 consciis futuri iudicii metu sacri in nobis ros fontis arescat; 
 aret enim perfidia, fides rorat.

Nam uirtutes in caelo conmouebuntur, et tunc 
 25 uidebunt filium hominis uenientem in nubibus. 
 fortasse quemadmodum -domini exspectatur aduentus, ut eius 

 

 
 
 
 praesentia in toto fiat uel hominis orbe uel mundi, quae 
 fit utique in singulis, cum omnibus affectibus receperis 
 Christum, sic etiam uirtutes caelorum aduentu domini salutaris 
 ac reditu - est enim uirtutum dominus - augmentum 
 gratiae consequantur necesse est et plenitudine diuinitatis 
 propius se infundente moueantur.

sunt etiam uirtutes caelorum, 
 quae enarrant gloriam dei, et quae pleniore Christi 
 infusione moueantur, uirtutes spiritales, quae uident Christum. 
 docuit nos Dauid quemadmodum hae moueantur uirtutes 
 dicens: accedite ad me et inluminamini. docuit 
 etiam Paulus quemadmodum Christum uideas;

cum enim 
 conuersus fueris ad dominum, aufertur uelamen, 
 et uides Christum. uides illum in nubibus. non equidem 
 puto quod in caligine tenebrosa et horrore pluuiali Christus 
 adueniat - nubes enim uidentur, caelum utique caliganti 
 horrore subtexunt, et quomodo in sole tabernaculum posui 
 t suum, si pluuialis erit eius aduentus?

- sed sunt nubes 
 quae quia sic oportet caelestis obtexunt mysterii claritatem, 
 sunt nubes quae rore gratiae spiritalis umescant. aspice nubem 
 in ueteri testamento: in columna inquit nubis loquebatur 
 ad eos. per Moysen utique loquebatur, per Iesum Naue, qui 
 solem statuit, ut plenioris acciperet luminis claritatem. ergo 
 Moyses et Iesus Naue nubes sunt. aspice quia uiri sancti

 

 
 
 
 nubes sunt, qui sicut nubes uolant et quasi columbae 
 cum pullis. super me nubes sunt Esaias, Ezechihel, qui 
 mihi per Cherubin et Seraphin sanctitatem diuinae trinitatis 
 ostendunt, nubes sunt omnes. in his nubibus uenit Christus, 
 uenit in nube in Canticis canticorum serena nube et sponsi 
 refulgens laetitia, uenit et in nube leui incarnatus ex uirgine; 
 uidit enim propheta sicut nubem uenire ab oriente. et bene 
 lenem nubem dixit, quam terrena uitia non grauarent. uide 
 nubem. in quam sanctus spiritus superuenit et uirtus altissimi 
 obumbrauit.

cum ergo apparuerit Christus in nubibus, conci 
 dent s e tribus terrae; est enim quidam ordo criminum 
 et series peccatorum, quae Christi dirimatur aduentu.

Uidete ficulneam et omnes arbores. cum producunt 
 ex se fructum, scitis quia prope est aestas. 
 diuerso quidem modo in unum tamen concurrere uidetur 
 euangelistarum sententia. Matthaeus enim de sola dixit ficulnea, 
 cum ramus eius tener fuerit, hic de arboribus omnibus. uerum 
 siue cum fructus in omnibus uirescit arboribus et ficulnea 
 fecunda iam floret, ut omnis lingua confiteatur deo confitente 
 etiam populo Iudaeorum, sperare domini debemus aduentum, 
 quo tamquam temporibus aestiuis resurrectionis fructus metentur, 
 siue cum leuem fragilemque iactantiam homo iniquitatis 
 tamquam folia synagogae ramus induerit, conicere debemus 
 adpropinquare iudicium; nam remunerari fidem dominus-et 
 delinquendi finem adferre festinat.

duplicem igitur habet figuram 

 

 
 
 
 hic ficulnea, uel cum dura mitescunt uel cum peccata luxuriant. 
 nam per fidem credentium quae arebant ante florebunt et per 
 gratiam delictorum peccatores gloriabuntur. ibi fructus est 
 fidei, hic perfidiae lasciuia. fructum mihi ficulneae agricolae 
 euangelici cultura promittit. desperare non debemus, si foliis 
 ficulneae peccatores se tamquam fraudis ueste texerunt, ut 
 conscientiam uelarent; ergo folia suspecta sine fructu. tales 
 uestes paradisi exules habent.

Ecce introeuntibus uobis in ciuitatem occurret 
 uobis homo amphoram aquae portans. bonum est 
 considerare ubi dominus pascha faciat. secundum Matthaeum 
 habes: ite e in ciuitatem ad quendam. primum maiestatem 
 diuinitatis aduerte. cum discipulis loquitur et iam nouit quid 
 alibi sit futurum. deinde dignationem eius intuere, quia non 
 persona diuitis aut potentis eligitur, sed pauper ambitur et 
 angustum hospitium pauperis amplis nobilium aedibus antefertur. 
 ite e inquit ad quendam. sciebas, domine, nomen 
 eius, cuius sciebas ministerium, sciebas ministerium, cuius 
 sciebas occursum, sed ideo sine nomine designatur, ut ignobilis 
 aestimetur. nihil hic conpositum, ubi non exprimitur persona, 
 sed causa. secundum Marcum autem lagunam aquae 
 portans.

hic ergo apostolis mandatur sequendus. et quomodo 
 pater familias? ut agnoscas sanctitatis definitionem esse, 
 non census. quomodo in superioribus habens stratum? ut 
 magnum meritum eius aduertas, in quo dominus cum discipulis 
 sublimium uirtutum eius delectatione l\'equiesceret. utinam

 

 
 
 
 ergo mihi contingat amphoram aquae portare, contingat lagunam 
 aquae portare, quam portat pater familias habens in superioribus 
 stratum magnum. quid est enim amphora nisi mensura perfectior 
 non mediocrem mensuram habens? dominus mensuram 
 inquit bonam conmotam super effluentem dabunt 
 uobis.

nam de aqua quid loquar? super aquam ante ipsos 
 mundi natales sanctus, ut legitis, spiritus ferebatur.s o aqua, 
 quae humano aspersum sanguine, ut praesentium lauacrorum 
 figura praecederet. orbem terrarum lauisti!s o aqua, quae sacramentum 
 Christi esse meruisti, quae lanas omnia nec lauaris! 
 tu incipis prima, tu conples perfecta mysteria. a te principium, 
 in te finis, uel potius tu facis ut finem nesciamus. per te 
 faetor tabidae carnis aboletur et pereuntia situ uiscera asperso 
 sale in multam seruantur aetatem. per te arentibus aestu 
 corporibus dulcis ad gratiam, salutaris ad uitam, suauis ad 
 uoluptatem potus infunditur, tu nomen prophetis et apostolis, 
 tu nomen saluatori dedisti - illi nubes caeli, illi sal mundi, 
 ille fons uitae est -, quae montibus pressa non clauderis, 
 quae scopulis inlisa non frangeris, quae terris infusa non 
 deficis, sed intimis scaturriens uenis aut spiritum inclusa 
 uitalem inhalas aut sucum diffusa fertilem praestas aut rigatum 
 superfusa adcommodum subministras, ue siccatis exanimata 
 uitalibus sollemnes neget terra prouentus. omnium elementorum 
 substantia, caelum aer mare terra te reddunt. te prophetico 

 

 
 
 
 percussa tactu, ut sitientium rigares corda populorum, euomuit 
 petra, te, cum de latere saluatoris erumperes, percussores 
 uiderunt et crediderunt, et ideo regenerationis nostrae de 
 tribus una es testibus; tres enim testes sunt, aqua, 
 sanguis et spiritus, aqua ad lauacrum, sanguis ad pretium, 
 spiritus ad resurrectionem.

Et ego quidem dispono uobis, sicut disposuit 
 mihi pater regnum. regnum dei non est de hoc mundo. 
 non ergo aequalitatis homini ad deum, sed similitudinis, 
 aemulatio est; solus enim Christus est plena imago dei propter 
 expressam in se paternae claritudinis unitatem; iustus autem 
 homo ad imaginem dei est, si propter imitandam diuinae 
 conuersationis similitudinem mundum hunc dei cognitione 
 contemnat uoluptatesque terrenas uerbi perceptione despiciat 
 quo alimur in uitam. unde et corpus Christi edimus, ut uitae 
 aeternae possimus esse participes. non enim uictus et potus 
 nobis praemii loco spondetur et honoris, sed communicatio 
 gratiae caelestis et uitae, neque duodecim throni tamquam 
 aliqua corporalis sunt receptacula sessionis, sed quia secundum 
 diuinam similitudinem iudicat Christus cognitione cordium, 
 non interrogatione factorum uirtutem remunerans inpietatemque 
 condemnans, ita et apostoli in iudicium spiritale formantur 
 remuneratione fidei, et exsecratione perfidiae, uirtute errorem 
 redarguentes, sacrilegos odio persequentes.

conuertamur igitur

 

 
 
 
 et caueamus ne in perditione aliqua inter nos de praelatione 
 possit esse contentio; si enim contendebant apostoli, non excusationi 
 obtenditur, sed cautioni proponitur. si Petrus aliquando 
 conuertitur, quia primam domini secutus est uocem, 
 quis potest dicere cito se esse conuersum? caue ergo iactantiam, 
 caue saeculum; ille enim confirmare iubetur fratres 
 suos qui dixit: omnia reliquimus et secuti sumus te.

deinde contuendum est quia non omnis honorificentiae studio 
 humilitas definitur; potes enim deferre alicui propter saeculi 
 gratiam, potentiae metum utilitatisque contuitum. tua aedificatio 
 quaeritur, non alterius honor, et ideo una datur omnibus 
 forma sententiae, ut non de praelatione iactantia sit, sed de 
 humilitate contentio, eoque se dominus proponit imitandum. 
 egebamus omnium, ipse nullo, et tamen praebuit se humilitatis 
 auctorem, cum discipulis ministraret. quod utique faciebat non 
 studio utilitatis, sed exercitatione uirtutis.

Petrus autem etsi 
 spiritu promtus, corporis tamen adhuc infirmus adfectu denuntiatur 
 dominum negaturus; neque enim poterat diuinae 
 constantiam intentionis aequare. passio domini aemulos habet, 
 pares non habet. ita non reprehendo quod negauit, laudo quod 
 fleuit. aliud commune condicionis est, aliud speciale uirtutis. 
 et ideo instruitur ad cauendum, non cogitur ad negandum.

Qui [non] habet inquit sacculum tollat, similiter 
 et peram et qui non habet uendat tunicam suam

 

 
 
 
 et emat sibi gladium. cur emere iubes, qui ferire me 
 -a---.....prohibes? 
 cur haberi praecipis quem uetas promi? nisi forte 
 ut sit parata defensio, non ultio necessaria, ut uideare potuisse 
 uindicari, sed noluisse. lex tamen referire me non uetat et 
 ideo fortasse Petro duos gladios offerenti sat est dicis, 
 quasi licuerit usque ad euangelium, ut sit in lege aequitatis 
 eruditio, in euangelio bonitatis perfectio.

multis hoc iniquum 
 uidetur, sed non iniquus dominus, qui cum se posset ulcisci, 
 maluit inmolari. est etiam gladius spiritalis, ut uendas patrimonium, 
 emas uerbum, quo mentis penetralia uestiuntur. est 
 etiam gladius passionis, ut exuas corpus et inmolatae carnis 
 exuuiis ematur tibi sacri corona martyrii, quod ex benedictionibus 
 dominicis colligere potes, qui summam omnium coronam, si 
 quia persecutionem patiatur pro iustitia, praedicauit. denique 
 ut scias quia de passione locutus est, ne turbaret discipulorum 
 animos, de se exemplum protulit, dicens:

quoniam hoc 
 quod scriptum est oportet impleri in me, quod et 
 cum iniustis deputatus est. mouet tamen adhuc quod 
 duos gladios discipuli protulerunt, ne forte unum noui, unum 
 ueteris testamenti, quibus aduersum diaboli armamur insidias. 
 denique dicit dominus: sat est quasi nihil desit ei 
 quem utriusque testamenti doctrina munierit.

Pater, si possibile est, transfer a me calicem 
 hunc. haerent plerique hoc loco, qui tristitiam saluatoris ad 
 argumentum inolitae potius a principio quam susceptae ad

 

 
 
 
 tempus infirmitatis inclinant et naturalis sensum cupiunt 
 detorquere sententiae. ego autem non solum excusandum non 
 puto, sed etiam nusquam magis pietatem eius maiestatemque 
 demiror; minus enim contulerat mihi, nisi meum suscepisset 
 affectum. ergo pro me doluit, qui pro se nihil habuit 
 quod doleret, et sequestrata delectatione diuinitatis aeternae 
 taedio meae infirmitatis adficitur. suscepit enim tristitiam 
 meam, ut mihi suam laetitiam largiretur, et uestigiis nostris 
 descendit usque ad mortis aerumnam, ut nos suis uestigiis 
 reuocaret ad uitam. confidenter ergo tristitiam nomino, quia 
 crucem praedico; neque enim speciem incarnationis suscepit, 
 sed ueritatem. debuit ergo et dolorem suscipere, ut uinceret 
 tristitiam, non excluderet. neque enim habent fortitudinis 
 laudem, qui stuporem magis uulnerum tulerint quam dolorem; 
 homo enim in plaga et sciens inquit ferre infirmitates.

nos uoluit erudire, ut quia in Ioseph didiceramus carcerem 
 non timere, mortem uincere disceremus in Christo et quod 
 est amplius quemadmodum futurae mortis maestitiam uinceremus. 
 quomodo enim te imitaremur, domine Iesu, nisi sequeremur 
 ut hominem, nisi mortuum crederemus, nisi uulnera 
 uidissemus? quemadmodum discipuli crederent fuisse moriturum, 
 nisi morituri tristitiam conperissent? sic adhuc dormiunt 
 et nesciunt dolere, pro quibus Christus dolebat; ita enim 
 legimus quia peccata nostra portat et pro nobis 
 dolet. doles ergo, domine, non tua, sed mea uulnera, non 
 tuam mortem, sed nostram infirmitatem: et nos aestimauimus 
 te esse in doloribus, cum tu non pro te, sed pro me doleres;

 

 
 
 
 infirmatus enim es, sed propter peccata nostra, non 
 quia tibi illa infirmitas erat ex patre adsumta, sed pro me 
 suscepta, quia mihi proderat ut eruditio pacis nostrae esset 
 in te et liuore tuo uulnera nostra sanares.

sed quid mirum 
 si pro omnibus doluit qui pro uno fleuit? quid mirum si 
 moriturus pro omnibus taedeat, qui Lazarum resuscitaturus 
 illacrimat? sed et ibi piae sororis lacrimis commouetur, quia 
 mentem humanam tangebant, et hic alto operatur affectu, ut 
 quia in carne sua peccata nostra perimebat, maerorem quoque 
 animae nostrae suae animae maeror aboleret. et fortasse ideo 
 tristis est, quia post Adae lapsum tali transitu nobis erat ex 
 hoc saeculo recedendum, ut mori esset necesse: deus enim 
 mortem non fecit nec laetatur perditione uiuorum 
 et ideo fastidit quod ipse non fecit.

Denique ait: transfer a me calicem istum, quasi 
 homo mortem recusans, quasi deus sententiam suam seruans; 
 oportet enim mori nos saeculo, ut resurgamus deo, ut iuxta 
 diuinam sententiam lex maledictionis resoluto in terrae limum 
 naturae fine soluatur.

quod autem ait: non mea uoluntas, 
 sed tua fiat, suam ad hominem rettulit, patris ad diuinitatem; 
 uoluntas enim hominis temporalis, uoluntas diuinitatis 
 aeterna. non alia uoluntas patris, alia filii; una enim uoluntas, 
 ubi una diuinitas. disce tamen deo esse subiectus, ut non 
 quod ipse uis eligas, sed quod deo scias esse placiturum.

deinde uerborum ipsorum proprietatem consideremus: tristis 
 est anima mea et alibi: nunc anima mea turbata est

 

 
 
 
 ualde - non ergo suscipiens, sed suscepta turbatur; anima 
 enim obnoxia passionibus, diuinitas libera - denique : spiritus 
 promtus, caro autem infirma. tristis autem est non 
 ipse, sed anima. non est tristis sapientia, non diuina substantia, 
 sed anima; suscepit enim animam meam, suscepit corpus 
 meum. non me fefellit, ut aliud esset et aliud uideretur: 
 tristis uidebatur et tristis erat non pro sua passione, sed pro 
 nostra dispersione. denique ait: percutiam pastorem et 
 dispergentur oues gregis. tristis erat, quia nos paruulos 
 relinquebat. ceterum quam constanter se morti obtulerit scriptura 
 declarat, quandoquidem querentibus occurrit, turbatos confirmauit, 
 trepidos prouocauit, proditorem osculi dignatione suscepit.

nec illud distat a uero, si tristis erat pro persecutohbus 
 suis, quos sciebat in malis sacrilegii poenas daturos. et ideo 
 dixit: transfer hunc calicem a me, non quia dei filius 
 mortem timebat, sed quia uel malos perire nolebat. denique 
 ait: domine, ne statuas illis hoc peccatum, ut passio 
 sua esset omnibus salutaris.

Iuda, osculo filium hominis 
 tradis? magna diuinae significatio potestatis, magna disciplina 
 uirtutis. et consilium proditionis aperitur et adhuc patientia 
 non negatur. ostendisti, domine, quem proderet, dum occulta 
 manifestas. ostendisti etiam quem traderet, dum dicis: filium 
 hominis, quia caro, non diuinitas diuinitas conprehenditur. illud tamen

 

 
 
 
 plus confutat ingratum quod eum tradiderit, qui cum esset 
 dei filius, propter nos tamen filius hominis esse uoluisset, quasi dicat: propter te suscepi, ingrate, quod tradis. en hypocrisin! 
 ergo per interrogationem pronuntiandum puto, quasi 
 amantis adfectu corripiat proditorem: Iuda, osculo filium 
 hominis tradis? hoc est: amoris pignore uulnus infigis et 
 caritatis officio sanguinem fundis et pacis instrumento mortem 
 inrogas? seruus dominum, discipulus prodis magistrum, electus 
 auctorem? hoc est illud: utilia uulnera amici quam 
 uoluntaria oscula inimici. proditori hoc, pacifico uero 
 quid dicitur?

osculetur me ab osculis oris sui. et 
 osculatus est, non quo simulare nos doceat, sed ut neque ! 
 proditionem refugere uideretur et plus adficere proditorem, 
 cui amoris officia non negaret; scriptum est enim: cum 
 odientibus pacem eram pacificus.

et signo dato inquit 
 ab his qui cum fustibus uenerant conprehenditur. sed dominum 
 omnium mysteria, non arma tenuerunt. denique locutus est 
 et ceciderunt retrorsum. quo mihi legiones angelorum, quo 
 caelestem exercitum? uox domini sola plus terret. hanc ille ad\' 
 demonstrandum diuinae maiestatis indicium qui in pectore 
 Christi recumbebat elegit. uolenti ergo inicit manus turba, ! 
 nectuntur uincula.s o amentes o perfidi! non sic conprehenditur 
 sapientia, non sic tenetur iustitia.

Nec discipulorum studia defuerunt. denique Petrus eruditus 
 in lege, promtus adfectu, qui sciret Fineae reputatum ad 
 iustitiam quod sacrilegos peremisset, percussit principis seruum. 
 sed dominus uulnera cruenta detorsit, mysteria diuina subiecit, 
 ut seruus principis mundi, hoc est non naturae conditione 
 sed culpae saecularium famulus potestatum, auris suae uulnus 
 exciperet, quia non audisset uerba sapientiae. omnis deinde 
 qui facit peccatum seruus est peccati. peccatis 
 inquit uestris uenditi estis. uenditio propter peccata 
 nostra, propter bonitatem autem dei redemtio peccatorum. 
 aut si Petrus uolens percussit aurem, docuit quod aurem 
 habere in specie non deberent, quam in mysterio non haberent. 
 sed bonus dominus et ipsi refundit auditum secundum prophetica 
 dicta demonstrans et ipsos, si conuertantur, posse 
 sanari qui in passione domini uulnerati sunt, eo quod omne 
 peccatum fidei mysteriis abluatur.

tollit ergo Petrus aurem. 
 quare Petrus? quia ipse est qui accepit claues regni caelorum; 
 ille enim condemnat qui et absoluit, quoniam ligandi idem 
 et soluendi adeptus est potestatem. tollit autem aurem male 
 audientis, tollit autem gladio spiritali aurem interiorem male 
 intellegentis.

Caueamus ne cui tollatur auricula. legitur passio domini: 
 si ad diuinitatem eius referimus infirmitatem corporeae passionis, 
 exciditur auricula et exciditur a Petro, qui non passus est 
 Christum prophetam aestimari, sed dei filium docuit fideli

 

 

 

 
 
 
 confessione signari. ergo cum legimus teneri Iesum, caueamus 
 ne ab aliquo audiamus, et putemus eum secundum diuinitatem 
 teneri, teneri inuitum, teneri quasi infirmum. tenetur quidem 
 et, ut dixit Iohannes, ligatur secundum corporis ueritatem, 
 sed uae illis qui ligant uerbum! ligant enim qui tantummodo 
 Christum hominem putant. ligant qui praescium non putant. 
 qui omnipotentem non confitentur. mala uincula Iudaeorum, 
 quibus non Christum ligant, sed se ipsos adligant. ligatur 
 autem in domo non pii alicuius et iusti, sed in domo Caiphae, 
 hoc est in inpia domo, ubi etiam moriturus pro omnibus 
 prophetatur. quam amentes igitur qui beneficia confitentur et 
 beneficiorum auctorem persecuntur!

ideo aurem perdunt, quia 
 perdiderunt auditus profectum. multi non habent qui habere se 
 credunt. in ecclesia omnes habent, extra ecclesiam non habent. 
 aut fortasse ideo. aurem tulit, ne amplius delinquerent 
 audientes, qui audita seruare non possent. sic et aliquando 
 confudit dominus linguas exstruentium turrem, ne se audirent 
 et opus suae inpietatis augerent.

conprehende, si potes, quomodo 
 ad dexterae salutaris adtactum fugiat dolor at uulnera 
 non medicamento aspersa, sed tactu obducta sanentur.

 

 
 
 
 operatorem suum limus agnoscit et operatricem suam domini manum 
 sequitur caro; quomodo uult enim opus suum creator instaurat. 
 sic et alibi caeco illi uisus luto supra oculos inlinito, quasi 
 in naturam redierit, reformatur. iubere potuit, sed operari 
 maluit, ut cognoscamus ipsum esse qui e limo terrae corporis 
 membra nostri uariis apta formauit officiis et infuso uigore 
 mentis animauit.

uenerunt ergo et conprehenderunt eum grauins 
 perituri studii sui fructu nec intellexerunt infelices mysterium 
 nec uenerati sunt tam clementem pietatis affectum, quod etiam 
 hostes suos non passus est uulnerari. illi iusto mortem inferebant, 
 persecutorum uulnera iste sanabat.

Petrus uero 
 sequebatur a longe. et bene a longe sequebatur iam 
 proximus negaturo; neque enim negare potuisset, si Christo 
 proximus adhaesisset. sed fortasse et in hoc nobis maxima 
 sit admiratione reuerendus, quod dominum non reliquit, etiam 
 cum timeret. metus naturae est, cura pietatis. alienum quod 
 timet, suum quod non fugit. quod sequitur deuotionis, quod 
 negat obreptionis. conmune quod labitur, fidei quod paenitet. 
 iam in domo principis sacerdotum ignis ardebat; accessit 
 Petrus, ut calefaceret se, quia clauso domino calor mentis 
 etiam in ipso refrixerat.

quid sibi uult quod prima eum prodit 
 ancilla, cum uiri utique magis eum potuerint recognoscere, 
 nisi ut et iste sexus peccasse in necem domini uideretur, ut 
 et iste sexus redimeretur per domini passionem? et ideo mulier 
 resurrectionis accepit prima mysterium et mandata custodit, 
 ut ueterem praeuaricationis aboleret errorem.

Petrus ergo proditus negat -— ponamus enim negasse Petrum, 
 quia dixit dominus: ter me negabis, et malo negasse 
 Petrum quam dominum fefellisse -; quid negauit? quod promisit 
 incaute. deuotionem considerauit, non respexit condicionem 
 multatus, quia dixit se animam ponere, quod non humanae 
 infirmitatis, sed diuinae est potestatis. cum tam grauem 
 inprudentis sermonis multam luerit quanta est poena perfidiae!

Ubi tamen negat Petrus? non in monte, non in templo, 
 non in sua domo, sed in praetorio Iudaeorum, in domo principis 
 sacerdotum. ibi negat, ubi ueritas non est; ibi negat, 
 ubi Christus captus, ubi Iesus ligatus est. quidni erraret, quem 
 intromisit ostiaria et interrogauit ostiaria Iudaeorum? male 
 Eua induxit Adam, male Petrum introduxit femina; sed ille 
 in paradiso labitur, ubi non ueniabilis culpa, hic in praetorio 
 Iudaeorum, ubi difficilis innocentia. illi interdictus lapsus, 
 huic praedictus error. ille commissus huic praeiudicauit, hic 
 illum resoluit.

consideremus etiam quo in statu neget. frigus 
 frigus erat ubi Iesus non agnoscebatur, ubi non erat qui 
 lucem uideret, ubi negabatur ignis consumens. frigus ergo 
 erat mentis, non corporis. denique ad carbones stabat Petrus, 
 quia algebat adfectu. mala flamma Iudaica: urit, non calefacit. 
 malus focus, qui quandam etiam sanctorum mentibus fuliginem 
 erroris aspergit, iuxta quem etiam Petri interiores oculi caligarunt, 
 illi oculi non carnis et sanguinis, sed oculi mentis, 25 

 

 
 
 
 quibus Christum uidebat.

dicit aliquis: tu ludaeorum etiam 
 elementa condemnas? non condemno elementa, quia non sunt 
 Iudaeorum, sed alia est quam condemno flamma perfidiae. 
 hanc flammam condemno Iudaeorum diuina secutus oracula; 
 dicit enim dominus: argentum uestrum reprobum reprobum est. 
 si argentum reprobum Iudaeorum est, et focus reprobus 
 Iudaeorum est. denique foco et auro Iudaeorum caput uituli 
 figuratum est, hoc est sacrilegii principatus.

Sed uideamus negandi tenorem, quem inter euangelistas 
 uideo esse diuersum. ita nouum fuit Petrum potuisse peccare, 
 ut peccatum eius nec ab euangelistis potuerit conprehendi. 
 Petrum itaque prodenti ancillae quod ex illis esset qui cum 
 Iesu Galilaeo erant prima uoce Matthaeus posuit respondisse: 
 nescio quid dicas. hoc etiam Marcus, qui secutus est 
 Petrum et ex ipso potuit uerius cognoscere. prima uox negantis 
 est Petri, qua tamen non negare dominum, sed a proditione 
 se separasse mulieris uidetur.

quid tamen negauerit considera. 
 ex illis utique se esse qui cum Iesu Galilaeo erant uel, ut 
 Marcus posuit, cum Iesu Nazareno. numquid negauit cum 
 dei fuisse se filio? hoc est dicere: nescio Galilaeum, nescio 
 Nazarenum, quem dei filium noui. habeant homines locorum 
 uocabula, dei filium patria non potest nuncupare, cuius maiestatem

 

 
 
 
 locus nullus includit. et ut scias hoc uerum esse, etiam exemplo 
 probatur; nam alibi cum interrogaret dominus discipulos: 
 quem me dicunt esse homines, filium hominis? 
 alii Helian, alii Hieremian dixerunt aut unum ex prophetis, 
 Petrus autem ait: tu es Christus filius dei uiui. conplexus 
 et ibi negauit quia Christum non hominis filium, sed 
 dei maluit confiteri? certe quid hic putamus ambiguum, quod 
 etiam Christus probauit?

et aliud accipe. interrogatus enim 
 Petrus: et tu ex illis es qui cum Iesu Galilaeo erant? 
 uerbum aeternitatis refugit - non enim erant qui esse coeperunt 
 - hoc est dicere: ille solus erat qui in principio erat.

denique ait: non sum ego; illius est enim esse qui semper 
 est. unde et Moyses ait: qui est misit me. rursus cum 
 urgueretur quod ex illis esset, secundum Marcum negauit, ut 
 scias euangelistam ueritati quam gratiae plus dedisse, sed 
 tamen negauit ex illis se esse, non Christum negauit. negauerit 
 hominum consortia, non dei gratiam. negauerit ex illis se esse 
 qui cum Galilaeo erant, non negauit cum dei filio.

denique 
 secundum Matthaeum proditus quod cum Iesu Nazareo fuisset 
 ait: nescio hominem. hoc idem et in tertia uoce uterque, 
 de quibus proposuimus, euangelistae cum iuramento eum 
 respondisse posuerunt quia nesciret hominem. et bene negauit 
 hominem, quem sciebat deum. denique ubi iusiurandum est, 
 cauta responsio est. nam etsi negauit Petrus, non tamen

 

 
 
 
 perierauit, quia nec dominus perieraturum esse memorauerat. 
 quodsi in Petro dubium est, quam periculosum est iusiurandum!

Iohannes autem sic posuit quoniam interrogatus ab ancilla 
 Petrus utrum ex discipulis esset illius hominis prima uoce 
 responderit: non sum; non enim erat hominis apostolus, qui 
 erat Christi. denique et Paulus hominis apostolum se esse 
 negauit dicens: Paulus apostolus non ab hominibus 
 neque per hominem, sed per legum Christum et 
 deum patrem. sed ne uideretur ambiguum aliquod in incarnationis 
 adferre, subiecit: qui suscitauit eum a mortuis, 
 ut et hominem credas, cum deum ante credideris. quod alibi 
 quoque eodem tenore custodit, ubi dicit: unus enim deus 
 et unus mediator dei et hominum homo Christus 
 Iesus. prius utique mediatorem dei quam hominum nuncupauit; 
 non enim sat est utrumque credere, nisi fidei ordo seruetur.

concordat igitur ubique responsio; nam qui dixit: nescio 
 hominem, aequum erat ut interrogatus utrum esset ex 
 discipulis hominis diceret: non sum. itaque non Christi discipulum 
 se negauit, sed hominis negauit esse discipulum. itaque 
 et Petrus et Paulus hominem negauerunt, quem dei filium 
 fatebantur. quod sensit Petrus et Paulus expressit; hinc et 
 ille profecit. error Petri doctrina iustorum est et titubatio 
 Petri omnium petra est. denique super undas titubat, sed 
 dexteram porrigit Christo, in monte cadit, sed leuatur a Christo; 
 titubauit idem Petrus in mari, sed ambulauit. firmior titubatio

 

 
 
 
 Petri quam nostra est firmitudo. ibi cadit, quo nullus ascendit, 
 ibi nutat, ubi nemo ambulat. et tamen inter undas licet titubat, 
 non labitur, nutat, non cadit, fluitat, non praecipitatur. et si 
 cecidit, in monte tamen cecidit, sed felicius ille cecidit quam

alii steterunt, felicius cecidit, quem Christus leuauit, iterum 
 autem interrogatum quod ex discipulis eius esset Iohannes 
 scripsit negasse. et bene negauit, quia ex eius dicebatur esse 
 discipulis, quem hominem in superioribus sunt locuti.

nam et 
 tertio quod cum illo uisus esset negauit, hoc et de superioribus 
 deriuatur: cum illo quem hominem nuncupatis non fui. sed a 
 dei filio non recessi.

Lucas quoque scripsit Petrum interrogatum 
 utrum ex illis esset respondisse prima uoce: non noui illum. 
 et bene dixit. temerarium quippe erat, ut diceret quia nouerat 
 eum, quem mens humana non potest conprehendere; nemo 
 enim nouit filium nisi pater. rursus secunda uoce secundum 
 Lucan idem Petrus ait: non sum ego; maluit uidelicet 
 se negare quam Christum. aut quia uidebatur negare 
 Christi societatem, utique se negauit. certe cum de homine 
 negat, in filium peccauit hominis, ut remitteretur ei, non in 
 spiritum sanctum. tertio quoque interrogatus ait: nescio 
 quid dicas, hoc est: sacrilegia uestra nescio.

Sed nos excusamus, ipse non excusauitj non enim sat est 
 inuoluta responsio confitentis Iesum, sed aperta confessio. 
 quid prodest uerba inuoluere, si uideri uis denegasse? et ideo 
 Petrus non de industria sic respondisse inducitur, quia postea

 

 
 
 
 recordatus est, et tamen fleuit. maluit enim ipse suum accusare 
 peccatum, ut iustificaretur fatendo quam grauaretur negando 
 - iustus enim in principio accusator est sui - et 
 ideo fleuit. quare fleuit? quia culpa obrepsit ei. ego soleo 
 flere. si culpa mihi desit, hoc est si non me uindicem, si 
 non obtineam quod inprobe cupio; Petrus doluit et fleuit, 
 quia errauit ut homo. non inuenio quid dixerit, inuenio quod 
 fleuerit. lacrimas eius lego, satisfactionem non lego; sed quod 
 non potest ablui potest. lauent lacrimae delictum. 
 quod uoce pudor est confiteri. et ueniae fletus consulunt et 
 uerecundiae. lacrimae sine horrore culpam loquuntur, lacrimae 
 crimen sine offensione uerecundiae confitentur, lacrimae ueniam 
 non postulant et merentur. inueni cur tacuerit Petrus, ne tam 
 cito ueniae petitio plus offenderet, ante flendum est, sic precandum.

bonae lacrimae, quae lauant culpam. denique quos lesus 
 respicit plorant. negauit primo Petrus et non fleuit, quia non 
 respexerat dominus, negauit secundo: non fleuit, quia adhuc 
 non respexerat dominus. negauit et tertio: respexit Iesus et 
 ille amarissime fleuit. respice, domine Iesu, ut sciamus nostrum 
 deflere peccatum. unde etiam lapsus sanctorum utilis. nihil 
 mihi nocuit quod negauit Petrus, profuit quod emendauit. 
 didici cauere adloquia perfidorum. Petrus inter Iudaeos negauit, 
 Salomon contubernio gentili deceptus errauit.

fieuit ergo et

 

 
 
 
 amarissime Petrus, fieuit ut lacrimis suum posset lauare 
 delictum. et tu si ueniam uis mereri, dilue culpam lacrimis 
 tuam; eodem momento, eodem tempore respicit te Christus. 
 si in aliquo fortassis labaris, quia secretorum tuorum testis 
 adsistit, respicit ut recorderis et fatearis errorem. imitare 
 Petrum dicentem alibi tertio: domine, tu scis quia diligo 
 t e. etenim quia tertio negauerat, tertio confitetur, sed negauit 
 in nocte, confitetur in die.

haec autem ideo scripta sunt, ut 
 sciamus neminem iactare se debere; nam si Petrus lapsus 
 est, quia dixit: etsi alii scandalizati fuerint, ego 
 non scandalizabor, quis alius iure de se praesumat? denique 
 et Dauid, quia dixerat: ego dixi in mea abundantia: 
 non mouebor in aeternum, eam sibi iactantiam obfuisse 
 profitetur dicens: auertisti faciem tuam a me et factus 
 sum conturbatus.

Unde te euocem, Petre, ut doceas me quid flens cogitaueris? 
 unde inquam te euocem? de caelo, ubi iam choro insertus es 
 angelorum, an etiam de tumulo, quia non putas iniuriam et 
 ibi esse, unde dominus resurrexit? doce nos quid tibi profuerint 
 lacrimae tuae. sed docuisti ilico; nam qui lapsus es, antequam 
 fleres. postquam fleuisti, electus es, ut alios regeres, qui te ipse 
 ante non rexeras.

habebat ergo lacrimas Petrus, pio quas 
 fundebat affectu, non habebat proditor fletus, quibus culpam

 

 
 
 
 ablueret, sed tormenta conscientiae, quibus sacrilegium fateretur, 
 ut dum suo reus iudicio damnatur et spontaneo supplicio 
 facinus expiatur, pietas domini, qui se ipse nollet ulcisci, et 
 diuinitas probaretur, qui conscientiam mentis inuisibili potestate

interrogaret, peccaui inquit, quod tradiderim sanguinem 
 iustum. etsi cassa est paenitentia proditoris, quia 
 peccauit in spiritum sanctum, est tamen ullus in scelere pudor 
 culpam agnoscere. et quamuis ille non absoluitur, Iudaeorum 
 tamen inpudentia confutatur. quos cum professio redarguat 
 uenditoris, scelerati tamen sibi uindicant iura contractus et 
 exsortes reatus esse se credunt, dum dicunt: qui ad nos ? 
 t u uideris. amentes plane, qui putent solui se magis auctoris 
 scelere quam teneri. in pecuniariis causis refuso pretio ius 
 soluitur: hi pretium recipiunt et sacrilegium persequuntur ac 
 pertinacibus studiis funestam sibi uindicant sanguinis auctionem, 
 cum refunderet uenditor sacrilegii mercedem.

euidenter itaque, 
 dum pretium sanguinis a Iudaeorum gazophylaciis separatur 
 et ager figuli ea qua uenditur Christus conparatur pecunia, 
 dum is locus humandis peregrinorum reliquiis dicatur, et 
 prophetiae inpletur oraculum et surgentis ecclesiae mysterium 
 reuelatur. ager enim secundum diuina praecepta mundus hic 
 omnis est, figulus autem ille qui nos formauit e limo, de 
 quo habes in ueteri testamento quia finxit deus hominem 
 de limo terrae, formandi per naturam, reformandi per 
 gratiam habens pro suo arbitrio potestatem. nam etsi propriis

 

 
 
 
 uitiis conruamus, per illius tamen misericordiam resumto 
 mentis spiritu secundum Hieremiae oracula reformamur.

pretium 
 quoque sanguinis est pretium dominicae passionis. ergo pretio 
 sanguinis emitur mundus a Christo; uenit enim ut saluetur 
 mundus per ipsum, in quo iuxta ut opus auctoris et ius est. 
 uenit ergo ut consepultos per baptismum et conmortuos Christo 
 ad perpetuitatis gratiam reseruaret. sed non passim omnibus 
 ad sepeliendum est locus; nam etsi omnes mundus includat, 
 non omnes reseruat. etsi conmunis habitatio, tamen legitima 
 sepultura est eorum scilicet qui nunc sunt per fidem domestici 
 dei, sed fuerunt in lege peregrini. qui sunt isti nisi de quibus 
 dicitur: memores quod aliquando uos gentes, qui 
 eratis in carne alienati a conuersatione Israhel 
 et peregrini promissionis testamentorum? sed hi 
 nunc iam non sunt aduenae atque peregrini, quoniam ciues 
 esse sanctorum fidei iure meruerunt.

Sequitur admirabilis locus, quo subeundae aequanimiter 
 iniuriae moralis infunditur patientia pectoribus humanis. accusatur 
 dominus et tacet. et bene tacet qui defensione non indiget: 
 ambiant defendi qui timent uinci. non ergo accusationem 
 tacendo confirmat, sed despicit non refellendo. quid enim 
 timeret, qui non ambiret salutem? salus omnium suam prodit, 
 ut adquirat omnium. sed quid de deo loquar? Susanna tacuit 
 et uicit; melior enim causa, quae non defenditur et probatur. 
 et hic Pilatus absoluit, sed absoluit iudicio, crucifixit mysterio. 
 uerum hoc speciale Christi, illud humanum, ut aput iniquos

 

 
 
 
 iudices magis uideretur noluisse quam non potuisse defendi.

cur autem dominus tacuerit ipse praemisit dicens: s i uobis 
 dixero, non creditis mihi; si uos interrogauero, 
 non respondebitis mihi. illud tamen praestantissimum, 
 quod maluit regem se probare quam dicere, ut condemnandi 
 causam habere non possent qui quod obiciunt hoc fatentur.

Herode autem cupiente aliqua mirabilia eius uidere tacuit et 
 nihil fecit, quia nec illius crudelitas merebatur uidere diuina 
 et dominus iactantiam declinabat. et fortasse typice in Herode 
 omnes inpii significantur, qui si legi non crediderint et prophetis, 
 mirabilia Christi opera in euangelio quoque uidere non 
 possint.

Ad Herodem mittitur, ad Pilatum remittitur. etsi uterque 
 reum non pronuntiant, alienae tamen crudelitatis studiis 
 obsequuntur. lauit quidem manus Pilatus, sed facta non diluit; 
 iudex enim nec inuidiae cedere debuit nec timori, ut sanguinem 
 innocentis addiceret. monebat uxor, lucebat in nocte gratia, 
 diuinitas eminebat: nec sic a sacrilega sententia temperauit.

similiter in hoc typum omnium iudicum arbitror esse praemissum, 
 qui damnaturi essent eos quos innoxios aestimarent. 
 tolerabiliores tamen gentiles esse quam Iudaeos coniuncta 
 Pilato persona demonstrat et magis eos posse diuinis ad fidem 
 operibus admoneri. quales autem illi qui dominum maiestatis 
 crucifixerunt!

nec inmerito homicidae absolutionem petunt, 
 qui flagitabant innocentis exitium. tales leges iniquitas habet,

 

 
 
 
 ut oderit innocentiam, scelus diligat. in quo tamen nominis 
 interpretatio speciem dat figurae; Barabbas enim patris 
 filius latine dicitur. illi ergo quibus dicitur: uos ex patre 
 diabolo estis, uero dei filio patris sui filium antichristum 
 praelaturi esse produntur.

Et indutum illum ueste alba remisit. non otioBum 
 quod ueste alba induitur ab Herode inmaculatae tribuens indicia 
 passionis, quod agnus dei sine macula cum gloria mundi 
 peccata susciperet. in typo etiam Herodis atque Pilati, qui 
 amici ex inimicis per Iesum Christum facti sunt, plebis 
 Israhel populique gentilis figura seruatur, quod per domini 
 passionem utriusque sit futura concordia, ita tamen ut prius 
 populus nationum capiat dei uerbum et ad populum Iudaeorum 
 fidei suae deuotione transmittat, ut illi quoque gloria maiestatis 
 suae corpus uestiant Christi, quem ante despexerant.

clamydem 
 autem coccineam induitur a militibus et purpuream tunicam, 
 in altera designans martyrum palmas, in altera regiae potestatis 
 insignia, quod caro eius fusum toto orbe terrarum sanguinem 
 esset susceptura pro nobis et passio reg-num paritura de nobis.

corona quoque de spinis capiti eius adnexa quid aliud quam 
 diuini operis munus ostendit, quod de peccatoribus mundi 
 tamquam saeculi spinis triumphalis deo gloria quaereretur. 
 nec flagella uacant, quia flagellatus est ipse, ne nos flagellaremur; 
 homo enim in plaga et sciens ferre infirmitates

 

 
 
 
 pro nobis dolet, a nobis, qui deum antea fugiebamus, 
 flagella detorquens, tam patiens dominus, ut fugitiuorum 
 uinculis proprias manus, fugitiuorum flagellis suum corpus 
 offerret. detestabili itaque mentis affectu honoratum tamen 
 Iudaei exitum produnt; nam et conpungentes coronant, inludentes 
 adorant. etsi corde non credunt, quem perimunt confitentur. 
 illis defuerit boni operis adfectus, deo tamen suus non defuit 
 honor, qui salutatur ut rex, coronatur ut uictor, quasi deus 
 et dominus adoratur.

harundo quoque ue] secundum Matthaeum 
 conprehenditur manu eius, ut humana fragilitas iam non sicut 
 harundo moueatur a uento sed operibus Christi conroborata 
 fundetur et adfixo cruci chirografo, quod erat contrarium 
 nobis, sententia uetusta cessaret, uel secundum Marcum caput 
 eius percutit, ut solidata diuinitatis adtactu nostra condicio 
 nutare non possit.

Sed iam tropaeum suum uictor adtollat. crux supra umeros 
 inponitur ut tropaeum, quod, siue Simon siue ipse portauerit, 
 et Christus in homine et homo portauit in Christo. nec 
 discordant euangelistarum sententiae, quando concordat mysterium, 
 et bonus ordo nostri profectus est, ut prius crucis suae 
 tropaeum ipse erigeret, deinde martyribus traderet erigendum. 
 non Iudaeus est qui crucem portat, sed alienigena atque 
 peregrinus nec praecedit, sed sequitur. iuxta quod scriptum 
 est: tolle crucem tuam et sequere me. non enim suam, 
 sed nostram crucem Christus ascendit. nec mors illa diuinitatis. 
 sed quasi hominis fuit. unde et ipse ait: deus, deus meus.

respice me! quare me de reliquisti? pulchre ascensurus

 

 
 
 
 crucem regalia uestimenta deposuit, ut scias quasi hominem 
 passum esse, non quasi deum regem, etsi utrumque Christus, 
 quasi hominem tamen, non quasi deum cruci esse suffixum. 
 sed milites non Iudaei sciunt quo tempore, qualia Christo 
 uestimenta conueniant. iudicio quasi uictor adsistit ad passionem 
 tamquam reus humilis uenit.

Nunc quoniam tropaeum iam uidimus, currum suum trium-phator 
 ascendat nec arborum truncis aut quadriiugis plaustris 
 manubias de mortali hoste quaesitas, sed patibulo triumphali 
 captiua de saeculo spolia suspendat. non hic reuinctis pos 
 tergum bracchiis gentes nec excisarum urbium imagines 
 oppidorumque captorum simulacra cernimus aut summissa 
 captorum regum colla miramur, qualis humanorum solet 
 esse species triumphorum, nec uictoriae terminos regionis 
 fine distinctos, sed ouantes populos nationum quaesitos non 
 ad supplicium, sed ad praemium, reges liberis adfectibus 
 adorantes, uoluntariis urbes studiis deditas et in melius 
 reformatas imagines oppidorum, quas non fucus expresserit, 
 sed deuotio colorauerit fidei, arma uictoriarumque iura toto 
 orbe currentia, captiuum principem mundi et spiritalia nequitiae 
 quae sunt in caelestibus oboedientia inperio uocis humanae, 
 subditas dominationes uariarumque uirtutum species, non 
 sericis, sed moribus emicantes. fulget castitas, fides splendet 
 et induta mortis exuuiis deuotio fortitudinis iam resurgit.. 
 unus dei triumphus fecit omnes prope iam homines triumphare,

 

 
 
 
 crux domini, refert igitur considerare qualis ascendat.

nudum 
 uideo: talis ergo ascendat qui saeculum uincere parat, ut 
 saeculi adiumenta non quaerat. uictus est Adam qui uestimenta 
 quaesiuit, uicit ille qui tegimenta deposuit. et talis ascendit 
 quales nos auctore deo natura formauit. talis in paradiso homo 
 primus habitauerat talis ad paradisum homo secundus intrauit. 
 et ut non sibi soli, sed omnibus uinceret. manus extendit, 
 quo omnia traheret ad se, ut nodo mortis exuta iugo 
 fidei suspensa caelestibus ea quae prius erant terrena sociaret.

Scribitur etiam titulus. solet praecedere pompa uictores : 
 at uero currum domini triumphalem praeibat bona pompa 
 resurgentium defunctorum. solet etiam titulus subiugatarum 
 gentium numerum designare. sit in illis triumphis ordine 
 quodam digesta miserabilis deuictarum, pereuntium contumeliosa 
 captiuitas nationum, hic redemtarum gentium uernat 
 gratia. digni tanto triumpho iugales, ut caelum terra maria 
 inferna a corruptela mutentur ad gratiam.

scribitur autem 
 titulus et super crucem ponitur, non infra crucem, quia 
 principium super umeros eius. principium autem quod 
 est nisi sempiterna uirtus eius atque diuinitas? unde et ipse 
 interrogatus: tu quis es? respondit: principium, quod et 
 loquor uobis. legamus hunc titulum. Iesus inquit Nazarenus 
 rex Iudaeorum.

merito supra crucem titulus, quia 
 non humani corporis, sed diuinae potestatis est regnum quod 
 habet Christus. merito supra crucem titulus, quia licet in

 

 

 

 
 
 
 cruce erat dominus Iesus, supra crucem tamen regis maiestate 
 radiabat. uermis in cruce, scarabaeus in cruce. et bonus uermis, 
 qui haesit in ligno, bonus scarabaeus, qui clamauit e ligno. 
 quid clamauit? domine, ne statuas illis hoc peccatum. 
 clamauit latroni: hodie mecum eris in paradiso, clamauit 
 quasi scarabaeus : deus, deus meus, respice me! quare 
 me dereliquisti? et bonus scarabaeus, qui lutum corporis 
 nostri ante informe ac pigrum uirtutum uersabat uestigiis, 
 bonus scarabaeus, qui de stercore erigit pauperem. erexit 
 Paulum, qui aestimatus est stercora, erexit et lob, qui sedebat 
 in stercore.

non mediocris ergo titulus. ipse autem crucis 
 locus uel in medio ut conspicuus omnibus uel supra Adae. 
 ut Hebraei disputant, sepulturam. congruebat quippe ut ibi 
 uitae nostrae primitiae locarentur, ubi fuerant mortis exordia.

Diuiduntur uestimenta, alii aliud sorte defertur; dei enim 
 spiritus non humana opinione conprehenditur, sed quasi quodam 
 euentu inopinato inlabitur. et f\'ortasse milites isti quattuor 
 euangelistarum habeant typum, qui scripserunt titulum, quem 
 omnes legamus. lego titulum regis Iudaeorum, cum lego: 
 regnum meum non est de hoc mundo, lego causam 
 Christi supra caput eius scriptam, cum lego: et deus erat \' 
 uerbum; caput enim Christi deus.

isti ergo seruabant 
 legum et hodie seruant, ne cui forte labatur, ne cui de passione 
 descendat, quod petebat populus Iudaeorum. mihi plane Christus

 

 
 
 
 in passione moriatur, ut post passionem resurgat. noluit 
 descendere sibi. ut moreretur mihi. nobis ergo iam Christus 
 seruatur, propter nos diuiduntur uestimenta eius. non possunt 
 singuli habere omnia et ideo super tunicam sors agitatur, 
 quia non pro hominis uoluntate diuisio fit spiritus sancti; 
 diuisiones enim gratiarum sunt, sed operatus est 
 spiritus, diuidens singulis prout uult.

intuere nunc 
 Christi uestimenta diuisa. ubi illa quaeram? quaere in 
 Matthaeo, inuenies penes ipsum solum clamydem coccineam, 
 penes Iohannem uestem purpuream, penes Marcum purpuram 
 tantum, penes Lucan uestem albam; hac enim sola pro sua 
 fuit portione contentus. quantos itaque Christus sua ueste 
 uestiuit! puto autem quod non quattuor tantum, sed omnes 
 uestiuit milites et omnibus abundauit. sed reuertamur ad 
 euangelistas.

istae itaque quattuor partes non partes uestium, 
 sed qualitates mihi uidentur esse uirtutum. alius enim de 
 regno sublimius scripsit, alius de hominis institutione diffusius. 
 Lucas nitorem sibi sacerdotalis uestis elegit, Marcus uerborum 
 textum non desiderauit, denique Iohannes quasi quasdam 
 intexit sententias, quibus uestiat fidem nostram. nonne tibi 
 uidetur intextum illud: in principio erat uerbum et 
 uerbum erat aput deum et deus erat uerbum. hoc 
 erat in principio aput deum. omnia per ipsum 
 facta sunt? at uero Marcus tamquam purpurae fulgore 
 contentus sine ulla intextione uerborum initium inquit

 

 

 
 
 
 euangelii Iesu Christi filii dei.

ergo uestimenta diuisa 
 sunt Christi uel gesta uel gratia, quia tunica non potuit 
 diuidi, fides scilicet, quoniam non pro portione singulorum, 
 sed pro iure conmunis est omnium; quod enim non diuiditur 
 singulis manet integrum.

et bene desuper texta; sic enim 
 tegitur fides Christi, ut de diuinis ad humana descendat, eo 
 quod ante saecula ex deo natus posteriore tempore susceptionem 
 carnis adsumpserit. significatur igitur nobis eo quod non 
 debeat fides scindi, sed solida permanere.

Amen, amen dico tibi, hodie mecum eris inparadiso. 
 pulcherrimum adfectandae conuersionis exemplum, quod 
 tam cito latroni uenia relaxatur et uberior est gratia quam 
 precatio; semper enim plus dominus tribuit quam rogatur. 
 ille enim rogabat ut memor sui esset dominus, cum uenisset 
 in regnum suum, dominus autem ait: amen, amen dico 
 tibi, hodie mecum eris in paradiso; uita est enim 
 esse cum Christo, quia ubi Christus ibi regnum.

cito igitur 
 ignoscit dominus, quia cito ille conuertitur. unde et illud 
 solui uidetur, quia alii duos conuiciantes inducunt latrones; 
 iste unum conuiciantem, unum rogantem. fortasse et iste 
 prius conuiciatus est, sed repente conuersus est. nec mirum 
 si conuerso culpam ignoscebat qui insultantibus ueniam 
 relaxabat. potuit etiam pluraliter de uno dicere, sicut illud 
 est: adstiterunt reges terrae et principes conuenerunt 
 in unum; solus enim rex Herodes et princeps

 

 
 
 
 Pilatus in apostolorum actibus conspirasse aduersus Christum 
 Petri uoce produntur. sic et ad Hebraeos habes: in caprinis 
 pellibus ambulabant, secti sunt et leonum molas 
 obstruxerunt, cum solus Helias melotidem habuisse, Esaias 
 sectus esse. Danihel a leonibus intactus mansisse doceatur.

Quam exsecrabilis in facto iniquitas Iudaeorum, ut quasi 
 latronem crucifigerent omnium redemtorem! bonus tamen in 
 mysterio latro, qui insidiatus est diabolo, ut uasa eius auferret. 
 mystice tamen latrones duo duos populos peccatores significant 
 per baptismum crucifigendos esse cum Christo, quorum dissensio 
 diuersitatem pariter credentium signat. denique unus a sinistris, 
 alter a dextris erat. increpatio quoque futurum crucis scandalum 
 etiam circa credentes reuelat.

et acetum offerebant 
 Iudaei. bene ad consummanda omnia et corruptio sinceritatis 
 hauritur, ut omnia cruci quae uitiata fuerant figerentur. 
 acetum itaque bibitur, uinum cum felle non bibitur, non quia 
 fel, sed quia admixtae uino amaritudines recusantur. nam 
 utique amaritudines uitae nostrae pro corporis condicione 
 suscepit. denique ipse ait: dederunt in escam meam 
 fel et in siti mea potauerunt me aceto. sed sinceritati 
 non debuit amaritudo misceri, ut ostenderetur sine amaritudine 
 futura inmortalitas resurgentium, quae quoniam inmortalitas 
 in uase coacuerat humano, reparatur in Christo. ergo acetum 
 bibitur, hoc est uitium corruptae per Adam inmortalitatis 
 aboletur in calamo, ut de corpore absorberetur humano. nos

 

 
 
 
 quoque uitia nostra per incuriam mentis corporisque concreta 
 transfundamus in Christum, transfundamus per baptismum. 
 ut crucifigamur in Christo, transfundamus per paenitentiam, 
 ut ab illo nobis uini sanguinisque caelestis incorrupta sinceritas 
 refundatur.

Denique ubi acetum bibit, consummata sunt inquit omnia, 
 eo quod adsumtae mortalitatis inpletum esset omne mysterium 
 et exhaustis omnibus uitiis inmortalitatis sola laetitia remansisset.

et ideo ait: in manus tuas, domine. conmendo 
 spiritum meum. et bene conmendatur spiritus, qui reseruatur; 
 quod enim conmendatur utique non amitittur. bonum 
 ergo pignus est spiritus, bonum depositum. unde et ille ait: 
 o Timothee, bonum depositum custodi. conmendatur 
 enim patri spiritus et ideo ait: quoniam non derelinques 
 in inferno animam meam. uide autem magnum mysterium. 
 nunc conmendat in manibus patris spiritum suum, nunc in 
 patris gremio sedet, quia totum alius non capit Christum. 
 denique ego inquit in patre et pater in me. conmendatur 
 ergo patri spiritus. sed cum sit in superioribus, inluminat et 
 inferna, ut uniuersa redimantur; etenim Christus omnia 
 e in Christo omnia, licet in singulis Christus operetur. 
 caro moritur, ut resurgat, spiritus patri conmendatur, ut 
 caelestia quoque ab iniquitatis uinculo soluerentur et pax 
 fieret in caelo, quam terrena sequerentur.

e t hoc dicto 
 tradidit spiritum. et bene tradidit, qui non inuitus 
 amisit. denique Matthaeus ait: emisit spiritum; quod

 

 
 
 
 enim emittitur uoluntarium est, quod amittitur necessarium. 
 propterea addidit: magna uoce. in quo uel professio gloriosa D 
 usque ad mortem se pro nostris descendisse peccatis - ergo 
 nec ego erubescam fateri quod Christus non erubuit magna 
 uoce profiteri—uel euidens manifestatio contestantis dei successionem 
 diuinitatis et corporis. sic enim habes: clamauit 
 Iesus uoce magna dicens: deus, deus meus, respice 
 me! quare me dereliquisti? clamauit homo diuinitatis 
 separatione moriturus. nam cum diuinitas mortis libera sit, 
 utique mors esse non poterat, nisi uita discederet, quia uita 
 diuinitas est.

lam quae secuntur ostendunt quia propter inpietatem hominum 
 finis saeculi sit futurus. itaque significatur per domini passionem 
 occasura praesentia, ut oriantur futura. tenebrae igitur offusae 
 sunt oculis perfidorum, ut fidei lumen resurgeret. sol occidit 
 sacrilegis uel refugit, ut funesti spectaculum sceleris obumbraret . 
 petrae fissae sunt, ut per praerupta saxorum ostenderetur 
 futurum, quoniam uerbi uis pectorum dura penetraret, quo 
 facilius ex canis petrarum illi uenatores, quos Hieremias praedixit, 
 domino uenarentur. monumentorum autem reseratio quid 
 aliud nisi claustris mortis effractis resurrectionem significat 
 mortuorum, quorum in aspectu fides, in processu typus, quod 
 in sanctam prodeundo ciuitatem praesentium specie declarabant 
 in illa Hierusalem quae in caelo est futurum perenne deuersorium 
 resurgentium? etiam uelum scinditur, quo uel duorum 

 

 
 
 
 populorum diuisio uel mysteriorum synagogae profanatio declaratur. 
 scinditur ergo uelum uetus, ut ecclesia noua fidei suae uela 
 suspendat. synagogae uelamen aufertur, ut religionis interna 
 mysteria. reuelato mentis cernamus obtutu. denique iam etiam 
 centurio dei filium quem crucifixerat conStetur.s o duriora 
 salis pectora Iudaeorum! finduntur petrae, sed horum corda 
 durantur. iudex arguit, credit minister, proditor scelus suum 
 morte condemnat, elementa fugiunt, terra concutitur, monumenta 
 reserantur, Iudaeorum tamen inmobilis duritia manet orbe 
 concusso.

Stabant autem mulieres haec uidentes, stabat et mater, 
 cum studio pietatis sua pericula posthaberet. sed et dominus 
 suspensus in cruce, qui sua pericula contemneret, pio matrem 
 conmendabat affectu. quod non otiose Iohannes pluribus prosecutus 
 est; alii enim mundum descripsere concussum, caelum 
 tenebris obductum, refugisse solem. addiderunt Matthaeus et 
 Marcus, qui humana atque moralia uberius prosecuti sunt: 
 deus, deus meus, respice me! quare me dereliquisti? 
 ut ad crucem Christi susceptionem peruenisse crederemus 
 condicionis humanae. Lucas autem conpetere euidenter adseruit 
 latroni ueniam sacerdotali intercessione donatam et Iudaeis 
 persequentibus eodem munere indulgentiam postulatam.

Iohannes 
 ergo, qui plenius diuina penetrauit mysteria, non 
 inmerito laborauit, ut quae deum generauerat mansisse eam 
 uirginem declararet. solus ergo me docet quod alii non docuerunt 
 quemadmodum in cruce positus appellauerit matrem

 

 
 
 
 pluris putans quod uictor suppliciorum atque poenarum, uictor 
 diaboli pietatis officia diuidebat quam quod regnum caeleste 
 donabat. nam si religiosum est quod latroni uenia donatur a 
 domino, multo religiosius quod mater honoratur a filio.

nec 
 praeposterum iudicetur quod prius latronis absolutionem quam 
 matris appellationem scripsi; qui enim uenerat saluos 
 facere peccatores non absurdum si prius in meis scriptis 
 susceptum munus in redimenda salute. peccatoris inpleuit. 
 denique ipse ait: quae est mater mea et qui fratres 
 mei? quia non uenerat uocare iustos, sed peccatores. sed ibi 
 pro loco, hic et in cruce non inmemor matris appellat eam 
 dicens: ecce filius tuus et Iohanni: ecce mater tua. 
 testabatur de cruce Christus et testamentum eius signabat 
 Iohannes, dignus tanto testatore testis. bonum testamentum 
 non pecuniae, sed uitae, quod non atramento scribitur, sed 
 spiritu dei uiui. lingua mea calamus scribae uelociter 
 scribentis.

Sed nec Maria minor quam matrem Christi decebat fugientibus 
 apostolis ante crucem stabat et piis spectabat oculis 
 filii uulnera, quia exspectabat non pignoris mortem, sed mundi 
 salutem. aut fortasse quia cognouerat per filii mortem mundi 
 redemtionem, aula regalis putabat se et sua morte publico 
 muneri aliquid addituram. sed Iesus non egebat adiutore ad 
 omnium redemtionem, qui dixit: factus sum sicut homo 
 sine adiutorio, inter mortuos liber. suscepit quidem 
 matris adfectum, sed non quaesiuit hominis auxilium. habemus

 

 
 
 
 igitur pietatis magistrum. docet lectio quid maternus debeat 
 adfectus imitari, quid sequi reuerentia filiorum, ut illae se 
 offerant in filiorum periculis, illis amplius solitudo materna 
 quam suae mortis maestitia sit dolori.

quo loco uberrimum 
 testimonium Mariae uirginitatis adhibetur. neque enim abrogatur 
 uxor marito, cum scriptum sit: quod deus coniunxit 
 homo non separet, sed quae propter mysterium 
 coniugium praetexuit conpletis mysteriis iam coniugio non 
 egebat. aut si moralia sequimur, in maerore castitas inperatur.

mysticum tamen est quod conmendatur Iohanni inter ceteros 
 iuniori, quod non otiosis auribus debemus accipere. periculosa 
 est enim mulieribus copula adulescentis et species iuuentutis. 
 ne qua fortasse curiosa exempli, in curiosa mysterii, quae 
 luxuriari in Christo cupiens Mariam specie praetendat, non 
 imitetur affectu, sicut uulgus nunc male audit mulierum, 
 relicto seniore marito ut iuniorem sequantur. discat ergo 
 a---ecclesiae 
 hic esse mysterium, quae populo seniori specie ante 
 copulata. non usu, posteaquam peperit uerbum et in corporibus 
 ac mentibus hominum per fidem crucis et sepulturam dominici 
 corporis seminauit, ex praecepto dei societatem populi iunioris 
 elegit.

Quaero etiam cur ante mortem non inueniamus esse percussum, 
 post mortem inueniamus, nisi forte ut uoluntarius 
 magis quam necessarius exitus eius fuisse doceatur et ordinem 
 mysticum nouerimus, quia non ante altaris sacramenta quam 
 baptismum, sed baptismum ante, sic poculum. deinde ut

 

 
 
 
 aduertamus quia licet corporis eius fuerit natura mortalis, 
 licet qualitas similis, dissimilis tamen gratia. nam utique 
 post mortem sanguis in nostris corporibus congelascit, ex illo 
 autem incorrupto licet corpore, sed defuncto omnium uita 
 manabat; aqua enim et sanguis exiuit, illa quae diluat, iste 
 qui redimat. bibamus ergo pretium nostrum. ut bibendo 
 redimamur.

quid sibi etiam uult quod non apostoli, sed Joseph 
 et Nicodemus Christum sepeliunt? unus iustus et constans, 
 alter in quo dolus non erat; talis enim Christi est sepultura, 
 quae fraudem iniquitatemque non habeat. obstruitur igitur tergiuersandi locus, et domestico Iudaei testimonio reuincuntur; 
 nam si apostoli sepelissent, dicerent utique non sepultum, 
quem raptum esse dixerunt.

iustus autem Christi corpus operit 
 sindone. innocens unguit unguento; namque haec non otiose 
 distincta repperimus, quia iustitia uestit ecclesiam. innocentia 
 gratiam subministrat. uesti ergo et tu domini corpus gloria 
 sua, ut et ipse sis iustus, etsi mortuum credis, operi tamen 
 diuinitatis plenitudine suae. ungue illud murra et aloe, ut 
 bonus odor Christi sis. bonum linteum misit Ioseph ille uir 
 iustus, et fortasse illud quod Petrus uidit e caelo ad se esse 
 demissum, in quo erant genera quadrupedum et ferarum et 
 uolucrum ad similitudinem gentium figurata. mystico igitur 
 unguento illo pistico consepelitur ecclesia, quae diuersitatem 
 populorum fidei suae conmunione sociauit.

25 De hoc Joseph in Johanne solo inuenio quod occultus 

 

 
 
 
 uenerit ad Pilatum propter metum Iudaeorum. quomodo iustus 
 latebram periculi timore quaesiuit? ego autem puto quod ideo 
 occulte petierit, ut corpus inpetraret, non ut periculum caueret. 
 et tamen quid mirum si occultabatur iustus, quando occultabantur 
 et apostoli iustorum magistri? ueni et tu. uel sero 
 uel nocte, uel quacumque hora ueneris, Iesum inuenies ad 
 suspiciendum paratum nec minorem serius uenientibus mercedem 
 soluentem; nam et qui sexta hora uenit non est mercede 
 fraudatus et qui undecima plenitudinem mercedis accepit. sed 
 etiam Nicodemus nocte uenit. nox erat, quia adhuc non erat 
 resurrectio. denique resurrexit Christus et iustus ait: nox x 
 praecessit, dies adpropinquauit.

hunc Joseph iustum 
 Lucas dixit, Matthaeus diuitem. et merito diues hoc loco 
 dicitur, ubi corpus suscepit Christi; suscipiendo enim diuitem 
 nesciuit fidei paupertatem. diues est ergo qui iustus est 
 igitur sindone inuoluit, Israhelita uero et diuersos miscet 
 uirtutum odores et aloes mittit quasi libras centum, hoc est 
 perfectae fidei quantitatem. et ligauerunt corpus Iesu iuxta 
 consuetudinem spiritalium Iudaeorum, non utique nodis perfidiae, 
 sed fidei ligaturis et posuerunt in horto, cui frequenter 
 ecclesia conparatur, quae diuersorum habeat poma meritorum 
 floresque uirtutum.

nec otiose alius monumentum nouum 
 dixit, alius monumentum Ioseph. non habebat igitur Christus 
 tumulum suum. etenim tumulus his paratur qui sub lege 
 sunt mortis; uictor mortis tumulum suum non habet. quae 
 enim conmunio tumulo et deo? denique Ecclesiastes ait de

 

 
 
 
 eo qui meditatur in bonis: e t sepultura non est illi. 
 specialis igitur praeter conmunem omnium mortem mors 
 Christi est, et ideo non cum aliis sepelitur, sed solus tumulo 
 includitur; omnia enim in similitudinem hominum habuit incarnatio 
 domini sed similitudo cum differentia naturae est ex uirgine 
 similitudine generationis, dissimilitudine conceptionis. curabat 
 aegros, sed inperabat. aqua Iohannes baptizauit, hic spiritu. 
 et mors ergo Christi conmunis secundum naturam corporis, 
 specialis secundum uirtutem.

Quis autem est Ioseph, cuius in tumulo ponitur? utique 
 ille iustus. bene ergo Christus monumento creditur iusti, ut 
 habeat ubi filius hominis caput reclinet et iustitiae habitatione 
 requiescat. bene autem nouo secundum litteram quidem, ne 
 alius suscitatus a perfidis diceretur, mystice uero quid possumus 
 intellegere nisi forte quia legimus: sepulchrum patens 
 est guttur eorum? ergo sepulchrum patens est guttur 
 hominis, in quo perfidia letalis et mortua uerba conduntur, 
 quod per uetustatem et incursionem aliquam bestiarum fatiscit 
 et soluitur. est ergo contrario monumentum in secretis 
 hominum, quod sibi in pectoribus duritiae gentilis penetrabili 
 uerbo iustus excidit, fidei atque doctrinae operibus perpolitum, 
 ut praetenderet in nationibus uirtus Christi.

cui pulcherrime 
 lapis admotus est, ne pateret; quicumque enim in se bene

 

 
 
 
 humauerit Christum diligenter custodiat, ne eum perdat neue 
 perfidiae sit ingressus. uides enim quia Petrus et Iohannes 
 . priores intrare meruerunt. denique Iohannes ipse non antequam 
 crederet introiuit.

et bene in petra excisum dicitur hoc est 
 in fidei firmamento, de qua ueri Israhelitae dulcedinem mellis 
 et oleum spiritale suxerunt. sepelierunt enim Christum iustus 
 et qui deum uidit; non enim sepeliunt Christum nisi qui 
 deum credunt.

non omnes possunt sepelire Christum. denique 
 quamuis religiosae mulieres longe stant, sed, quia religiosae, 
 locum diligenter obseruant, ut unguenta adferant et superfundant. 
 sollicitae tamen et a monumento posteriores recedunt 
 et ad monumentum priores reuertuntur. etsi deest constantia, 
 non deest diligentia.

sexus nutat. deuotio calet. denique 
 resurrectionis tempore praesto sunt et, cum uiri fugarentur, 
 solae tamen ab angelo ne timeant admonentur. Petrum euocant 
 studio priores, sed posteriores fiducia. denique ille sine metu 
 aduenit et constanter qui posterior uenerat primus ingreditur.

quasi qui claues regni. ut aliis aperiret, acceperat. terrae 
 motus autem fidelibus resurrectio est, inperitis metus, his, 
 quia pigrum corpus a mortis sopore se conmouet, illis, quia 
 tremore corporis et terrena mobilitate turbati a resurrectionis 
 fide et credulitate desciscunt.

Mane autem sabbati uenerunt ualde tempore ad 
 monumentum. magna oritur hoc loco plerisque dubitatio; 
 nam etsi non uidentur euangelistae dixisse contraria, tamen

 

 
 
 diuersa dixerunt, siquidem hic: mane ualde tempore, 
 Marcus ualde mane, Matthaeus uespere sabbati, Iohannes 
 prima sabbati, cum adhuc tenebrae essent, mulieres 
 ad monumentum uenisse dixerunt. deinde hic duos uiros, 
 Marcus unum iuuenem in albis sedentem, Matthaeus unum 
 angelum, Iohannes duos angelos in albis sedentes uisos esse 
 memorarunt. postremo quod uix enodabile uideatur, Iohannes 
 scripsit dictum Mariae Magdalenae: noli me tangere; 
 nondum enim ascendi ad patrem meum; Matthaeus 
 occurrisse dominum Mariae scripsit Magdalenae et alterae Mariae 
 et illas accessisse et tenuisse pedes eius et adorasse euidentissima 
 descriptione digessit.

quomodo ergo soluendum, nisi 
 quattuor euangelistas de diuersis quattuor putes dixisse 
 temporibus, ut et personas alias mulierum et alias conicias 
 uisiones? denique aliae cum unguento prima sabbati ueniunt, 
 aliae sine unguento uespere sabbati. istarum nomen exprimitur, 
 illae de Galilaea secutae dominum designantur.

quo loco ne 
 quem spinosae interpretationis in fine offendat asperitas, ubi 
 suauia forte praesumta sunt, aestimate iam nos conplendi 
 sermonis uela summittere, quoniam ad portum uenimus et 
 nauis, quae cursu concito maria transmeauerit, ubi litori coeperit 
 adpropinquare, latentia cautium cursu praestringit infracto. 
 ergo ne tamquam inerti gubernatori in harenis litoris sermo 
 mihi haereat, tamquam uada caeca legam lentandum iter quam 
 praecipitandum arbitror, quo minus rimosa nobis fatiscat 
 oratio.

Primum igitur illud spectandum est, quid est quod scriptum 
 est uespere sabbati quae lucescit in prima sabbati, 
 resurrexisse dominum. sic enim habes quia uespere sabbati 
 uenit Maria Magdalene et altera Maria uidere 
 sepulchrum. et ecce terrae motus factus est magnus. 
 non enim die sabbati - nam siluerunt sabbato secundum 
 mandatum - sed post sabbati diem nocte utique resurrexit. 
 denique quae mane uenerunt licet ualde tempore tamen iam 
 dominum resurrexisse cognouerunt.

sic igitur temperandum 
 est, ut neque mane dominica, quae est prima post sabbatum 
 neque sabbato resurrectio facta credatur. nam quomodo triduum 
 conpletur? non ergo uesperascente die, sed noctis uespere 
 resurrexit. denique Graecus sero dixit, hoc est ὸψέ .sero autem 
 et horam signat in occasu diei et cuiusce rei significat 
 tarditatem, quomodo si dicas: sero mihi suggestum est, id 
 est tarde; sero uenit, id est: qui post praestitutum tempus 
 aduenit. licet mane sequenti die uenerit, sero est tamen, ubi 
 agendi tempus emensum est. est et sero tempus noctis profundum, 
 ut si dicas: sero ad lucubrandum surrexi, hoc est: 
 non uespertino tempore, sed profunda nocte surrexi.

unde et 
 mulieres ad monumentum accedendi habent facultatem iam

 

 
 
 
 utique custodibus quiescentibus, et ipsi custodes terrentur 
 amplius, quod usu uenit somno excitis. postremo etiam 
 principes sacerdotum congregati cum senioribus nocte id 
 factum esse confirmant dicentes custodibus: dicite quia 
 discipuli eius nocte uenerunt et furati sunt eum 
 nobis dormientibus. ex tempore enim, quod a custodibus 
 conpererunt, argumentum fraudis arripiunt. nam et Iohannes 
 mane, cum adhuc tenebrae essent, Mariam Magdalenam 
 ad se et ad Petrum uenisse significat et tamen ignaram factae 
 resurrectionis inducit; nam utique, si aduesperescente die 
 facta esset statim potuit innotescere.

: 
 Mane est et adhuc Petrus nescit, nescit Iohannes. numquid 
 patiebatur dominus diutius torqueri discipulos suae mortis 
 incerto, ad quos statim angelus, statim dominus gestae rei 
 nuntias mulieres destinauit? et ut scias nocte factum, mulieres 
 aliae nesciunt, aliae sciunt. sciunt quae obseruarunt noctibus 
 et diebus, nesciunt quae recesserunt. nescit una Magdalena Maria 
 secundum Iohannem, scit altera Maria Magdalena secundum 
 Matthaeum; nam eadem et ante scire et postea nescire non 
 potuit. ergo si plures Mariae, plures fortasse etiam Magdalenae,

 

 

 

 
 
 
 cum illud personae nomen sit, hoc locorum.

denique alteram 
 esse cognosce. illa admittitur pedes tenere domini, tangere 
 dominum ista prohibetur; illa angelum uidere meruit, haec 
 primo quod uenit, neminem uidit; illa discipulis dominum 
 resurrexisse nuntiauit, ista raptum esse significat; illa gaudet, 
 haec plorat; illi in gloria sua iam Christus occurrit, haec 
 adhuc mortuum quaerit; illa dominum uidit et credidit, haec 
 non potuit agnoscere, cum uideret; illa fideli adorabat in 
 spiritu, haec dubio maestificabatur adfectu.

Merito nimirum prohibetur tangere dominum; non enim 
 corporali tactu Christum, sed fide tangimus. nondum enim 
 inquit ascendi ad patrem meum, hoc est nondum tibi 
 ascendi, quae uiuentem cum mortuis quaeris, et ideo ad 
 fortiores mittitur, quorum credere discat exemplo, ut illi 
 resurrectionem em praedicent.

sicut enim in principio mulier auctor 
 culpae uiro fuit, uir exsecutor erroris, ita nunc quae mortem 
 prior gustauerat resurrectionem prior uidit culpae ordine 
 remedio prior. et ne perpetui reatus aput uiros obprobrium 
 sustineret, quae culpam uiro transfuderat, transfudit et gratiam 
 ueterisque lapsus conpensat aerumnam resurrectionis indicio. 
 per os mulieris mors ante processerat, per os mulieris uita

 

 
 
 
 reparatur.

sed quia constantia ad praedicandum inferior, sexus 
 ad exsequendum infirmior, uiris euangelizandi mandatur officium. 
 nam sicut mulierum per legum non solum culpa soluitur, 
 sed etiam multiplicatur gratia, ut pluribus suadeat quae 
 unum ante deceperat, ita et uir, qui temere ante crediderat, 
 faeneratum munus recuperare debuit, ut qui sibi ipse fuerat 
 ad credendum lubricus, fieret aliis ad praedicandum idoneus.

sed aduertamus ipsa uerba mandati: noli me tangere; 
 nondum enim ascendi ad patrem. uade autem ad 
 fratres meos et dic eis: ascendo ad patrem meum 
 et ad patrem uestrum, deum meum et deum uestrum. 
 quomodo non ascenderas, domine Iesu? quemadmodum aberas, 
 qui in manus patris conmendaueras spiritum? aut quando 
 abesse potes, qui semper in patre ea, cum patre semper? 
 denique ipse dixisti: si descendero in infernum, tu 
 ades: si sumsero pinnas meas ante lucem et habitem 
 in extremo maris, etenim illo manus tua 
 deducet me. aut quomodo ascendis, qui ubique semper es?

Descendisti quidem filius hominis nec patri, cum descenderes, 
 afuisti, sed descendisti nobis, ut te oculis ac mentibus

 

 

 
 
 
 uideremus, ut in te crederemus. ergo et ascendisti nobis, ut 
 te sequeremur mentibus, quem oculis uidere non possumus. 
 ascendisti apostolis, quibus dixisti: qui me uidit uidit 
 et patrem. denique Iohannes ubi te quaereret sciuit. aput 
 patrem quaesiuit et repperit et ideo ait: et uerbum erat 
 aput deum. ascendisti et Paulo, qui non contentus solus te 
 sequi nos quoque docuit quemadmodum te sequamur et ubi 
 te repperire possimus dicens: si ergo consurrexistis 
 cum Christo, quae sursum sunt quaerite, ubi Christus 
 est ad dexteram dei sedens. et ne oculorum magis 
 hoc quam animorum putaremus officium, addidit: quae 
 sursum sunt sapite, non quae super terram.

ergo 
 non supra terram nec in terra nec secundum carnem te quaerere 
 debemus, si uolumus inuenire; nunc enim secundum 
 carnem iam non nouimus Christum. denique Stephanus 
 non supra terram quaesiuit, qui stantem te ad dexteram dei 
 uidit, Maria autem, quae quaerebat in terra, tangere non 
 potuit. Stephanus tetigit, quia quaesiuit in caelo, Stephanus 
 inter Iudaeos uidit absentem, Maria inter angelos non uidit 
 praesentem. sed quare non potuerit illa tangere, euangelista 
 ipse nos docuit dicens, quia cum te uideret, nesciebat quia 
 tu es. sic enim habes: conuersa est retrorsum et uidit 
 I esum stantem et non sciebat quia Iesus est.

 

 
 
 
 merito tangere non potuit, quae uidere non potuerat; nam 
 qui uidet tangit.

Itaque quid intersit inter illam et hanc Mariam, scriptura 
 distinguit. illa occurrit, ut Iesum uideat, haec retrorsum 
 conuertitur; illa salutatur, haec redarguitur. denique sic habes: 
 dicit e i Iesus: mulier. quae non credit mulier est et 
 adhuc corporei sexus appellatione signatur; nam quae credit 
 occurrit in uirum perfectum, in mensuram aetatis 
 plenitudinis Christi carens iam nomine saeculi, corporis 
 sexu, lubrico iuuentutis. multiloquio senectutis. dicit ergo 
 Iesus: mulier, quid ploras? quasi dicat: non lacrimas 
 deus nudas, sed fidem exigit. bonae lacrimae, si Christum 
 agnoscas. quem quaeris? inquit; molimina enim dominus 
 sera condemnat. sed bene addidit quem, non quo iste 
 dubitet quem requirat, sed quia illa quem quaerat ignorat; 
 non enim Christum quaerit, quem putat raptum. adest Christus, 
 quemadmodum quaeritur? nescitur ergo qui quaeritur, quando 
 non agnoscitur, cum uidetur.

denique Christum uidebat et 
 hortulanum putabat: sic enim habes: illa existimans quia 
 hortulanus est dixit ei: domine, si tu sustulisti 
 eum, dicito mihi, ubi posuisti eum, et ego

 

 
 
 
 tollam e u m. etsi fide incerta, tamen sermone non lubrica; 
 etsi hortulanum putauit, tamen dei filium designauit; etsi 
 adhuc non credat, tamen adfectat ut credat; ipse enim corpus 
 tulit qui suscitauit. ergo ueniabilis error mulieris, quae 
 licet dubitare non debuit Christi corpus per gloriam resurrectionis 
 adsumtum, doceri tamen gestit a Christo. et fidem 
 suam iam deuota promittit, ut et ipsa illud iam tollat e 
 terris et ad dexteram dei quaerat.

denique post haec uerba 
 non mulier, sed Maria iam uocatur; aliud est enim conmune 
 uulgi nomen, aliud speciale personae Christum sequentis. et 
 ad discipulos, licet nondum arbitra plenae fidei, tamen nuntia 
 destinatur. prohibetur autem tangere, quia nondum inhabitare 
 in Christo corporaliter plenitudinem diuinitatis sicut Paulus 
 acceperat, nondum euacuauerat lubricum saeculi, carnis ambiguum; 
 nondum uitam uixerat Christi. denique ista nec 
 adorat dominum nec pedes tenet, sicut illa Maria, in qua 
 utique non tam obsequium corporale quam plenae fidei designatur 
 affectus, quod Christum et hominem et deum credat; 
 deus est enim qui adoratur, homo est qui tenetur.

Non igitur tangi dominus fastidit a femina, cuius et Maria 
 pedes unxit unguento, nec tactum dedignatur, sed profectum 
 docet, quia non omnes Christum possunt tangere resurgentem, 
 quem tetigerunt in hac uita et corpore conmorantem. qui uult

Christum tangere sua membra mortificet et resurrecturo similis 
 induat uiscera misericordiae, non ambigat renuntiare terrenis. 
 quid est igitur: noli me tangere? noli manum adhibere 
 maioribus, sed uade ad fratres meos, hoc est ad perfectiores 
 - quicumque enim fecerit uoluntatem patris mei 
 qui in caelis est ipse meus et frater et soror et 
 mater est --, quia resurrectio non facile nisi a perfectioribus 
 capi potest, fundatioribus huius fidei praerogatiua seruatur, 
 mulieribus autem docere in ecclesia non permitto; 
 domi uiros suos interrogent. ad eos ergo mittitur qui 
 domestici sunt et accepit praescripta mandata.

nec fugit hoc 
 loco sensisse quosdam ideo Christum noluisse tangi, quia 
 nondum receperat typum, quem conmendauerat patri, quasi 
 adhuc eum tangere non deberet.

ascendo ad patrem 
 uestrum, deum meum et deumuestrum.beue distinxit, 
 quia mulieri loquebatur; non enim conmunis nobis natura 
 cum Christo nisi condicionis humanae. illi pater generatione 
 propria, nobis adoptione uoluntaria; illi per naturam, nobis 
 per gratiam; illi deus unitate mysterii, nobis potestate caelesti.

dicit aliquis: quomodo ergo Thomas, cum adhuc non crederet, 
 tetigit tamen Christum? sed ille non de resurrectione domini, 
 sed de resurrectionis uidetur qualitate dubitasse et tactu suo 
 debuit me docere, sicut docuit et Paulus: oportet enim 
 hoc corruptibile induere incorruptionem et hoc 
 mortale induere inmortalitatem, ut incredulus credat 
 et cunctator dubitare non possit; facilius enim credimus quod

 

 
 
 
 uidemus. habuit autem admirandi causam Thomas, cum uideret 
 clausis omnibus per inuia saepta corporibus Înoffensa conpage 
 corpus insertum et ideo mirum quomodo se natura corporea 
 per inpenetrabile corpus infuderit inuisibili aditu uisibili conspectu, 
 tangi facilis difficilis aestimari.

Denique conturbati discipuli aestimabant se spiritum uidere, 
 et ideo dominus, ut speciem nobis resurrectionis ostenderet, 
 palpate inquit et uidete quia spiritus carnem et 
 ossa non habet, sicut me uidetis habere. non ergo 
 per incorpoream naturam, sed per resurrectionis corporeae 
 qualitatem in peruia usu clausa penetrauit. nam quod tangitur 
 corpus est, quod palpatur corpus est; in corpore autem 
 resurgimus; seminatur enim corpus animale, surgit 
 corpus spiritale, sed illud subtilius, hoc crassius, utpote 
 adhuc terrenae labis qualitate concretum.

nam quomodo non 
 corpus, in quo manebant insignia uulnerum, uestigia cicatricum, 
 quae dominus palpanda obtulit? in quo non solum 
 fidem firmat, sed etiam deuotionem acuit, quod uulnera suscepta 
 pro nobis caelo inferre maluit, abolere noluit, ut deo 
 patri nostrae pretia libertatis ostenderet. talem sibi pater ad 
 dexteram locat tropaea nostrae salutis amplectens, tales illic 
 martyres nobis cicatricis suae corona monstrauit.

Et quoniam sermo huc noster euasit, consideremus qua 
 gratia secundum Iohannem crediderint apostoli, qui gauisi 
 sunt, secundum Lucan quasi increduli redarguantur, ibi spiritum 

 

 
 
 
 acceperint sanctum, hic sedere in ciuitate iubeantur, quoadusque 
 induantur uirtute ex alto. et uidetur mihi quasi apostolus 
 maiora et altiora tetigisse hic sequentia et humanis 
 proxima: hic historico usus circuitu, ille conpendio, quia et 
 de illo dubitari non potest qui testimonium perhibet de his 
 quibus ipse interfuit, et uerum est testimonium eius. 
 ab hoc quoque, qui euangelista esse meruit, uel neglegentiae 
 uel mendacii suspicionem aequum est propulsari. et ideo 
 utrumque uerum putamus, non sententiarum uarietate nec 
 personarum diuersitate distinctum. nam etsi in primo Lucas eos 
 non credidisse dicat, postea tamen credidisse demonstrat. et 
 si prima consideremus, contraria sunt, si sequentia, certum 
 eat conuenire. ipsa igitur scripturae uerba consideremus.

Iohannes sic ait: et gauisi sunt discipuli uiso domino. 
 dicit ergo his iterum:pax uobiscum; sicut misit me 
 pater, et ego mitto uos. et cum hoc dixisset, insufflauit 
 his et dixit: accipite spiritum sanctum. quorum 
 remiseritis peccata, remittuntur his et quorum 
 retinueritis retenta sunt. Lucas autem dicit: et quomodo 
 cognouerunt eum in fractione panis. cum 
 haec autem loquuntur, ipse stetit in medio eorum 
 et dixit his: pax uobis; ego sum, nolite timere. 
 conturbati quoque et conterriti existimabant se

 

 
 
 
 spiritum uidere. et possent uideri hic plures fuisse; sed 
 quia et hic sero resurrectionis die - nam aduesperescente 
 iam die qui fuerant ingressi manere cum domino, ubi ille 
 sese repente subduxit, eadem hora ad discipulos hi duo remeasse 
 produntur, quando palpandum se obtulit - et secundum Iohannem 
 sero die illa, una sabbatorum inducitur apparuisse 
 discipulis et uulnera obtulisse palpanda, ne quid ambiguitatis 
 adferret, putauimus diligentius requirendum.

uidetur enim 
 separatim se istis undecim demonstrasse, sicut se Ammaoni et 
 Cleopae seorsum iam uespere demonstrauerat, et quemadmodum 
 isti duo ita etiam illi uidentur undecim ad confirmandos 
 reliquos conuenire potuisse. denique et conturbati sunt, 
 ut habes secundum Lucan, et ideo aperuit illis sensum, 
 ut intellegerent ea quae scripta sunt. hunc autem 
 latius, illum succinctius scripsisse non dubium est. quomodo 
 enim soli Cephae uisum dicerent, si ab omnibus erat uisus? 
 sed sicut ex mulieribus Mariae et aliae Mariae Magdalenae 
 ita ex uiris Petro uisus est primo mane. et Paulus sic ait: 
 tradidi en im uobis inprimis quia Christus mortuus 
 est secundum scripturas et quia sepultus est et 
 quia resurrexit die tertia secundum scripturas et

 

 
 
 
 uisus est Cephae. et ideo Marcus specialiter inducit 
 iuuenem mandantem ut Petro et discipulis dicerent mulieres 
 quia surrexit dominus.

Petrus ergo uidit solus dominum; deuotio enim parata 
 semper et promta credebat et ideo studebat frequentiora fidei 
 signa colligere. alibi cum Iohanne, alibi solus, ubique tamen 
 inpiger currit, ubique aut solus aut primus, non contentus 
 uidisse quae uiderat repetit intuenda et quaerendi domini 
 amore succensus non satiatur uidendo. uidet solus, uidet cum 
 undecim, uidet cum septuaginta, uidet et quando Thomas 
 credidit, uidet cum piscaretur, sed non uidisse contentus, 
 inpatiens desiderii, neglegens captionis, inmemor periculi, non 
 tamen inmemor reuerentiae, ubi dominum uidit in littore, 
 ueste se texit serum aestimans si cum ceteris nauigio perueniret. 
 sic cum in mari dominus ambularet, super undas 
 maris naturae suae oblitus occurrit, sic cum a ludaeis dominus 
 teneretur, aduersum turbas gladium solus exseruit, sic et nunc 
 cum dominus stetisset in littore periculoso conpendio religiosum 
 maturauit obsequium.

non est igitur dubium credidisse Petrum 
 et credidisse, quia dilexit, dilexisse, quia credidit. unde et 
 contristatur, quia et tertio inten-ogatur: amas me is enim 
 interrogatur, de quo dubitatur, sed dominus non dubitat, qui 
 interrogabat, non ut disceret, sed ut doceret quem eleuandus

 

 
 
 
 in caelum amoris sui nobis uelut uicarium relinquebat. sic 
 enim habes: Simon Iohannis, diligis me? utique tu 
 scis, domine, quia amo te. dicit et Iesus: pasce 
 agnos meos. bene conscius sui non ad tempus adsumtum, 
 sed iamdudum deo cognitum Petrus testificatur affectum. 
 quis est enim alius, qui de se hoc facile profiteri possit? et 
 ideo quia solus profitetur ex omnibus, omnibus antefertur; 
 maior enim omnibus caritas.

Illud quoque diligentius intuendum, cur cum dominus 
 dixerit: diligis me? ille respondit: tu scis, domine, 
 quia amo t e. in quo uidetur mihi dilectio habere animi 
 caritatem, amor quendam aestum conceptum corporis ac 
 mentis ardore, et Petrum opinor non solum animi sed etiam 
 corporis sui circa dei cultum signare flagrant iam. denique 
 tertio dominus non iam diligis me? sed amas me? interrogauit 
 et iam non agnos, ut primo, quodam lacte uesceudos 
 nec ouiculas, ut secundo, sed oues pascere iubetur perfectiores 
 ut perfectior gubernaret.

et ideo quasi perfecto in omnibus, 
 quem caro iam reuocare non posset a gloria passionis, corona 
 decernitur. cum esses inquit iunior, cingebas te et 
 ambulabas ubi uolebas; cum autem senueris, extendes 
 manus tuas et alius te praecinget et ducet

 

 
 
 
 quo tu non uis. bona senectus, non uitae longaeuitate 
 inbecilla ad usum, sed maturitate uirtutis ad martyrium praeparata; 
 quae lasciuiam corporalium reprimat uoluptatum nec 
 indulgeat cupiditatibus, dulcia quaeque declinet, speciosa non 
 adpetat; caro enim concupiscit aduersum spiritum 
 et transuersarios tramites gradiendi qua uelit diuersarum sibi 
 inuenit uoluptatum. bona uero mentis senectus, quae non id 
 quod suaue corpori, sed quod menti utile putat eligit nec 
 uoluntario corporis capitur appetitu, sed repugnanti moderamine 
 quasi inuita reuocatur.

ergo et Petrus etsi paratus erat 
 animo subire martyrium, tamen ubi periculum aduenit, constantiam 
 mentis inflexit; capit enim nos suauitate sui caelestis 
 usus muneris. nam quis martyrium non eligeret, si libenter 
 mori posset? ergo et Petrus uidetur nolle, sed parat uincere. 
 et quid mirum si Petrus nolit, cum dominus dicat: pater, 
 si fieri potest, transfer a me calicem hunc; uerum 
 tamen non mea uoluntas, sed tua fiat? denique post 
 temtationem praesumtionis suae Petrus iam non audet uoluntatis 
 perseuerantiam polliceri, sed quasi ad solacium sui 
 consortium quaerit alterius.

Tot igitur adducti uirtutis exemplis Petrum credimus nOli 
 potuisse dubitare. Iohannem quoque credidisse manifestum

 

 
 
 
 est, cum saluatorem uideret; qui iam tunc credidit posteaquam 
 uacuum corporis uidit sepulchrum. cur ergo Lucas inducit 
 fuisse turbatos? primo omnium quia paucorum opinionem 
 sententia maioris partis includit, deinde quia etsi Petrus de 
 resurrectione crediderat, turbari tamen potuit, cum uideret 
 quod se dominus cum corpore et in ea quae uestibulis 
 obseratis et constructis erant saepta parietibus inprouisus 
 infunderet. Lucas ergo historice singula prosecutus est; ille 
 finem spectauit, hic seriem. nam utique dicendo: tunc 
 aperuit illis sensum, ut intellegerent ea quae 
 scripta sunt etiam ipse discipulos credidisse profitetur.

Spiritum autem sanctum uel illis undecim quasi perfectioribus 
 insufflauit et reliquis postea tribuendum esse promittit uel 
 isdem ibi insufflauit, hic spopondit. nec uidetur esse contrarium, 
 cum diuisi ones sint gratiarum; alii enim datur sermo 
 sapientiae, alii sermo scientiae secundum eundem 
 spiritum, alteri fides in eodem spiritu, alii gratia 
 curationum, alii genera linguarum. ergo aliam insufflauit 
 ibi operationem, hic aliam pollicetur; ibi enim remittendorum 
 gratia tributa est peccatorum, quod esse uidetur 
 augustius, et ideo insufflator a Christo, ut credas spiritum 
 Christi et credas de deo spiritum; deus enim solus peccata 
 dimittit. Lucas autem linguarum gratiam describit effusam.

 

 
 
 
 denique ibi habes : accipite spiritum sanctum; quorum 
 remiseritis peccata, remissa erunt. at uero in actibus 
 apostolorum sic habes: et repleti sunt omnes spiritu 
 sancto et coeperunt loqui uariis linguis quomodo 
 spiritus dabat eloqui his.

diuersitas autem uisionum 
 frequentiam famulantium significat angelorum iuxta quod 
 dominus ipse promiserat dicens: e t uidebitis angelos 
 descendentes et ascendentes ad filium hominis. 
 atque utinam cum euangelii fine noster quoque sermo claudatur!

Cur secundum Matthaeum et Marcum mandat discipulis: 
 praecedam uos in Galilaeam, ibi me uidebitis, secundum 
 Lucan uero et Iohannem etiam intra conclaue obtulit se 
 uidendum? et quidem quod se uidendum frequenter obtulerit 
 et plus quam quingentis fratribus et Petro et lacobo etiam 
 apostoli co probauimus testimonio et Lucas in Actibus apostolorum 
 docuit quod discipulis manifestauerit se uiuere post 
 passionem suam in multis argumentis apparens his et 
 disputans deregno dei. ergo quia saepius et diuersis apparuit, 
 cum in Galilaea quando sit uisus nequaquam praescriptum ac definitum 
 tempus scriptura signauerit, in Hierusalem quando se 
 obtulerit, et diem et horam expresserit, timidiores intra conclauia

 

 
 
 
 reuisantur, fortiores ad montem conuenerint.

denique intra 
 conclaue ostiis clausis inducit Iohannes discipulos congregatos 
 propter metum Iudaeorum, quos non undecim Lucas, sed 
 plures scripsit fuisse. istos autem Matthaeus undecim solos 
 in Galilaea conuenisse non siluit. denique sic habes: undecim 
 autem discipuli abierunt in Galilaeam in montem, 
 ubi constituerat illis Iesus, et uidentes eum adorauerunt, 
 quidam autem dubitauerunt. quibus docendi 
 et baptizandi tribuit potestatem. undecim quoque discumbentibus 
 discipulis et Marcus in fine apparuisse scribit, quando 
 similiter praedicandi his per totum orbem mandat officium.

unde hoc conuenientius arbitror quod dominus quidem mandauerit 
 discipulis ut in Galilaea se uiderent, sed illis metu 
 intra conclaue residentibus primo se obtulisse, postea uero 
 confirmatis animis undecim illos Galilaeam petisse. uel certe hoc 
 quoque diligentibus scriptoribus placuisse repperio nihil 
 obstat, si dicamus pauciores intra conclaue, in monte 
 conplures fuisse.