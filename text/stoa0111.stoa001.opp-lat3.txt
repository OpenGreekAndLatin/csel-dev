ostendebantur iuxta scripturas. Interea ambulantes peruenimus 
 ad quendam locum, ubi se tamen montes illi, inter 
 quos ibamus, aperiebant et faciebant uallem infinitam ingens, 
 planissimam et ualde pulchram, et trans uallem apparebat 
 mons sanctus Dei Syna. Hic autem locus, ubi se montes 
 aperiebant, iunctus est cum eo loco, quo sunt memoriae 
 concupiscentiae.

In eo ergo loco cum uenitnr, ut tamen commonuerunt deductores sancti illi, qui nobiscum erant, 
 dicentes: consuetudo est, ut fiat hic oratio ab his qui 
 ueniunt, quando de eo loco primitus uidetur mons Dei: sicut 
 et nos fecimus. Habebat autem de eo loco ad montem 
 Dei forsitan quattuor milia totum per ualle illa, quam dixi 
 ingens.

Vallis autem ipsa ingens est ualde, iacens subter latus 
 montis Dei, quae habet forsitan, quantum potuimus uidentes 
 aestimare aut ipsi dicebant, in longo milia passos forsitan 
 sedecim, in lato autem quattuor milia esse appellabant. Ipsam 
 20 ergo uallem nos trauersare habebamus, ut possimus montem 
 ingredi.

Haec est autem uallis ingens et planissima, in qua 
 filii Israhel commorati sunt his diebus, quod sanctus Moyses 
 ascendit in montem Domini, et fuit ibi quadraginta diebus 
 et quadraginta noctibus. Haec est autem uallis, in qua factus 
 uitulus, qui locus usque in hodie ostenditur; nam lapis 
 grandis ibi fixus stat in ipso loco. Haec ergo uallis ipsa est,

 

 
 
 iit cuius capite ille locus est, ubi sanctus Moyses cum pasceret 
 pecora soceri sui, iterum locutus est ei Deus de rubo in 
 igne.

Et quoniam nobis ita erat iter, ut prius montem Dei 
 ascenderemus, qui hinc paret, < quia> unde ueniebamus, melior 
 ascensus erat, et illinc denuo ad illud caput uallis descenderemus, 
 id est ubi rubus erat, quia melior descensus montis 
 Dei erat inde: itaque ergo hoc placuit, ut uisis omnibus 
 quae desiderabamus, descendentes a monte Dei, ubi est rubus, 
 ueniremus, et inde totum per mediam uallem ipsam, qua iacet 
 in longo, rediremus ad iter cum hominibus Dei, qui nobis 
 singula loca, quae scripta sunt, per ipsam uallem ostendebant, 
 sicut et factum est.

Nobis ergo euntibus ab eo loco, ubi 
 uenientes a Faran feceramus orationem, iter sic fuit, ut per 
 medium transuersaremus caput ipsius uallis, et sic plecaremus 
 nos ad montem Dei.

Mons autem ipse per giro quidem unus 
 esse uidetur; intus autem quod ingrederis, plures sunt, sed 
 totum mons Dei appellatur; specialis autem ille, in cuius 
 summitate est hic locus, ubi descendit maiestas Dei, sicut 
 scriptum est.

in medio illorum omnium est. Et cum hi 
 omnes, qui per girum sunt, tam excelsi sint, quam nunquam 
 me puto uidisse, tamen ipse ille medianus, in quo 
 descendit maiestas Dei, tanto altior est omnibus illis, ut cum 
 subissemus in illo, prorsus toti illi montes, quos excelsos 
 uideramus, ita infra nos essent, ac si colliculi permodici 
 essent.

Illud sane satis admirabile est et sine Dei gratia puto 
 illud non esse, ut cum omnibus altior sit ille medianus, qui 
 specialis Syna dicitur, id est in quo descendit maiestas Domini. 
 tamen uideri non possit, nisi ad propriam radicem illius 
 ueneris, ante tamen quam eum subeas; nam posteaquam 
 completo desiderio descenderis inde, et de contra illum uides, 
 quod, antequam subeas, facere non potes. Hoc autem,

 

 
 
 
 antequam perueniremus ad montem Dei, iam referentibus fratribus 
 cognoueram, et postquam ibi perueni, ita esse manifeste 
 cognoui.

Nos ergo sabbato sera ingressi sumus montem, et peruenientes 
 ad monasteria quaedam susceperunt nos ibi satis 
 humane monachi, qui ibi commorabantur, praebentes nobis 
 omnem humanitatem; nam et ecclesia ibi est cum presbytero. 
 Ibi ergo mansimus in ea nocte et inde maturius die dominica 
 cum ipso presbytero et monachis, qui ibi commorabantur, 
 coepimus ascendere montes singulos. Qui montes cum infinito 
 labore ascenduntur, quoniam non eos subis lente et lente per 
 girum, ut dicimus in cocleas, sed totum ad directum subis 
 ac si per parietem et ad directum descendi necesse est singulos 
 ipsos montes, donec peruenias ad radicem propriam illius 
 mediani, qui est specialis Syna.

Hac sic ergo iubente Christo 
 Deo nostro adiuta orationibus sanctorum, qui comitabantur, 
 et sic cum grandi labore, quia pedibus me ascendere necesse 
 erat, (quia prorsus nec in sella ascendi poterat, tamen ipse 
 labor non sentiebatur, ex ea parte autem non sentiebatur labor, 
 quia desiderium, quod habebam, iubente Deo, uidebam compleri): 
 hora ergo quarta peruenimus in summitatem illam 
 montis Dei sancti Syna, ubi data est lex, in eo id est loco, 
 ubi descendit maiestas Domini in ea die, qua mons fumigabat.

In eo ergo loco est nunc ecclesia non grandis, quoniam et 
 ipse locus, id est summitas montis, non satis grandis est; 
 quae tamen ecclesia habet de se gratiam grandem.

Cum ergo, 
 iubente Deo, persubissemus in ipsa summitate, et peruenissemus 
 ad hostium ipsius ecclesiae, ecce et occurrit presbyter 
 ueniens de monasterio suo, qui ipsi ecclesiae deputabatur, 
 senex integer et monachus a prima uita, et ut hic dicunt

 

 
 
 
 ascitis, et quid plura? qualis dignus est esse in eo loco. 
 Occurrerunt etiam et alii presbyteri, nec non etiam et omnes 
 monachi, qui ibi commorabantur iuxta montem illum, id est 
 qui tamen aut inbecillitate aut aetate non fuerunt impediti.

Verum autem in ipsa summitate montis illius mediani nullus 
 commanet; nichil enim est ibi aliud nisi sola ecclesia et 
 spelunca, ubi fuit sanctus Moyses.

Lecto ergo ipso loco omni 
 de libro Moysi et facta oblatione ordine suo hac sic communicantibus 
 nobis, iam ut exiremus de ecclesia, dederunt nobis 
 presbyteri loci ipsius eulogias, id est de pomis, quae in ipso 
 monte nascuntur. Nam cum ipse mons sanctus Syna totus 
 petrinus sit, ita ut nec fruticem habeat, tamen deorsum prope 
 radicem montium ipsorum, id est seu circa illius, qui medianus 
 est, seu circa illorum, qui per giro sunt, modica terrola est; 
 statim sancti monachi pro diligentia sua arbusculas ponunt 
 et pomariola instituunt uel orationes et iuxta sibi monasteria, 
 quasi ex ipsius montis terra aliquos fructus capiant, quos 
 tamen manibus suis elaborasse uideantur.

Hac sic ergo, 
 posteaquam communicaueramus et dederant nobis eulogias 
 sancti illi et egressi sumus foras hostium ecclesiae, tunc coepi 
 eos rogare, ut ostenderent nobis singula loca. Tunc statim 
 illi sancti dignati sunt singula ostendere. Nam ostenderunt 
 nobis speluncam illam, ubi fuit sanctus Moyses, cum iterato 
 ascendisset in montem Dei, ut acciperet denuo tabulas, posteaquam 
 priores illas fregerat peccante populo, et cetera loca, 
 quaecumque desiderabamus, uel quae ipsi melius nouerant, 
 dignati sunt ostendere nobis.

Illud autem uos uolo scire, 
 dominae uenerabiles sorores, quia de eo loco, ubi stabamus, 
 id est in giro parietes ecclesiae, id est de summitate montis

 

 
 
 
 ipsius mediani, ita infra nos uidebantur esse illi montes, quos 
 primitus uix ascenderamus, iuxta istum medianum, in quo 
 stabamus, ac si essent illi colliculi, cum tamen ita infiniti essent, 
 ut non me putarem aliquando altiores uidisse, nisi quod hic 
 medianus eos nimium praecedebat. Egyptum autem et Palestinam 
 et mare rubrum et mare illud Parthenicum, quod mittit 
 Alexandriam, nec non et fines Saracenorum infinitos ita subter 
 nos inde uidebamus, ut credi uix possit; quae tamen singula 
 nobis illi sancti demonstrabant.

Completo ergo omni desiderio, quo festinaueramus ascendere, 
 coepimus iam et descendere ab ipsa summitate montis 
 Dei, in qua ascenderamus, in alio monte, qui ei periunctus est, 
 qui locus appellatur in Choreb; ibi enim est ecclesia.

Nam 
 hic est locus Choreb, ubi fuit sanctus Helias propheta, qua 
 fugit a facie Achab regis, ubi ei locutus est Deus dicens: 
 quid tu hie Helias ? sicut scriptum est in libris regnorum. 
 Nam et spelunca, ubi latuit sanctus Helias, in hodie ibi 
 ostenditur ante hostium ecclesiae, quae ibi est; ostenditur 
 etiam ibi altarium lapideum, quem posuit ipse sanctus Helias 
 ad offerendum Deo, sicut et illi sancti singula nobis ostendere 
 dignabantur.

Fecimus ergo et ibi oblationem et orationem 
 impensissimam, et lectus est ipse locus de libro regnorum: 
 id enim nobis uel maxime f ea desideraueram semper, ut ubicumque 
 uenissemus, semper ipse locus de libro regnorum.

Facta ergo et ibi oblatione accessimus denuo ad alium locum 
 non longe inde ostendentibus presbyteris uel monachis, id est 
 ad eum locum, ubi steterat sanctus Aaron cum septuaginta 
 senioribus, cum sanctus Moyses acciperet a Domino legem ad 
 filios Israhel. In eo ergo loco, licet et tectum non sit, tamen

 

 
 
 
 petra ingens est per girum habens planitiem supra se, in qua 
 stetisse dicuntur ipsi sancti; nam et in medio ibi quasi altarium 
 de lapidibus factum habet. Lectus est ergo et ibi ipse 
 locus de libro Moysi et dictus unus psalmus aptus loco; ac 
 sic facta oratione descendimus inde.

Ecce et coepit iam esse hora forsitan octaua, et adhuc 
 nobis superabant milia tria, ut perexiremus montes ipsos, 
 quos ingressi fueramus pridie sera; sed non ipsa parte exire 
 habebamus, qua intraueramus, sicut superius dixi, quia necesse 
 nos erat et loca omnia sancta ambulare et monasteria, quaecumque 
 erant ibi, uidere et sic ad uallis illius, quam superius 
 dixi, caput exire, id est huius uallis, quae subiacet monti Dei.

Propterea autem ad caput ipsius uallis exire nos necesse erat, 
 quoniam ibi erant monasteria plurima sanctorum hominum et 
 ecclesia in eo loco, ubi est rubus; qui rubus usque in hodie 
 uiuet et mittet uirgultas.

Ac sic ergo perdescenso monte Dei 
 peruenimus ad rubum hora forsitan decima. Hic est autem 
 rubus, quem superius dixi, de quo locutus est Dominus Moysi 
 in igne, qui est in eo loco, ubi monasteria sunt plurima et 
 ecclesia in capite uallis ipsius. Ante ipsam autem ecclesiam 
 hortus est gratissimus, habens aquam optimam abundantem, 
 in quo horto ipse rubus est.

Locus etiam ostenditur ibi iuxta, 
 ubi stetit sanctus Moyses, quando ei dixit Deus: solue corrigiam 
 calciamenti tui et cetera. Et in eo ergo loco 
 cum peruenissemus, hora decima erat iam et ideo, quia iam 
 sera erat, oblationem facere non potuimus. Sed facta est oratio 
 in ecclesia nec non etiam et in horto ad rubum; lectus est 
 etiam locus ipse de libro Moysi iuxta consuetudinem; et sic, 
 quia sera erat, gustauimus nobis loco in horto ante rubum cum

 

 
 
 
 sanctis ipsis; ac sic ergo fecimus ibi mansionem. Et alia die 
 maturius uigilantes rogauimus presbyteros, ut et ibi fieret 
 oblatio, sicut et facta est.-

Et quoniam nobis iter sic erat, ut per ualle illa media, 
 qua tenditur per longum, iremus, id est illa ualle, quam 
 superius dixi, ubi sederant filii Israhel, dum Moyses ascenderet 
 in montem Dei, et descenderet: itaque ergo singula, 
 quemadmodum uenimus per ipsam totam uallem, semper 
 nobis sancti illi loca demonstrabant.

Nam in primo capite 
 ipsius uallis, ubi manseramus et uideramus rubum illum, 
 de quo locutus est Deus sancto Moysi in igne, uideramus 
 etiam et illum locum, in quo steterat ante rubum sanctus 
 Moyses, quando ei dixit Deus: solue corrigiam calciamenti 
 tui, locus enim, in quo stas, terra sancta 
 est.

Ac sic ergo cetera loca, quemadmodum profecti sumus 
 de rubo, semper nobis coeperunt ostendere. Nam et monstrauerunt 
 locum, ubi fuerunt castra filiorum Israhel his diebus, 
 quibus Moyses fuit in montem. Monstrauerunt etiam locum, 
 ubi factus est uitulus ille; nam in eo loco fixus est usque in 
 hodie lapis grandis.

Nos etiam, quemadmodum ibamus, de 
 contra uidebamus summitatem montis, quae inspiciebat super 
 ipsa ualle tota, de quo loco sanctus Moyses uidit filios Israhel 
 habentes choros his diebus, qua fecerant uitulum. Ostenderunt 
 etiam petram ingentem in ipso loco, ubi descendebat sanctus 
 Moyses cum Iesu filio Naue, ad quam petram iratus fregit 
 tabulas, quas afferebat.

Ostenderunt etiam, quemadmodum 
 per ipsam uallem unusquisque eorum abitationes habuerant, 
 de quibus abitationibus usque in hodie adhuc fundamenta 
 parent, quemadmodum fuerunt lapide girata; ostenderunt etiam 
 locum, ubi filios Israhel iussit currere sanctus Moysos de

 

 
 
 
 porta in porta, regressus a monte.

Item ostenderunt nobis 
 locum, ubi incensus est uitulus ipse iubente sancto Moyse, 
 quem fecerat eis Aaron. Item ostenderunt torrentem illum, 
 de quo potauit sanctus Moyses filios Israhel, sicut scriptum 
 est in Exodo.

Ostenderunt etiam nobis locum, ubi de spiritu 
 Moysi acceperunt septuaginta uiri. Item ostenderunt locum, 
 ubi filii Israhel habuerunt concupiscentiam escarum. Nam 
 ostenderunt nobis etiam et illum locum, qui appellatus est 
 incendium, quia incensa est quaedam pars castrorum, tunc 
 qua orante sancto Moyse cessauit ignis.

Ostenderunt etiam 
 et illum locum, ubi eis pluit manna et coturnices. Ac sic 
 ergo singula, quaecumque scripta sunt in libris sanctis Moysi 
 facta fuisse in eo loco, id est ea in ualle, quam dixi subiacere 
 monti Dei, id est sancto Syna, ostensa sunt nobis; quae 
 quidem omnia singulatim scribere satis fuit, quia nec retineri 
 poterant tanta, sed cum leget affectio uestra libros sanctos 
 Moysi, omnia diligentius peruidet, quae ibi facta sunt.

Haec 
 est ergo uallis, ubi celebrata est pascha completo anno profectionis 
 filiorum Israhel de terra Egypti, quoniam in ipsa 
 ualle filii Israhel commorati sunt aliquandiu, id est donec 
 sanctus Moyses ascenderet in montem Dei, et descenderet 
 primum et iterato; et denuo tandiu ibi inmorati sunt, donec 
 fieret tabernaculum, et singula, quae ostensa sunt in montem 
 Dei. Nam ostensus est nobis et ille locus, in quo confixum 
 a Moyse est primitus tabernaculum, et perfecta sunt singula, 
 quae iusserat Deus in montem Moysi, ut fierent.

Vidimus 
 etiam in extrema iam ualle ipsa memorias concupiscentiae,

 

 
 
 
 in eo tamen loco, in quo denuo reuersi sumus ad iter nostrum, 
 hoc est ubi exeuntes de ualle illa grande reingressi sumus 
 uia, qua ueneramus, inter montes illos, quos superius dixeram. 
 Nam etiam ipsa die accessimus et ad ceteros monachos ualde 
 sanctos, qui tamen pro aetate aut inbecillitate occurrere in 
 monte Dei ad oblationem faciendam non poterant; qui tamen 
 nos dignati sunt in monasteriis suis aduenientes ualde humane 
 suscipere.

Ac sic ergo uisa loca sancta omnia, quae desiderauimus, 
 nec non etiam et omnia loca, quae filii Israhel tetigerant 
 eundo uel redeundo ad montem Dei, uisis etiam et sanctis 
 uiris, qui ibi commorabantur, in nomine Dei regressi sumus 
 in Faran.

Et licet semper Deo in omnibus gratias agere 
 debeam, non dicam in his tantis et talibus quae circa me 
 conferre dignatus est indignam et non merentem, ut perambularem 
 omnia loca, quae mei meriti non erant, tamen etiam 
 et illis omnibus sanctis nec sufficio gratias agere, qui meam 
 paruitatem dignabantur in suis monasteriis libenti animo 
 suscipere uel certe per omnia loca deducere, quae ego semper 
 iuxta scripturas sanctas requirebam. Plurimi autem ex ipsis 
 sanctis, qui in montem Dei uel circa ipsum montem commorabantur, 
 dignati sunt nos usque in Faran deducere, qui tamen 
 fortiori corpore erant:

Ac sic ergo cum peruenissemus Faran, quod sunt a monte 
 Dei milia triginta et quinque, necesse nos fuit ibi ad resumendum 
 biduo immorari. Ac tertia die inde maturantes uenimus 
 denuo ad mansionem, id est in desertum Faran, ubi et euntes 
 manseramus, sicut et superius dixi. Inde denuo alia die facientes 
 aquam et euntes adhuc aliquantulum inter montes peruenimus 
 ad mansionem, quae erat iam super mare, id est in eo loco, 
 ubi iam de inter montes exitur et incipitur denuo totum iam 
 iuxta mare ambulari, sic tamen iuxta mare, ut subito fluctus 
 animalibus pedes caedat, subito etiam et in centum et in

 
 
 
 ducentos passus, aliquotiens etiam et plus. quam quingentos 
 passus de mari per heremum ambuletur; uia enim illic penitus 
 non est, sed totum heremi sunt arenosae.

Faranitae autem, 
 qui ibi consueuerunt ambulare cum camelis suis, signa sibi 
 locis et locis ponent, ad quae signa se tendent, et sic ambulant 
 per diem. Nocte autem signa cameli attendunt. Et quid 
 plura? diligentius et securius iam in eo loco ex consuetudine 
 Faranitae ambulant nocte, quam aliqui hominum ambulare 
 potest in his locis, ubi uia aperta est.

In eo ergo loco de 
 inter montes exiuimus redeuntes, in quo loco et euntes inter 
 montes intraueramus, ac sic ergo denuo plicauimus nos ad mare. 
 Filii etiam Israhel reuertentes a monte Dei Syna usque ad 
 eum locum reuersi sunt per iter quod ierant, id est usque ad 
 eum locum, ubi de inter montes exiuimus, et iunximus nos 
 denuo ad mare rubrum, et inde nos iam iter nostrum, quo 
 ueneramus, reuersi sumus, filii autem Israhel de eodem loco, 
 sicut scriptum est in libris sancti Moysi, ambulauerunt iter 
 suum.

Nos autem eodem itinere et eisdem mansionibus, quibus 
 ieramus, reuersi sumus in Clesma. In Clesma autem cum 
 uenissemus < denuo, > necesse nos fuit et ibi denuo resumere, 
 quoniam iter heremi arenosum ualde feceramus.

Sane licet terram Gesse iam nossem, id est qua primitus 
 ad Egyptum fueram, tamen ut peruiderem omnia loca, quae 
 filii Israhel exeuntes de Ramesse tetigerant euntes, donec 
 peruenirent usque ad mare rubrum, qui locus nunc de castro, 
 quod ibi est, appellatur Clesma: desiderii ergo fuit, ut de 
 Clesma ad terram Gesse exiremus, id est ad ciuitatem, quae 
 appellatur Arabia, quae ciuitas in terra Gesse est; nam 
 inde ipsum territorium sic appellatur, id est terra Arabiae,

 

 
 
 
 terra Iesse, quae tamen terra Egypti pars est, sed melior 
 satis quam omnis Egyptus est.

Sunt ergo a Clesma, id est a 
 mare rubro, usque ad Arabiam ciuitatem mansiones quattuor 
 per heremo, sic tamen per heremum, ut cata mansiones 
 monasteria sint cum militibus et praepositis, qui nos deducebant 
 semper de castro ad castrum. In eo ergo itinere sancti 
 qui nobiscum erant, hoc est clerici uel monachi, ostendebant 
 nobis singula loca, quae semper ego iuxta scripturas requirebam; 
 nam alia in sinistro, alia in dextro de itinere nobis erant, 
 alia etiam longius de uia, alia in proximo.

Nam michi credat 
 uolo affectio uestra, quantum tamen peruidere potui, filios 
 Israhel sic ambulasse, ut quantum irent dextra, tantum reuerterentur 
 sinistra, quantum denuo inante ibant, tantum denuo 
 retro reuertebantur, et sic fecerunt ipsum iter, donec peruenirent 
 ad mare rubrum.

Nam et Epauleum ostensum est nobis, de 
 contra tamen, et Magdalum fuimus. Nam castrum est ibi 
 nunc habens praepositum cum milite, qui ibi nunc praesidet 
 pro disciplina romana. Nam et nos iuxta consuetudinem deduxerunt 
 inde usque ad aliud castrum, et locus Belsefon 
 ostensus est nobis, immo in eo loco fuimus. Nam ipse est 
 campus supra mare rubrum, iuxta latus montis, quem superius 
 dixi, ubi filii Israhel, cum uidissent Egyptios post se uenientes, 
 exclamauerunt.

Oton etiam ostensum est nobis, quod est iuxta 
 deserta loca, sicut scriptum est, nec non etiam et Socchoth. 
 Socchoth autem est cliuus modicus in media ualle. iuxta quem 
 colliculum fixerunt castra filii Israhel; nam hic est locus, ubi 
 accepta est lex paschae.

Pithona etiam ciuitas, quam aedificanerunt 
 filii Israhel, ostensa est nobis in ipso itinere, in

 

 
 
 
 eo tamen loco ubi iam fines Egypti intrauimus. relinquentes 
 iam terras Saracenorum; nam et ipsud nunc Phitona castrum 
 est.

Heroum autem ciuitas, quae fuit illo tempore, id est ubi 
 occurrit Ioseph patri suo Iacob uenienti, sicut scriptum est 
 in libro Genesis, nunc est come, sed grandis, quod nos 
 dicimus uicus. Nam ipse uicus ecclesiam habet et martyria 
 et monasteria plurima sanctorum monachorum, ad quae singula 
 uidenda necesse nos fuit ibi descendere iuxta consuetudinem, 
 quam tenebamus.

Nam ipse uicus nunc appellatur Hero, quae 
 tamen Hero a terra Iesse miliario iam sexto decimo est, 
 nam in finibus Egypti est; locus autem ipse satis gratus 
 est, nam et pars quaedam fluminis Nili ibi currit.

Ac sic ergo 
 exeuntes de Hero peruenimus ad ciuitatem, quae appellatur 
 Arabia, quae est ciuitas in terra Iesse. Unde scriptum est 
 dixisse Pharaonem ad Ioseph: In meliori terra Egypti 
 colloca patrem tuum et fratres in terra lessen, in 
 terra Arabiae.

De Arabia autem ciuitate quattuor milia passus sunt Ramessen. 
 Nos autem, ut ueniremus ad mansionem Arabiae, 
 per media Ramesse transiuimus, quae Ramessen ciuitas nunc 
 campus est, ita ut nec unam habitationem habeat. Paret sane, 
 quoniam et ingens fuit per girum et multas fabricas habuit; 
 ruinae enim ipsius, quemadmodum collapsae sunt, in hodie 
 infinitae parent.

Nunc autem ibi nichil aliud est, nisi tantum 
 unus lapis ingens thebeus, in quo sunt duae statuae excisae, 
 ingentes, quas dicunt esse sanctorum hominum, id est Moysi 
 et Aaron; nam dicent, eo quod filii Israhel in honore ipsorum 
 eas posuerint.

Et est ibi praeterea arbor sicomori. quae dicitur 
 a patriarchis posita esse; nam iam uetustissima est et ideo 
 permodica est, licet tamen adhuc fructus afferat. Nam

 

 
 
 
 
 cuicumque incommoditas fuerit, uadent ibi et tollent surculos et 
 prode illis est.

Hoc autem referente sancto episcepo de Arabia 
 cognouimus; nam ipse nobis dixit nomen ipsius arboris, quemadmodum 
 appellant eam graece, id est dendros alethiae, quod 
 nos dicimus arbor ueritatis. Qui tamen sanctus episcopus 
 nobis Ramessen occurrere dignatus est; nam est iam senior 
 * uir, uere satis religiosus ex monacho et affabilis, suscipiens 
 peregrinos ualde bene; nam et in scripturis Dei ualde eruditus 
 est.

Ipse ergo cum se dignatus fuisset uexare et ibi nobis 
 occurrere, singula ibi ostendit seu retulit de illas statuas, 
 quas dixi, ut etiam et de illa arbore sicomori. Nam et hoc 
 nobis ipse sanctus episcopus retulit, eo quod Farao, quando 
 uidit, quod filii Israhel dimiserant eum, tunc ille, priusquam 
 post illos occuparet, isset cum omni exercitu suo intra Ramesse 
 et incendisset eam omnem, quia infinita erat ualde, et inde 
 post filios Israhel fuisset profectus.

Nobis autem fortuitu hoc gratissimum euenit, ut ea die, 
 qua uenimus ad mansionem Arabia, pridie a beatissimo die 
 epiphania esset; nam eadem die uigiliae agendae erant in 
 ecclesia. Ac sic ergo aliquo biduo ibi tenuit nos sanctus 
 episcopus, sanctus et uere homo Dei, notus mihi iam satis 
 de eo tempore, a quo ad Thebaidam fueram.

Ipse autem 
 sanctus episcopus ex monacho est, nam a pisinno in monasterio 
 nutritus est, et ideo aut tam eruditus in scripturis est, aut 
 tam emendatus in omni uita sua, ut et superius dixi.

Nos 
 autem inde iam remisimus milites, qui nobis pro disciplina 
 romana auxilia praebuerant, quamdiu per loca suspecta ambulaueramus, 
 iam autem, quoniam ager publicus erat per Egyptum,

 

 

 
 
 
 quod transiebat per Arabiam ciuitatem. id est quodam<linquente mittit de 
 Thebaida in Pelusio, et ideo iam non fuit necesse( castrum 
 milites.

Profiscentes ergo inde totum per terram Gess est ubi 
 fecimus semper inter uineas, quae dant uinum, et um est 
 quae dant balsamum, et inter pomaria et agros cultissinos 
 et hortos pulcherrimos iter habuimus totum super ripam flumin\'25 I 
 Nili inter fundos frequentissimos, quae fuerant quondam uillae 
 filiorum Israhel. Et quid plura? pulchriorem territorium puto 
 me nusquam uidisse, quam est terra Iessen.

Ac sic ergo ab 
 Arabia ciuitate iter facientes per biduo totum per terram 
 Gessen peruenimus Tatnis in ea ciuitate, ubi natus est sanctus 
 Moyses. Haec est autem ciuitas Tathnis, quae fuit quondam 
 metropolis Pharaonis.

Et licet ea loca, ut superius dixi, iam 
 nossem, id est quando Alexandriam uel ad Thebaidem fueram, 
 tamen quia ad plenum discere uolebam loca, quae ambulauerunt 
 filii Israhel proficiscentes ex Ramesse usque ad montem Dei 
 sanctum Syna, ac sic necesse fuit etiam denuo ad terram 
 Gessen reuerti et inde Tathnis: proficiscentes ergo de Tathnis, 
 ambulans per iter iam notum perueni Pelusio.

Et inde proficiscens 
 denuo, faciens iter per singulas mansiones Egypti, per 
 quas iter habueramus, perueni ad fines Palestinae. Et inde 
 in nomine Christi Dei nostri faciens denuo mansiones aliquot 
 per Palestina regressa sum in Helia, id est in Ierusolimam.

Item transacto aliquanto tempore et iubente Deo fuit 
 denuo uoluntas accedendi usque ad Arabiam, id est ad montem 
 Nabau, in eo loco, in quo iussit Deus ascendere Moysen 
 dicens ad eum: Ascende in montem Arabot, montem 
 Nabau, qui est in terra Moab contra faciem Iericho, 
 et uide terram Chanaan, quam ego do filiis 



 

 
 
 
 Israhel in possessionem, et morere in monte ipso, 
 \'in quem ascenderis.

itaque ergo Deus noster esus, qui 
 sperantes in se non deseret, etiam et in hoc uoluntati meae 
 effectum praestare dignatus est.

Proficiscens ergo Ieruso lima 
 faciens iter cum sanctis, id est presbytero et diaconibus de 
 Ierusolima et fratribus aliquantis, id est monachis, peruenimus 
 ergo usque ad eum locum Iordanis, ubi filii Israhel transierant, 
 quando eos sanctus Iesus filius Naue Iordanem traiecerat, 
 sicut scriptum est in libro Iesu Naue. Nam et locus ille 
 ostensus est nobis quasi modice altior, ubi filii Ruben et 
 Gad et dimidia tribus Manasse fecerant aram, in ea parte 
 ripae, qua est Iericho.

Transeuntes ergo fluuium peraenimus 
 ad ciuitatem, quae appellatur Libiada, quae est in eo campo, 
 in quo tunc filii Israhel castra fixerant. Nam et fundamenta 
 de castris filiorum Israhel et habitationibus ipsorum, ubi 
 commorati sunt, in eo loco in hodie parent. Campus enim 
 ipse est infinitus subter montes Arabiae super Iordanem. Nam 
 hic est locus, de quo scriptum est: Et plorauerunt 
 filii Israhel Moysen in Arabot Moab et Iordane 
 contra Iericho quadraginta diebus.

Hic etiam 
 locus est, ubi post recessum Moysi statim Iesus filius 
 Naue repletus est spiritu scientiae: imposuerat enim Moyses 
 manus suas super eum, sicut scriptum est.

Nam ipse 
 est locus, ubi scripsit Moyses librum Deuteronomii; hic 
 etiam est locus, ubi locutus est Moyses in aures totius 
 ecclesiae Israhel uerba cantici usque in finem huius, qui 
 scriptus est in libro Deuteronomii. Hic est ipse locus, ubi 
 benedixit sanctus Moyses homo Dei filios Israhel singulatim 
 per ordinem ante obitum suum.

Nos ergo cum uenissemus 
 in eodem campo, peraccessimus ad locum ipsum et facta est 
 ibi oratio, lecta etiam pars quaedam Deuteronomii in eo loco 
 nec non etiam et canticus ipsius, sed et benedictiones, quas

 

 

 
 
 
 dixerat super filios Israhel. Et iterato post lectione facta est 
 oratio, et gratias Deo agentes mouimus inde. Id enim nobis 
 semper consuetudinis erat, ut ubicumque ad loca desiderata 
 accedere ualebamus, primum ibi fieret oratio, deinde legeretur 
 lectio ipsa de codice, diceretur etiam psalmus unus pertinens 
 ad rem et iterato fieret ibi oratio. Hanc ergo consuetudinem 
 iubente Deo semper tenuimus, ubicumque ad loca desiderata 
 potuimus peruenire.

Ac sic ergo, ut coeptum opus perficeretur, 
 coepimus festinare, ut perueniremus ad montem Nabau. Euntibus 
 nobis commonuit presbyter loci ipsius, id est de Libiade, 
 quem ipsum nobiscum rogantes moueramus de mansione, quia 
 melius ipsa loca nouerat: dicit ergo nobis ipse presbyter: si 
 uultis uidere aquam, quae fluit de petra, id est quam dedit 
 Moyses filiis Israhel sitientibus, potestis uidere; si tamen 
 uolueritis laborem uobis imponere, ut de uia camsemus forsitan 
 miliario sexto.

Quod cum dixisset, nos satis auidi optati 
 sumus ire; et statim diuertentes a uia secuti sumus presbyterum, 
 qui nos ducebat. In eo ergo loco ecclesia est pisinna 
 subter montem non Nabau, sed alterum interiorem, sed nec 
 ipse longe est de Nabau; monachi autem plurimi commanent 
 ibi uere sancti, et quos hic ascites uocant.

Hi ergo sancti monachi dignati sunt nos suscipere ualde 
 humane, nam et ad salutationem suam permiserunt nos ingredi. 
 Cum autem ingressi fuissemus ad eos, facta oratione cum 
 ipsis eulogias nobis dare dignati sunt, sicut habent consue- tudinem dandi his, quos humane suscipiunt. Ibi ergo inter

ecclesiam et monasteria in medio fluit de petra aqua ingens, 
 pulchra ualde et limpida, saporis optimi. Tunc interrogauimus 
 nos etiam et illos sanctos monachos, qui ibi manebant, quae 
 esset haec aqua talis et tanti saporis. Tunc illi dixerunt: haec 80

 

 
 
 
 est aqua, quam dedit sanctus Moyses filiis Israhel in hac 
 heremo.

Facta est ergo iuxta consuetudinem ibi oratio et 
 lectio ipsa de libris Moysi lecta, dictus etiam psalmus unus, 
 et sic simul cum illis sanctis clericis et monachis, qui nobiscum 
 uenerant, perexiuimus ad montem. Multi autem et ex 
 ipsis monachis sanctis, qui ibi commanebant iuxta aqua ipsa, 
 qui tamen potuerunt imponere sibi laborem, dignati sunt 
 nobiscum ascendere montem Nabau.

Itaque ergo proficiscentes 
 de eodem loco peruenimus ad radicem montis Nabau, 
 qui erat ualde excelsus, ita tamen ut pars eius maxima 
 sedendo in asellis possit subiri, modicum autem erat acrius, 
 quod pedibus necesse erat subiri cum labore, sicut et factum 
 est.

Peruenimus ergo ad summitatem montis illius, ubi est nunc 
 ecclesia non grandis in ipsa summitate montis Nabau. Intra 
 quam ecclesiam, in eo loco, ubi pulpitus est, uidi locum 
 modice quasi altiorem tantum hispatii habentem quantum 
 memoriae solent habere.

Tunc ergo interrogaui illos sanctos, 
 quidnam esset hoc, qui responderunt: hic positus est sanctus 
 Moyses ab angelis, quoniam, sicut scriptum est, sepulturam 
 illius nullus hominum scit: <quoniam certum est eum 
 ab angelis fuisse sepultum. Nam memoria illius, ubi positus 
 sit, in hodie [non] ostenditur; sicut enim nobis a maioribus, 
 qui hic manserunt, ubi < positus sit> ostensum est, ita et 
 nos uobis monstramus, qui et ipsi tamen maiores ita sibi 
 traditum a maioribus suis esse dicebant.

Itaque ergo mox 
 facta est oratio, et omnia quae in singulis locis sanctis per 
 ordinem consueueramus facere, etiam et hic facta sunt: et sic 
 coepimus egredere de ecclesia. Tunc autem qui erant loci 
 notores, id est presbyteri uel monachi sancti, dixerunt nobis:

 

 
 
 
 si uultis uidere loca, quae scripta sunt in libris Moysi, accedite 
 foras hostium ecclesiae et de summitate ipsa, ex parte tamen 
 ut possunt hinc parere, attendite et uidete, et dicimus uobis 
 singula, quae sunt loca haec, quae parent.

Tunc nos gauisi 
 satis statim egressi sumus foras. Nam de hostio ipsius 
 ecclesiae uidimus locum, ubi intrat Iordanis in mare mortuum, 
 qui locus subter nos, quemadmodum stabamus, parebat. Vidimus 
 etiam de contra non solum Libiadam, quae citra Iordanem 
 erat, sed et Iericho, quae trans Iordanem; tantum eminebat 
 excelsus locus, ubi stabamus, id est ante hostium ecclesiae.

Maxima etiam pars Palestinae, quae est terra repromissionis, 
 inde uidebatur, nec non et omnis terra Iordanis, in quantum 
 tamen poterat oculis conspici. In sinistra autem parte uidimus 
 terras Sodomitum omnes nec non et Segor, quae tamen Segor 
 sola de illis quinque in hodie constat.

Nam et memoriale ibi 
 est, de ceteris autem illis ciuitatibus nichil aliud apparet 
 nisi subuersio ruinarum, quemadmodum in cinerem conuersae 
 sunt. Locus etiam, ubi fuit titulus uxoris Loth, ostensus est 
 nobis, qui locus etiam in scripturis legitur.

Sed mihi credite, 
 dominae uenerabiles, quia columna ipsa iam non paret, locus 
 autem ipse tantum ostenditur; columna autem ipsa dicitur 
 mari mortuo fuisse cooperta. Certe locum cum uideremus, 
 columnam nullam uidimus, et ideo fallere uos super hanc rem 
 non possum. Nam episcopus loci ipsius, id est de Segor, 
 dixit nobis, quoniam iam aliquot anni essent, a quo non 
 pareret columna illa. Nam de Segor forsitan sexto miliario 
 ipse locus < est, > ubi stetit columna illa, quod nunc totum 
 cooperit aqua.

Item de dextra parte ecclesiae, a foras tamen,

 

 
 
 
 accessimus et ostensae sunt nobis inde a contra duae ciuitates, 
 id est Esebon, quae fuit regis Seon regis Amorreorum, quae 
 nunc appellatur Exebon, et alia Og regis Basan, quae nunc 
 dicitur Sasdra. Item de eodem loco ostensa est nobis a contra 
 Fogor, quae fuit ciuitas regni Edom.

Hae autem ciuitates 
 omnes, quas uidebamus, in montibus erant positae, infra autem 
 modice deorsum planior locus nobis uidebatur. Tunc dictum 
 est nobis, quia in isdem diebus, qua sanctus Moyses uel filii 
 Israhel contra illas ciuitates pugnauerant, castra ibi fixa habuissent: 
 nam et signa ibi parebant castrorum.

Sane < de> 
 illa parte montis, quam dixi sinistra, quae erat super mare 
 mortuum, ostensus est nobis mons praecisus ualde, qui dictus 
 est ante Agrispecula. Hic est mons, in quo posuit Balac 
 filius Beor Balaam diuinum ad maledicendos filios Israhel et 
 noluit Deus ita permittere, sicut scriptum est.

Ac sic ergo 
 uisis omnibus, quae desiderabamus, in nomine Dei reuertentes 
 per Iericho et iter omne, quod iueramus, regressi sumus in 
 Ierusolimam.

Item post aliquantum tempus uolui etiam ad regionem 
 Ausitidem accedere propter uisendam memoriam sancti Iob 
 gratia orationis; multos enim sanctos monachos uidebam inde 
 uenientes in Ierusolimam ad uisenda loca sancta gratia orationis, 
 qui singula referentes de eisdem locis, fecerunt magis 
 desiderium imponendi michi laboris, ut etiam usque ad illa 
 loca accederem, si tamen labor dici potest, ubi homo desiderium 
 suum compleri uidet.

Itaque ergo profecta sum de 
 Ierusolima cum sanctis, qui tamen dignati sunt itineri meo 
 comitatum praestare, et ipsi tamen gratia orationis: habens

 

 
 
 
 ergo iter ab Ierusolima usque ad Carneas eundo per mansiones 
 octo — Carneas autem dicitur nunc ciuitas Iob, quae ante 
 dicta est Dennaba in terra Ausitidi, in finibus Idumeae et 
 Arabiae —: in quo itinere hiens uidi super ripam Iordanis 
 fluminis uallem pulchram satis et amoenam. habundantem 
 uineis et arboribus, quoniam aquae multae ibi erant et 
 optimae satis.

Nam in ea ualle uicus erat grandis, qui appellatur 
 nunc Sedima. In eo ergo uico, qui est in media planitie 
 positus, in medio loco est monticulus non satis grandis, sed 
 factus sicut solent esse tumbae, sed grandes: ibi ergo in 
 summo ecclesia est et deorsum per girum ipsius colliculi 
 parent fundamenta grandia antiqua; nunc autem in ipso uico 
 turbae aliquantae commanent.

Ego autem cum uiderem locum 
 tam gratum, requisiui, quisnam locus esset ille tam amoenus. 
 Tunc dictum est michi: haec est ciuitas regis Melchisedech, 
 quae dicta est ante Salem, unde nunc, corrupto sermone, 
 Sedima appellatur ipse uicus. Nam in isto colliculo, qui est 
 medio uico positus, in summitatem ipsius fabricam quam 
 uides ecclesia est, quae ecclesia nunc appellatur graeco sermone 
 t opu Melchisedech. Nam hic est locus, ubi optulit 
 Melchisedech hostias Deo puras, id est panes et uinum, sicut 
 scriptum est eum fecisse.

Statim ergo ut haec audiui, descendimus de animalibus, 
 et ecce occurrere dignatus est sanctus presbyter ipsius loci, et 
 clerici; qui nos statim suscipientes duxerunt suso ad ecclesiam. 
 Ubi cum uenissemus, statim iuxta consuetudinem primum 
 facta est oratio, deinde lectus est ipse locus de libro sancti 
 Moysi, dictus est etiam psalmus unus competens loco ipsi, 
 et denuo facta oratione descendimus.

Cum ergo descendissemus. 
 ait nobis ille sanctus presbyter iam senior et de scripturis

 

 
 
 
 bene instructus, id est, qui ipsi loco praeerat ex monacho, cui 
 presbytero et episcopi plurimi, quantum postmodum cognouimus, 
 uitae ipsius testimonium grande ferebant, nam hoc de ipso 
 dicebant, dignus qui praesit in hoc loco, ubi sanctus Melchisedech 
 aduenientem sanctum Abraam hostias Deo puras primus 
 optulit: cum ergo descendissemus, ut superius dixi, de ecclesia 
 deorsum, ait nobis ipse sanctus presbyter: ecce ista fundamenta 
 in giro colliculo isto. quae uidetis, hae sunt de palatio 
 regis Melchisedech. Nam inde adhuc sic si quis subito iuxta 
 sibi uult facere domum et fundamenta inde contiget, aliquotiens 
 et de argento et aeramento modica frustella ibi inuenit.

Nam ecce ista uia, quam uidetis transire inter tiuuium Iordanem 
 et uicum istum, haec est qua uia regressus est sanctus Abraam 
 de caede Codollagomor regis gentium reuertens in Sodomis, 
 qua ei occurrit sanctus Melchisedech rex Salem.

Tunc ergo quia retinebam scriptum esse babtizasse sanctum 
 Iohannem in Enon iuxta Salim, requisiui de eo, quam longe esset 
 ipse locus. Tunc ait ille sanctus presbyter: ecce hic est in ducentis 
 passibus; nam si uis, ecce modo pedibus duco uos ibi. Nam 
 haec aqua tam grandis et tam pura, quam uidetis in isto uico, 
 de ipso fonte uenit.

Tunc ergo gratias ei agere coepi et 
 rogare, ut duceret nos ad locum, sicut et factum est. Statim 
 ergo c??pimus ire cum eo pedibus totum per uallem amoenissimam, 
 donec perueniremus usque ad hortum pomarium ualde 
 amoenum, ubi ostendit nobis in medio fontem aquae optimae 
 satis et purae, qui a semel integrum fluuium dimittebat. Habebat 
 autem ante se ipse fons quasi lacum, ubi parebat fuisse 
 operatum sanctum Iohannem baptistam.

Tunc dixit nobis ipse 
 sanctus presbyter: in hodie hic hortus aliter non appellatur

 

 
 
 
 graeco sermone nisi cepos tu agiu iohanni, id est quod uos 
 dicitis latine hortus sancti Iohannis. Nam et multi fratres 
 sancti monachi de diuersis locis uenientes tendunt se, ut 
 lauentur in eo loco.

Denuo ergo et ad ipsum fontem, sicut 
 et in singulis locis, facta est oratio et lecta est ipsa lectio, 
 dictus etiam psalmus competens et singula, quae consuetudinis 
 nobis erant facere, ubicumque ad loca sancta ueniebamus, ita 
 et ibi fecimus.

Illud etiam presbyter sanctus dixit nobis, eo 
 quod usque in hodierna die semper cata pascha, quicumque 
 essent baptizandi in ipso uico, id est in ecclesia, quae appellatur 
 opus Melchisedech, omnes in ipso fonte baptizarentur, sic 
 redirent mature ad candelas cum clericis et monachis dicendo 
 psalmos uel antiphonas et sic a fonte usque ad ecclesiam 
 sancti Melchisedech deducerentur mature omnes, qui fuissent 
 baptizati.

Nos ergo accipientes de presbytero eulogias, id est 
 de pomario sancti Iohannis baptistae, similiter et de sanctis 
 monachis, qui ibi monasteria habebant in ipso horto pomario, 
 et gratias semper Deo agentes profecti sumus iter nostrum, 
 quo ibamus.

Ac sic ergo euntes aliquandiu per uallem Iordanis super 
 ripam fluminis ipsius, quia ibi nobis iter erat aliquandiu, ad 
 subito uidimus ciuitatem sancti prophetae Heliae, id est Thesbe, 
 unde ille habuit nomen Helias Thesbites. Inibi est ergo usque 
 in hodie spelunca, in qua sedit ipse sanctus, et ibi est memoria 
 sancti Gethae, cuius nomen in libris Iudicum legimus.

Ac 
 sic ergo et ibi gratias Deo agentes iuxta consuetudinem 
 perexiuimus iter nostrum. Item euntes in eo itinere uidimus 
 uallem de sinistro nobis uenientem amoenissimam, quae uallis 
 erat ingens mittens torrentem in Iordanem infinitum, et ibi 
 in ipsa ualle uidimus monasterium cuiusdam fratris nunc id 
 est monachi.

Tunc ego, ut sum satis curioaa..requirere coepi,

 

 
 
 
 quae esset haec uallis, ubi sanctus monachus nunc monasterium 
 sibi fecisset; non enim putabam hoc sine causa esse. 
 Tunc dixerunt nobis sancti, qui nobiscum iter faciebant, id 
 est loci notores: haec est uallis Corra, ubi sedit sanctus 
 Helias Thesbites temporibus Achab regis, qua famis fuit, et 
 insso Dei coruus ei escam portabat et de eo torrente aquam 
 bibebat. Nam hic torrens, quem uides de ipsa ualle percurrentem 
 in Iordanem, hic est Corra.

Ac sic ergo nichilominus Deo 
 gratias agentes, qui nobis non merentibus singula, quae desiderabamus, 
 dignabatur ostendere, itaque ergo ire coepimus iter 
 nostrum sicut singulis diebus. Ac sic ergo facientes iter 
 singulis diebus ad subito de latere sinistro, unde e contra 
 partes Fenicis uidebamus, apparuit nobis mons ingens et altus 
 infinitum, qui tendebatur in longo 
 Unum folium excisum est

qui sanctus monachus uir ascitis necesse habuit post tot 
 annos, quibus sedebat in heremum, mouere se et descendere 
 ad ciuitatem Carneas, ut commoneret episcopum uel clericos 
 temporis ipsius, iuxta quod ei fuerat reuelatum, ut foderent 
 in eo loco, qui ei fuerat ostensus, sicut et factum est.

Qui 
 fodientes in eo loco, qui ostensus fuerat, inuenerunt speluncam, 
 quam sequentes fuerunt forsitan per passus centum, quo adsubito 
 fodientibus illis adparuit lapis, quem lapidem cum 
 perdiscoperuissent, inuenerunt sculptum in coperculo ipsius Iob. 
 Cui Iob ad tunc in eo loco facta est ista ecclesia, quam 
 uidetis, ita tamen ut lapis cum corpore non moueretur in alio 
 loco, sed ibi, ubi inuentum fuerat corpus, positus esset, et 
 ut corpus subter altarium iaceret. Illa autem ecclesia, quam 
 tribunus nescio qui faciebat, sic fuit inperfecta usque in

 

 
 
 
 hodie.

Ac sic ergo nos alia die mane rogauimus episcopum. 
 ut faceret oblationem, sicut et facere dignatus est, et benedicens 
 nos episcopus profecti sumus. Communicantes ergo et 
 ibi, gratias agentes Deo semper regressi sumus in Ierusolimam, 
 iter facientes per singulas mansiones, per quas ieramus tres 
 annos.

Item in nomine Dei, transacto aliquanto tempore, cum iam 
 tres anni pleni essent, a quo in Ierusolimam uenissem, uisis 
 etiam omnibus locis sanctis, ad quos orationis gratia me 
 tenderam, et ideo iam reuertendi ad patriam animus esset, 
 uolui iubente Deo etiam et ad Mesopotamiam Syriae accedere 
 ad uisendos sanctos monachos, qui ibi plurimi et tam eximiae 
 uitae esse dicebantur, ut uix referri possit, nec non etiam et 
 gratia orationis ad martyrium sancti Thomae apostoli, ubi 
 corpus illius integrum positum est, id est apud Edessam, 
 quem se illuc missurum, postea quam in caelis ascendisset, 
 Deus noster Iesus testatus est per epistolam, quam ad Aggarum 
 regem per Ananiam cursorem misit, quaeque epistola cum grandi 
 reuerentia apud Edessam ciuitatem, ubi est ipsud martyrium.

custoditur. Nam mihi credat uolo affectio uestra, quoniam 
 nullus christianorum est, qui non se tendat illuc gratia orationis, 
 quicumque tamen usque ad loca sancta, id est in Ierusolimis 
 accesserit; et hic locus de Ierusolima uicesima et quinta 
 mansione est.

Et quoniam de Antiochia propius est Mesopotamiam, 
 fuit mihi iubente Deo oportunum satis, ut quemadmodum 
 reuertebar Constantinopolim, quia per Antiochiam 
 iter erat, inde ad Mesopotamiam irem, sicut et factum est 
 Deo iubente.

Itaque ergo in nomine Christi Dei nostri profecta sum 
 de Antiochia ad Mesopotamiam habens iter per mansiones seu

 
 
 
 ciuitates aliquot prouinciae Siriae Celen, quae est Antiochiae, 
 et inde ingressa fines prouinciae Augustofratensis, perueni ad 
 ciuitatem Gerapolim, quae est metropolis ipsius prouinciae, id 
 est Augustofratensis. Et quoniam haec ciuitas ualde pulchra 
 et opulenta est atque abundans omnibus, necesse me fuit ibi 
 facere statiuam, quoniam iam inde non longe erant fines 
 Mesopotamiae.

Itaque ergo proficiscens de Ierapolim in quintodecimo 
 miliario in nomine Dei perueni ad unum Eufraten, 
 de quo satis bene scriptum est esse flumen magnum Eufraten 
 et ingens, et quasi terribilis est; ita enim decurrit habens 
 impetum, sicut habet fluuius Rodanus, nisi quod adhuc 
 maior est Eufrates.

Itaque ergo quoniam necesse erat eum 
 nauibus transire, et nauibus nonnisi maioribus, ac sic immorata 
 sum ibi forsitan plus media die; et inde in nomine 
 Dei transito flumine Eufraten, ingressa sum fines Mesopotamiae 
 Siriae.

Ac sic denuo faciens iter per mansiones aliquot, perueni ad : 
 ciuitatem, cuius nomen in scripturis positum legimus, id est 
 Batanis, quae ciuitas usque in hodie est. Nam et ecclesia 
 cum episcopo uere sancto et monacho et confessore habet, 
 et martyria aliquanta. Ipsa etiam ciuitas habundans multitudine 
 hominum est, nam et miles ibi sedet cum tribuno suo.

Unde 
 denuo proficiscens, peruenimus in nomine Christi Dei nostri 
 Edessam. Ubi cum peruenissemus, statim perreximus ad 
 ecclesiam et ad martyrium sancti Thomae. Itaque ergo iuxta 
 consuetudinem factis orationibus et cetera, quae consuetudo 
 erat fieri in locis sanctis, nec non etiam et aliquanta ipsius 
 sancti Thomae ibi legimus.

Ecclesia autem, ibi quae est, ingens 
 et ualde pulchra et noua dispositione, ut uere digna est esse 
 domus Dei; et quoniam multa erant, quae ibi desiderabam 
 uidere, necesse me fuit ibi statiua triduana facere.

Ac sic ergo 
 uidi in eadem ciuitate martyria plurima nec non et sanctos

 

 
 
 
 monachos, commanentes alios per martyria, alios longius de 
 ciuitate in secretioribus locis habentes monasteria.

Et quoniam 
 sanctus episcopus ipsius ciuitatis, uir uere religiosus et 
 monachus et confessor, suscipiens me libenter ait michi: 
 quoniam uideo te, filia, gratia religionis tam magnum laborem 
 tibi imposuisse, ut de extremis porro terris uenires ad haec 
 loca, itaque ergo, si libenter habes, quaecumque loca sunt 
 hic grata ad uidendum christianis, ostendimus tibi: tunc ergo 
 gratias agens Deo primum et sic ipsi rogaui plurimum, ut 
 dignaretur facere, quod dicebat.

Itaque ergo duxit me primum 
 ad palatium Aggari regis et ibi ostendit michi archiotepam 
 ipsius ingens simillimam, ut ipsi dicebant, marmoream, tanti 
 nitoris, ac si de margarita esset, in cuius Aggari uultu parebat 
 de contra uere fuisse hunc uirum satis sapientem et honoratum. 
 Tunc ait mihi sanctus episcopus: ecce rex Aggarus, qui antequam 
 uideret Dominum, credidit ei, quia esset uere filius 
 Dei. Nam erat et iuxta archiotipa similiter de tali marmore 
 facta, quam dixit filii ipsius esse Magni, similiter et ipsa 
 habens aliquid gratiae in uultu.

Item perintrauimus in interiori 
 parte palatii; et ibi erant fontes piscibus pleni, quales ego 
 adhuc nunquam uidi, id est tantae magnitudinis uel tam 
 perlustres aut tam boni saporis. Nam ipsa ciuitas aliam aquam 
 penitus non habet nunc nisi eam, quae de palatio exit, quae 
 est ac si fluuius ingens argenteus.

Et tunc retulit michi de 
 ipsa aqua sic sanctus episcopus dicens: quodam tempore, 
 posteaquam scripserat Aggarus rex ad Dominum et Dominus 
 rescripserat Aggaro per Ananiam cursorem, sicut scriptum est 
 in ipsa epistola: transacto ergo aliquanto tempore super- ueniunt Persae et girant ciuitatem istam. Sed statim Aggarus

epistolam Domini ferens ad portam cum omni exercitu suo 
 publice orauit. Et post dixit: Domine Iesu, tu promiseras

 
 
 
 nobis. ne aliquis hostium ingrederetur ciuitatem istam, et ecce 
 nunc Persae inpugnant nos: quod cum dixisset, tenens manibus 
 leuatis epistolam ipsam apertam rex, ad subito tantae tenebrae 
 factae sunt, foras ciuitatem tamen ante oculos Persarum, 
 cum iam prope plicarent ciuitati, ita ut usque tertium miliarium 
 de ciuitate essent: sed ita mox tenebris turbati sunt, 
 ut uix castra ponerent et pergirarent in miliario tertio totam 
 ciuitatem.

Ita autem turbati sunt Persae, ut nunquam uiderent 
 postea, qua parte in ciuitate ingrederentur, sed custodirent 
 ciuitatem per giro clusam hostibus in miliario tamen tertio, 
 quam tamen custodierunt mensibus aliquot.

Postmodum 
 autem, cum uiderent se nullo modo posse ingredi in ciuitatem, 
 uoluerunt siti eos occidere, qui in ciuitate erant. 
 Nam monticulum istum, quem uides, filia, super ciuitate 
 hac, in illo tempore ipse huic ciuitati aquam ministrabat. 
 Tunc uidentes hoc Persae auerterunt ipsam aquam a ciuitate 
 et fecerunt ei decursum contra ipso loco, ubi ipsi 
 castra posita habebant.

In ea ergo die et in ea hora, qua 
 auerterant Persae aquam, statim hii fontes, quos uides in eo 
 loco, iusso Dei a semel eruperunt; ex ea die hi fontes usque 
 in hodie permanent hic gratia Dei. Illa autem aqua, quam 
 Persae auerterant, ita siccata est in ea hora, ut nec ipsi 
 haberent uel una die quod biberent, qui obsedebant ciuitatem, 
 sicut tamen et usque In hodie apparet; nam postea nunquam 
 nec qualiscumque humor ibi apparuit usque in hodie.

Ac sic 
 iubente Deo, qui hoc promiserat futurum, necesse fuit eos 
 statim reuerti ad sua, id est in Persida. Nam et postmodum 
 quotienscumque uoluerunt uenire et expugnare hanc ciuitatem 
 hostes, haec epistola prolata est et lecta est in porta, et 
 statim nutu Dei expulsi sunt omnes hostes.

Illud etiam retulit 
 sanctus episcopus, eo quod hii fontes ubi eruperunt, ante sic 
 fuerit campus intra ciuitatem subiacens palatio Aggari. Quod 
 palatium Aggari quasi in editiori loco positum erat, sicut et

 
 
 
 nunc paret, ut uides. Nam consuetudo talis erat in illo 
 tempore, ut palatia, quotiensque fabricabantur, semper in 
 editioribus locis fierent.

Sed postmodum quam hii fontes in 
 eo loco eruperunt, tunc ipse Aggarus filio suo Magno, id est 
 isti, cuius archiotipa uides iuxta patre posita, hoc palatium 
 fecit in eo loco, ita tamen ut hii fontes intra palatium includerentur.

Postea ergo quam haec omnia retulit sanctus episcopus, 
 ait ad me: eamus nunc ad portam, per quam ingressus 
 est Ananias cursor cum illa epistola, quam dixeram. Cum 
 ergo uenissemus ad portam ipsam, stans episcopus fecit 
 orationem et legit nobis ibi ipsas epistolas et denuo benedicens 
 nos facta est iterata oratio.

lllud etiam retulit nobis sanctus 
 ipse dicens, eo quod ex ea die, qua Ananias cursor per 
 ipsam portam ingressus est cum epistolam Domini, usque in 
 praesentem diem custodiatur, ne quis immundus, ne quis 
 lugubris per ipsam portam transeat, sed nec corpus alicuius 
 mortui eiciatur per ipsam portam.

Ostendit etiam nobis 
 sanctus episcopus memoriam Aggari uel totius familiae ipsius 
 ualde pulchra, sed facta more antiquo. Duxit etiam nos et 
 ad illum palatium superiorem, quod habuerat primitus rex 
 Aggarus, et si qua praeterea loca erant, monstrauit nobis.

Illud etiam satis mihi grato fuit, ut epistolas ipsas siue 
 Aggari ad Dominum, siue Domini ad Aggarum, quas nobis 
 ibi legerat sanctus episcopus, acciperem michi ab ipso sancto. 
 Et licet in patria exemplaria ipsarum haberem, tamen 
 gratius mihi uisum est, ut et ibi eas de ipso acciperem, 
 ne quid forsitan minus ad nos in patria peruenisset; nam 
 uere amplius est, quod hic accepi. Unde si Deus noster 
 Iesus iusserit et uenero in patria, legitis et uos, dominae 
 animae meae.

Ac sic ergo facto ibi triduano necesse me fuit adhuc in

 
 
 
 ante accedere usque ad Charris, quia modo sic dicitur. Nam 
 in scripturis sanctis dicta est Charra, ubi moratus est sanctus 
 Abraam, sicut scriptum est in Genesi, dicente Domino ad Abraam: 
 Exi de terra tua et de domo patris tui et uade in 
 Charram et reliqua.

<Ibi) ergo cum uenissem, id est in 
 Charra, ibi statim fui ad ecclesiam, quae est intra ciuitate 
 ipsa, uidi etiam mox episcopum loci ipsius uere sanctum et 
 hominem Dei, et ipsum et monachum et confessorem, qui 
 mox nobis omnia loca ibi ostendere dignatus est, quae desiderabamus.

Nam duxit nos statim ad ecclesiam, quae est foras 
 ciuitatem in eo loco, ubi fuit domus sancti Abrahae, id est 
 in ipsis fundamentis et de ipso lapide, ut tamen dicebat sanctus 
 episcopus. Cum ergo uenissemus in ipsa ecclesia, facta est 
 oratio et lectus ipse locus de Genesi, dictus etiam unus 
 psalmus, et iterata oratione et sic benedicens nos episcopus 
 egressi sumus foras.

Item dignatus est nos ducere ad puteum 
 illum, unde portabat aquam sancta Rebecca. Et ait nobis 
 sanctus episcopus: ecce puteus, unde potauit sancta Rebecca 
 camelos pueri sancti Abrahae, id est Eleazari; et singula ita 
 nobis dignabatur ostendere.

Nam ecclesia, quam dixi foras 
 ciuitatem, dominae sorores uenerabiles, ubi fuit primitus domus 
 Abrahae, nunc et martyrium ibi positum est, id est sancti 
 cuiusdam monachi nomine Helpidi. Hoc autem nobis satis 
 gratum euenit, ut pridie martyrium die ibi ueniremus, id est 
 sancti ipsius Helpidii, nono k. maias, ad quam diem necesse 
 fuit undique et de omnibus Mesopotamiae finibus omnes 
 monachos in Charra descendere, etiam et illos maiores, qui 
 in solitudine sedebant, quos ascites uocant, per diem ipsum. 
 qui ibi satis granditer attenditur, et propter memoriam sancti 
 Abrahae, quia domus ipsius fuit, ubi nunc ecclesia est, in 
 qua positum est corpus ipsius sancti martyris.

itaque ergo 



 

 

 

 
 
 
 hoc nobis ultra spem grate satis euenit, ut sanctos et uere 
 homines Dei monachos mesopotamenos ibi uideremus, etiam 
 et eos, quorum fama uel uita longe audiebatur, quos tamen 
 non aestimabam me penitus posse uidere, non quia inpossibile 
 esset Deo etiam et hoc praestare michi, qui omnia praestare 
 dignabatur, sed quia audieram eos, eo quod extra diem 
 paschae et extra diem hanc, non eos descendere de locis suis, 
 quoniam tales sunt, ut et uirtutes faciant multas, et quoniam 
 nesciebam, quo mense esset dies hic martyrii, quem dixi. 
 Itaque Deo iubente sic euenit, ut ad diem, quem nec sperabam, 
 ibi uenirem.

Fecimus ergo et ibi biduum propter diem martyrii 
 et propter uisionem sanctorum illorum, qui dignati sunt 
 ad salutandum libenti satis animo me suscipere et alloqui. 
 in quo ego non merebar. Nam et ipsi statim post martyrii 
 diem nec nisi sunt ibi, sed mox de nocte petierunt heremum 
 et unusquisque eorum monasteria sua, qui ubi habebat.

In 
 ipsa autem ciuitate extra paucos clericos et sanctos monachos 
 si qui tamen in ciuitate commorantur, penitus nullum christianum 
 inueni, sed totum gentes sunt. Nam sicut nos cum 
 grandi reuerentia attendimus locum illum, ubi primitus domus 
 sancti Abrahae fuit, pro memoria illius. ita et illae gentes ; 
 forte ad mille passus de ciuitate cum grandi reuerentia ad- 1 
 tendunt locum, ubi sunt memoriae Naor et Bathuhelis.

Et 1 
 quoniam episcopus illius ciuitatis ualde instructus est de 
 scripturis, requisiui ab eo dicens: rogo te, domine, ut dicas 
 michi, quod desidero audire. Et ille ait: dic, filia, quod uis, 
 et dicam tibi, si scio. Tunc ego dixi: sanctum Abraam cum 
 patre Thara et Sarra uxore et Loth fratris filio scio per 
 scripturas in eo loco uenisse: Naor autem uel Bathuhelem 
 non legi, quando in isto loco transierint, nisi quod hoc solum 
 scio, quia postmodum puer Abraae, ut peteret Rebeccam I 
 «•

 

 
 
 
 filiam Bathuhelis filii Nahor filio domini sui Abraae, id est 
 Ysaac, in Chan\'a uenerit.

Tunc ait michi sanctus episcopus: 
 uere, filia, scriptum est, sicut dicis, in Genesi sanctum 
 Abraam hic transisse cum suis; Nachor autem cum suis uel 
 Bathuhelem non dicit scriptura canonis, quo tempore transierint 
 
 
 Sed manifeste postmodum hic transierunt et ipsi, denique et memoriae illorum hic sunt forte ad mille passus de ciuitate. 
 Nam uere scriptura hoc testatur, quoniam ad accipiendam 
 sanctam Rebeccam huc uenerit puer sancti Abraae, et denuo 
 sanctus Iacob hic uenerit, quando accepit filias Laban Syri.

Tunc ego requisiui, ubi esset puteus ille, ubi sanctus lacob 
 potasset pecora, quae pascebat Rachel filia Laban Syri. Et 
 ait mihi episcopus: in sexto miliario est nine locus ipse 
 iuxta uicum, qui fuit tunc uilla Laban Syri; sed cum uolueris 
 ire, imus tecum et ostendimus tibi, nam et multi monachi 
 ibi sunt ualde sancti et ascites et sancta ecclesia est ibi.

Illud etiam requisiui a sancto episcopo, ubinam esset locus 
 ille Chaldaeorum, ubi habitauerant primo Thara cum suis. 
 Tunc ait mihi ipse sanctus episcopus: locus ille, filia, quem 
 requiris, decima mansione est hinc intus in Persida. Nam 
 hinc usque ad Nisibin mansiones sunt quinque et inde usque 
 ad Hur, quae fuit ciuitas Chaldaeorum, aliae mansiones sunt 
 quinque; sed modo ibi accessus Romanorum non est; totum 
 enim illud Persae tenent. Haec autem specialiter orientalis 
 appellatur, quae est in confinium Romanorum et Persarum 
 uel Chaldaeorum.

Et cetera plura referre dignatus est, sicut 
 et ceteri sancti episcopi uel sancti monachi facere dignabantur, 
 omnia tamen de scripturis Dei uel sanctis uiris gesta, id est 
 monachis, siue qui iam recesserant, quae mirabilia fecerint, 
 siue etiam qui adhuc in corpore sunt, quae cotidie faciant, hi

 

 

 
 
 
 tamen, qui sunt ascites. Nam nolo aestimet affectio uestra, 
 monachorum aliquando [aliquando] alias fabulas esse nisi aut 
 de scripturis Dei aut gesta monachorum maiorum.

Post biduo autem, quam ibi feceram, duxit nos episcopus 
 ad puteum illum, ubi adaquauerat sanctus Iacob pecora sanctae 
 Rachel; qui puteus sexto miliario est a Charris; in cuius 
 putei honorem fabricata est ibi iuxta sancta ecclesia ingens 
 ualde et pulchra. Ad quem puteum cum uenissemus, facta 
 est ab episopo oratio, lectus etiam locus ipse de Genesi, 
 dictus etiam unus psalmus competens loco atque iterata 
 oratione benedixit nos episcopus.

Vidimus etiam loco iuxta 
 puteum iacentem lapidem illum infinitum nimis, quem mouerat 
 sanctus Iacob a puteo, qui usque hodie ostenditur.

Ibi autem 
 circa puteo nulli alii commanent nisi clerici de ipsa ecclesia, 
 quae ibi est, et monachi habentes iuxta monasteria sua, quorum 
 uitam sanctus episcopus nobis retulit, sed uere inauditam. 
 Ac sic ergo facta oratione in ecclesia accessi cum episcopo 
 ad sanctos monachos per monasteria ipsorum et Deo gratias 
 agens et ipsis, qui dignati sunt me per monasteria sua, ubicumque 
 ingressa sum, libenti animo suscipere et alloqui illis 
 sermonibus, quos dignum erat de ore illorum procedere. Nam 
 et eulogias dignati sunt dare michi et omnibus, qui mecum 
 erant, sicut est consuetudo monachis dare, his tamen, quos 
 libenti animo suscipiunt in monasteriis suis.

Et quoniam ipse 
 locus in campo grandi est, de contra ostensus est michi a 
 sancto episcopo uicus ingens satis forte ad quingentos passos 
 de puteo, per quem uicum iter habuimus. Hic autem uicus, 
 quantum episcopus dicebat, fuit quondam uilla Laban Syri, 
 qui uicus appellatur Fadana. Nam ostensa est michi in ipso 
 uico memoria Laban Syri, soceri Iacob; ostensus est etiam 
 michi locus, unde furata est Rachel idola patris sui.

Ac sic

 

 
 
 
 ergo in nomine Dei peruisis omnibus faciens uale sancto episcopo 
 et sanctis monachis, qui nos usque ad illum locum 
 deducere dignati fuerant, regressi sumus per iter uel mansiones, 
 quas ueneramus de Antiochia.

Antiochia autem cum fuissem regressa, feci postmodum 
 septimana, quousque ea, quae necessaria erant itineri, pararentur. 
 Et sic proficiscens de Antiochia faciens iter per 
 mansiones aliquot perueni ad prouinciam, quae Cilicia appellatur, 
 quae habet ciuitatem metropolim Tharso, ubi quidem 
 Tharso et eundo Ierusolimam iam fueram.

Sed quoniam de 
 Tharso tertia mansione, id est in Hisauria, est martyrium 
 sanctae Teclae, gratum fuit satis, ut etiam illuc accederem, 
 praesertim cum tam in proximo esset.

Nam proficiscens de Tharso perueni ad quandam ciuitatem 
 supra mare adhuc Ciliciae, quae appellatur Ponpeiopolin. Et 
 inde iam ingressa fines Hisauriae mansi in ciuitate, quae 
 appellatur Corico, ac tertia die perueni ad ciuitatem, quae 
 appellatur Seleucia Hisauriae. Ubi cum peruenissem, fui ad 
 episcopum uere sanctum ex monacho, uidi etiam ibi ecclesiam 
 ualde pulchram in eadem ciuitate.

Et quoniam inde ad sapctam 
 Teclam, qui locus est ultra ciuitatem in colle sed plano, 
 habebat de ciuitate forsitan mille quingentos passus, malui 
 ergo perexire illuc, ut statiuam, quam factura eram, ibi facerem. 
 Ibi autem ad sanctam ecclesiam nichil aliud est nisi monasteria 
 sine numero uirorum ac mulierum.

Nam inueni ibi 
 aliquam amicissimam michi, et cui omnes in oriente testimonium 
 ferebant uitae ipsius, sancta diaconissa nomine Marthana, 
 quam ego aput Ierusolimam noueram, ubi illa gratia 
 orationis ascenderat; haec autem monasteria aputactitum seu 
 uirginum regebat. Quae me cum uidisset, quod gaudium . 
 illius uel meum esse potuerit, nunquid uel scribere possum?

Sed ut redeam ad rem, monasteria ergo plurima sunt ibi per 

 
 
 
 ipsum collem et in medio murus ingens, qui includet ecclesiam, 
 in qua est martyrium. quod martyrium satis pulchrum est. 
 Propterea autem murus missus est ad custodiendam ecclesiam 
 propter Hisauros, quia satis mali sunt et frequenter latrunculantur, 
 ne forte conentur aliquid facere circa monasterium, 
 quod ibi est deputatum.

Ibi ergo cum uenissem in nomine 
 Dei, facta oratione ad martyrium nec non etiam et lectus 
 omnis actus sanctae Teclae, gratias Christo Deo nostro egi 
 infinitas, qui mihi dignatus est indignae et non merenti in 
 omnibus desideria complere. Ac sic ergo facto ibi biduo uisis

etiam sanctis monachis uel aputactitis, tam uiris quam feminis, 
 qui ibi erant, et facta oratione et communione reuersa sum 
 Tharso ad iter meum, ubi facta statiua triduana in nomine 
 Dei profecta sum inde iter meum. Ac sic perueniens eadem 
 die ad mansionem, quae appellatur Mansocrenas, quae est sub 
 monte Tauro, ibi mansi.

Et inde alia die subiens montem 
 Taurum et faciens iter iam notum per singulas prouincias, 
 quas eundo transiueram, id est Cappadociam, Galatiam et 
 Bithiniam, perueni Calcedona, ubi propter famosissimum martyrium 
 sanctae Eufimiae ab olim michi notum iam, quod ibi 
 est, mansi loco.

Ac sic ergo alia die transiens mare perueni 
 Constantinopolim agens Christo Deo nostro gratias, quod michi 
 indignae et non merenti praestare dignatus est tantam gratiam, 
 id est, ut non solum uoluntatem eundi, sed et facultatem 
 perambulandi, quae desiderabam, dignatus fuerat praestare et 
 reuertendi denuo Constantinopolim.

Ubi cum uenissem, per 
 singulas ecclesias uel apostolos nec non et per singula martyria, 
 quae ibi plurima sunt, non cessabam Deo nostro Iesu 
 gratias agere, qui ita super me misericordiam suam praestare 
 dignatus fuerat.

De quo loco, domnae, lumen meum, cum haec

 
 
 
 ad uestram affectionem darem, iam propositi erat in nomine 
 Christi Dei nostri ad Asiam accedendi, id est Efesum, propter 
 martyrium sancti et beati apostoli Iohannis gratia orationis. 
 Si autem et post hoc in corpore fuero, si qua praeterea loca 
 cognoscere potuero, aut ipsa praesens, si Deus fuerit praestare 
 dignatus, uestrae affectioni referam aut certe, si aliud animo 
 sederit, scriptis nuntiabo. Vos tantum, dominae, lumen meum, 
 memores mei esse dignamini, siue in corpore, siue iam extra 
 corpus fuero.

Ut autem sciret affectio uestra, quae operatio singulis diebus 
 cotidie in locis sanctis habeatur, certas uos facere debui 
 sciens, quia libenter haberetis haec cognoscere. Nam singulis 
 diebus ante pullorum cantum aperiuntur omnia hostia Anastasis 
 et descendent omnes monazontes et parthenae, ut hic dicunt, 
 et non solum hii, sed et laici praeter uiri aut mulieres, qui 
 tamen uolunt maturius uigilare. Et ex ea hora usque in lucem 
 dicuntur ymni et psalmi responduntur, similiter et antiphonae; 
 et cata singulos ymnos fit oratio. Nam presbyteri bini uel 
 terni, similiter et diacones, singulis diebus uices habent simul 
 cum monazontes, qui cata singulos ymnos uel antiphonas 
 orationes dicunt.

lam autem ubi coeperit lucescere, tunc 
 incipiunt matutinos ymnos dicere. Ecce et superuenit episcopus 
 cum clero et statim ingreditur intro spelunca et de intro 
 cancellos primum dicet orationem pro omnibus; commemorat 
 etiam ipse nomina, quorum uult, sic benedicet cathecuminos. 
 Item dicet orationem et benedicet fideles. Et post hoc exeunte 
 episcopo de intro cancellos omnes ad manum ei accedunt, 
 et ille eos uno et uno benedicet exiens iam ac sic fit missa 
 iam luce.

Item hora sexta denuo descendent omnes similiter 
 ad Anastasim et dicuntur psalmi et antiphonae, donec commonetur 
 episcopus; similiter descendet et non sedet, sed statim

 

 
 
 
 intrat intra cancellos intra Anastasim, id est intra speluncam, 
 ubi et mature, et inde similiter primum facit orationem, sic 
 benedicet fideles, et sic exiens de <intro> cancellos similiter 
 ei ad manum acceditur. Ita ergo et hora nona fit sicuti et ad 
 sexta.

Hora autem decima, quod appellant hic licinicon, nam 
 nos dicimus lucernare, similiter se omnis multitudo colliget 
 ad Anastasim, incenduntur omnes candelae et cerei et fit 
 lumen infinitum. Lumen autem de foris non affertur, sed de 
 spelunca interiori eicitur, ubi noctu ac die semper lucerna 
 lucet, id est de intro cancellos, dicuntur etiam psalmi lucernares, 
 sed et antiphonae diutius. Ecce et commonetur episcopus 
 et descendet et sedet susum nec non etiam et presbyteri 
 sedent locis suis, dicuntur ymni uel antiphonae.

Et at ubi 
 perdicti fuerint iuxta consuetudinem, leuat se episcopus et 
 stat ante cancellum, id est ante speluncam, et unus ex diaconibus 
 facit commemorationem singulorum, sicut solet esse consuetudo. 
 Et diacono dicente singulorum nomina semper pisinni 
 plurimi stant respondentes semper: kyrie eleyson, quod dicimus 
 nos: miserere Domine, quorum uoces infinitae sunt.

Et at ubi 
 diaconus perdixerit omnia, quae dicere habet, dicet orationem 
 primum episcopus et orat pro omnibus et sic orant omnes, 
 tam fideles quam et cathecumini simul. Item mittet uocem 
 diaconus, ut unusquisque, quomodo stat, cathecuminus inclinet 
 caput, et sic dicet episcopus stans benedictionem super 
 cathecuminos. Item fit oratio et denuo mittit diaconus uocem 
 et commonet, ut unusquisque stans fidelium inclinent capita 
 sua, item benedicet fideles episcopus et sic fit missa Anastasi.

Et incipient episcopo ad manum accedere singuli. Et postmodum 
 de Anastasim usque ad Crucem <cum> ymnis ducitur 
 episcopus, simul et omnis populus uadet. Ubi cum peruentum fuerit, primum facit orationem, 
 item benedicet cathecuminos.

 
 
 
 item fit alia oratio, item benedicit fideles. Et post hoc denuo 
 tam episcopus quam omnis turba uadet denuo post Crucem 
 et ibi denuo similiter fit sicuti et ante Crucem. Et similiter 
 ad manum episcopo acceditur sicut ad Anastasim ita et ante 
 Crucem, ita et post Crucem. Candelae autem uitreae ingentes 
 ubique plurimae pendent et cereofala plurima sunt tam ante 
 Anastasim quam etiam ante Crucem, sed et post Crucem; finiuntur 
 ergo haec omnia cum tenebris. Haec operatio cotidie per 
 dies sex ita habetur ad Crucem et ad Anastasim.

Septima 
 autem die, id est dominica die, ante pullorum cantum coge 
 se omnis multitudo, quaecumque esse potest in eo loco, ac 
 si per pascha in basilica, quae est loco iuxta Anastasim, foras 
 tamen, ubi luminaria pro hoc ipsud pendent. Dum enim 
 uerentur, ne ad pullorum cantum non occurrant, antecessus 
 ueniunt et ibi sedent. Et dicuntur ymni nec non et antiphonae, 
 et fiunt orationes cata singulos ymnos uel antiphonas. Nam et 
 presbyteri et diacones semper parati sunt in eo loco ad uigilias 
 propter multitudinem, quae se colliget. Consuetudo enim talis 
 est. ut ante pullorum cantum loca sancta non aperiantur.

Mox autem primus pullus cantauerit, statim descendet episcopus 
 et intrat intro speluncam ad Anastasim, aperiuntur 
 hostia omnia et intrat omnis multitudo ad Anastasim, ubi 
 iam luminaria infinita lucent, et quemadmodum ingressus 
 fuerit populus, dicet psalmum quicumque de presbyteris et 
 respondent omnes, post hoc fit oratio. Item dicit psalmum 
 quicumque de diaconibus, similiter fit oratio, dicitur et tertius 
 psalmus a quocumque clerico, fit et tertio oratio et commemoratio 
 omnium.

Dictis ergo his tribus psalmis et factis 
 orationibus tribus ecce etiam thymiataria inferuntur intro 
 spelunca Anastasis, ut tota basilica Anastasis repleatur odoribus. 
 Et tunc ibi stat episcopus intro cancellos, prendet

 
 
 
 euangelium et accedet ad hostium et leget resurrectionem Domini 
 episcopus ipse. Quod cum coeperit legi, tantus rugitus et 
 mugitus fit omnium hominum et tantae lacrimae, ut quamuis 
 durissimus possit moueri in lacrimis Dominum pro nobis tanta 
 sustinuisse.

Lecto ergo euangelio exit episcopus et ducitur cum 
 ymnis ad Crucem et omnis populus cum illo. Ibi denuo dicitur 
 unus psalmus et fit oratio. Item benedicit fideles et fit missa.

Et exeunti episcopo omnes ad manum accedunt. Mox autem 
 recipit se episcopus in domum suam, et iam ex illa hora reuertuntur 
 omnes monazontes ad Anastasim et psalmi dicuntur 
 et antiphonae usque ad lucem et cata singulos psalmos uel 
 antiphonas fit oratio; uicibus enim quotidie presbyteri et 
 diacones uigilant ad Anastasim cum populo. De laicis etiam 
 uiris aut mulieribus, si qui uolunt, usque ad lucem loco 
 sunt, si qui nolunt, reuertuntur in domos suas et reponent 
 se dormito.

Cum luce autem, quia dominica dies est, et proceditur in 
 ecclesia maiore, quam fecit Constantinus, quae ecclesia in 
 Golgotha est post Crucem, et fiunt omnia secundum consuetudinem, 
 qua et ubique fit die dominica. Sane quia hic 
 consuetudo sic est, ut de omnibus presbyteris, qui sedent, 
 quanti uolunt, praedicent, et post illos omnes episcopus praedicat, 
 quae praedicationes propterea semper dominicis diebus 
 sunt, ut semper erudiatur populus in scripturis et in Dei 
 dilectione: quae praedicationes dum dicuntur, grandis mora 
 fit, ut fiat missa ecclesiae, et ideo ante quartam horam aut 
 forte quintam missa fit.

At ubi autem missa facta fuerit 
 ecclesiae iuxta consuetudinem, qua et ubique fit, tunc de 
 ecclesia monazontes cum ymnis ducunt episcopum usque ad

 
 
 
 Anastasim. Cum autem coeperit episcopus uenire cum ymnis, 
 aperiuntur omnia hostia de basilica Anastasis, intrat omnis 
 populus, fidelis tamen, nam cathecumini non.

Et at ubi 
 intrauerit populus, intrat episcopus et statim ingreditur intra 
 cancellos [martyrii] speluncae. Primum aguntur gratiae Deo, 
 et sic fit oratio pro omnibus, postmodum mittet uocem diaconus, 
 ut inclinent capita sua omnes, quomodo stant, et sic benedicet 
 eos episcopus stans intra cancellos interiores et postmodum 
 egreditur. Egredienti autem episcopo omnes ad manum accedent.

Ac sic est, ut prope usque ad quintam aut sextam horam 
 protraitur missa. Item et ad lucernare similiter fit iuxta 
 consuetudinem cotidianam. Haec ergo consuetudo singulis 
 diebus ita per totum annum custoditur exceptis diebus sollennibus, 
 quibus et ipsis quemadmodum fiat infra annotabimus.

Hoc autem inter omnia satis praecipuum est, quod faciunt, 
 ut psalmi uel antiphonae apti semper dicantur, tam qui nocte 
 dicuntur, tam qui contra mature, tam etiam qui per diem 
 uel sexta aut nona uel ad lucernare semper ita apti et ita 
 rationabiles, ut ad ipsam rem pertineant, quae agitur.

Et cum 
 toto anno semper dominica die in ecclesia maiore procedatur, 
 id est quae in Golgotha est, id est post Crucem, quam fecit 
 Constantinus, una tantum die dominica, id est quinquagesimarum 
 per pentecosten, in Syon proceditur, sicut infra 
 annotatum inuenietis, sic tamen in Syon ut, antequam sit hora 
 tertia, illuc eatur, fiat primum missa in ecclesia maiorem 
 Deest unum folium . 
 
 Benedictus qui uenit in nomine Domini et cetera, quae 
 secuntur. Et quoniam pro monazontes, qui pedibus uadent, 
 necesse est lenius iri: ac sic peruenitur in Ierusolima ea hora, 
 qua incipit homo hominem posse cognoscere, id est prope

 .

 
 
 
 luce, ante tamen quam lux fiat.

Ubi cum peruentum fuerit, 
 statim sic in Anastase ingreditur episcopus et omnes cum 
 eo, ubi luminaria iam supra modo lucent. Dicitur ergo ibi 
 unus psalmus, fit oratio, benedicuntur ab episcopo primum 
 cathecumini, item fideles. Recipit se episcopus et uadent 
 se unusquisque ad hospitium suum, ut se resumant. Monazontes 
 autem usque ad lucem ibi sunt et ymnos dicunt.

At ubi 
 autem resumpserit se populus hora incipiente secunda, colligent 
 se omnes in ecclesia maiore, quae est in Golgotha. Qui autem 
 ornatus sit illa die ecclesiae uel Anastasis aut Crucis aut 
 in Bethleem, superfluum fuit scribi. Ubi extra aurum et 
 gemmas aut sirico nichil aliud uides; nam et si uela uides, 
 auroclaua oloserica sunt, si cortinas uides, similiter auroclauae 
 olosericae sunt. Ministerium autem omne genus aureum 
 gemmatum profertur illa die. Numerus autem uel ponderatio 
 de ceriofalis uel cicindelis aut lucernis uel diuerso ministerio 
 nunquid uel aestimari aut scribi potest?

Nam quid dicam de 
 ornatu fabricae ipsius, quam Constantinus sub praesentia 
 matris suae, in quantum uires regni sui habuit, hornauit auro. 
 musiuo et marmore pretioso tam ecclesiam maiorem quam 
 Anastasim uel ad Crucem uel cetera loca sancta in Ierusolima?

Sed ut redeamus ad rem, fit ergo prima die missa in ecclesia 
 maiore, quae est in Golgotha. Et quoniam dum praedicant, 
 uel legent singulas lectiones uel dicunt ymnos, omnia tamen 
 apta ipsi diei, et inde postmodum cum missa ecclesiae facta 
 fuerit, hitur cum ymnis ad Anastasim iuxta consuetudinem: ac sic fit missa forsitan sexta hora. Ipsa autem die similiter 
 et ad lucernare iuxta consuetudinem cotidianam fit.

Alia 
 denuo die similiter in ipsa ecclesia proceditur in Golgotha, 
 hoc idem et tertia die; per triduo ergo haec omnis laetitia 30

 
 
 
 in ecclesia, quam fecit Constantinus, celebratur usque ad 
 sextam. Quarta die in Eleona, id est in ecclesia, quae est in 
 monte Oliueti, pulchra satis, similiter omnia ita ornantur et 
 ita celebrantur ibi, quinta die in Lazariu, quod est ab Ierusolima 
 forsitan ad mille quingentos passus, sexta die in Syon, 
 septima die in Anastase, octaua die ad Crucem. Ac sic ergo 
 per octo dies haec omnis laetitia et is hornatus celebratur 
 in omnibus locis sanctis, quos superius nominaui.

In Bethleem 
 autem per totos octo dies cotidie is ornatus est et ipsa 
 laetitia celebratur a presbyteris et ab omni clero ipsius loci et 
 a monazontes, qui in ipso loco deputati sunt. Nam ex illa hora, 
 qua omnes nocte in Ierusolima reuertuntur cum episcopo, tunc 
 loci ipsius monachi, quicumque sunt, usque ad lucem in ecclesia 
 in Bethleem peruigilant ymnos seu antiphonas dicentes, quia 
 episcopum necesse est hos dies semper in Ierusolima tenere. 
 Pro sollemnitate autem et laetitia ipsius diei infinitae turbae 
 se undique colligent in Ierusolima, non solum monazontes, sed 
 et laici uiri aut mulieres.

Sane quadragesimae de epiphania ualde cum summo honore 
 hic celebrantur. Nam eadem die processio est in Anastase 
 et omnes procedunt et ordine suo aguntur omnia cum summa 
 laetitia ac si per pascha. Praedicant etiam omnes presbyteri 
 et sic episcopus semper de eo loco tractantes euangelii, ubi 
 quadragesima die tulerunt Dominum in templo Ioseph et 
 Maria et uiderunt eum Symeon uel Anna prophetissa filia 
 Fanuhel et de uerbis eorum, quae dixerunt uiso Domino, uel 
 de oblatione ipsa, quam optulerunt parentes. Et postmodum 
 celebratis omnibus per ordinem, quae consuetudinis sunt, 
 aguntur sacramenta et sic fit missa.

Item dies paschales cum uenerint, celebrantur sic. Nam 
 sicut apud nos quadragesimae ante pascha adtenduntur, ita 
 hic octo septimanae attenduntur ante pascha. Propterea autem 
 octo septimanae attenduntur, quia dominicis diebus et sabbato 
 non ieiunantur excepta una die sabbati, qua uigiliae paschales 
 sunt et necesse est ieiunari: extra ipsum ergo diem penitus 
 nunquam hic toto anno sabbato ieiunatur. Ac sic ergo de 
 octo septimanis deductis octo diebus dominicis et septem 
 sabbatis, quia necesse est una sabbati ieiunari, ut superius 
 dixi, remanent dies quadraginta et unus, qui ieiunantur, quod 
 hic appellant eortae, id est quadragesimas.

Singuli autem dies 
 singularum ebdomadarum aguntur sic, id est, ut die dominica 
 de pullo primo legat episcopus intra Anastase locum resurrectionis 
 Domini de euangelio, sicut et toto anno dominicis 
 diebus fit, et similiter usque ad lucem aguntur ad Anastasem 
 et ad Crucem, quae et toto anno dominicis diebus fiunt.

Postmodum mane sicut et semper dominica die proceditur 
 et aguntur, quae dominicis diebus consuetudo est agi, in 
 ecclesia maiore, quae appellatur Martyrio, quae est in Golgotha 
 post Crucem. Et similiter missa de ecclesia facta ad Anastase 
 itur cum ymnis, sicut semper dominicis diebus fit. Haec ergo 
 dum aguntur, facit se hora quinta; lucernare hoc idem hora 
 sua fit sicut semper ad Anastasem et ad Crucem, sicut et 
 singulis locis sanctis fit; dominica enim die nona fit. Item

secunda feria similiter de pullo primo ad Anastasem itur sicut 
 et toto anno et aguntur usque ad mane, quae semper. Denuo 
 ad tertia itur ad Anastasim et aguntur, quae toto anno ad 
 sextam solent agi, quoniam in diebus quadragesimarum et 
 hoc additur, ut et ad tertiam eatur. Item ad sextam et nonam . 
 et lucernare ita aguntur, sicut consuetudo est per totum 30

 
 
 
 annum agi semper in ipsis locis sanctis.

Similiter et tertia 
 feria similiter omnia aguntur sicut et secunda feria. Quarta 
 feria autem similiter itur de noctu ad Anastase et aguntur 
 ea, quae semper, usque ad mane, similiter et ad tertiam et 
 ad sextam; ad nonam autem, quia consuetudo est semper, 
 id -est toto anno, quarta feria et sexta feria ad nonam in Syon 
 procedi, quoniam in istis locis, excepto si martyrorum dies 
 euenerit, semper quarta et sexta feria etiam et a cathecuminis 
 ieiunatur, et ideo ad nonam in Syon proceditur. Nam si 
 fortuito in quadragesimis martyrorum dies euenerit quarta 
 feria aut sexta feria neque ad nona in Syon proceditur.

Diebus 
 uero quadragesimarum, ut superius dixi, quarta feria ad nona 
 in Syon proceditur iuxta consuetudinem totius anni et omnia 
 aguntur, quae consuetudo est ad nonam agi praeter oblatio; nam 
 ut semper populus discat legem, et episcopus et presbyter 
 praedicant assidue. Cum autem facta fuerit missa, inde cum 
 ymnis populus deducet episcopum usque ad Anastasem; inde 
 sic uenitur, ut cum intratur in Anastase, iam et hora lucernari 
 sit; sic dicuntur ymni et antiphonae, fiunt orationes et fit 
 missa lucernaris in Anastase et ad Crucem.

Missa autem 
 lucernarii in isdem diebus, id est quadragesimarum, serius 
 fit semper quam per toto anno. Quinta feria autem similiter 
 omnia aguntur sicut secunda feria et tertia feria. Sexta feria 
 autem similiter omnia aguntur sicut quarta feria et similiter 
 ad nonam in Syon itur et similiter inde cum ymnis usque 
 ad Anastase adducetur episcopus. Sed sexta feria uigiliae in 
 Anastase celebrantur ab ea hora, qua de Sion uentum fuerit 
 cum ymnis, usque in mane, id est de hora lucernarii,

 
 
 
 quemadmodum intratum fuerit in alia die mane, id est sabbato. 
 Fit autem oblatio in Anastase maturius, ita ut fiat missa ante 
 solem.

Tota autem nocte uicibus dicuntur psalmi responsorii, 
 uicibus antiphonae, uicibus lectiones diuersae, quae omnia 
 usque in mane protrahuntur. Missa autem, quae fit sabbato 
 ad Anastase, ante solem fit, hoc est oblatio, ut ea hora, qua 
 incipit sol procedere, et missa in Anastase facta sit. Sic ergo 
 singulae septimanae celebrantur quadragesimarum.

Quod autem 
 dixi, maturius fit missa sabbato, id est ante solem, propterea 
 fit, ut citius absoluant hi, quos dicunt hic ebdomadarios. Nam 
 talis consuetudo est hic ieiuniorum in quadragesimis, ut hi, 
 quos appellant ebdomadarios, id est qui faciunt septimanas, 
 dominica die, quia hora quinta fit missa, ut manducent. Et 
 quemadmodum prandiderint dominica die, iam non manducant 
 nisi sabbato mane, mox communicauerint in Anastase. Propter 
 ipsos ergo, ut citius absoluant, ante sole fit missa in Anastase 
 sabbato. Quod autem dixi, propter illos fit missa mane, non 
 quod illi soli communicent, sed omnes communicant, qui uolunt 
 eadem die in Anastase communicare.

Ieiuniorum enim consuetudo hic talis est in quadragesimis, 
 ut alii quemadmodum manducauerint dominica die post missa, 
 id est hora quinta aut sexta, iam non manducent per tota 
 septimana nisi sabbato ueniente post missa Anastasis, hi qui 
 faciunt ebdomadas.

Sabbato autem quod manducauerint mane, 
 iam nec sera manducant, sed ad aliam diem, id est dominica, 
 prandent post missa ecclesiae hora quinta uel plus et postea 
 iam non manducant nisi sabbato ueniente, sicut superius dixi.

Consuetudo enim hic talis est, ut omnes, qui sunt, ut hic 
 dicunt, aputactitae, uiri uel feminae, non solum diebus quadragesimarum, 
 sed et toto anno, qua manducant, semel in die

 
 
 
 manducant. Si qui autem sunt de ipsis aputactitis, qui non 
 possunt facere integras septimanas ieiuniorum, sicut superius 
 diximus, in totis quadragesimis in medio quinta feria cenant; 
 qui autem nec hoc potest, biduanas facit per totas quadragesimas; 
 qui autem nec ipsud, de sera ad seram manducant.

Nemo autem exigit, quantum debeat facere, sed unusquisque 
 ut potest id facit, nec ille laudatur, qui satis fecerit, nec ille 
 uituperatur, qui minus. Talis est enim hic consuetudo. Esca 
 autem eorum quadragesimarum diebus haec est, ut nec 
 panem, quod librari non potest, nec oleum gustent, nec 
 aliquid, quod de arboribus est, sed tantum aqua et sorbitione 
 modica de farina: ... quadragesimarum sic fit, ut diximus.

Et completo earum septimanarum .... uigiliae in Anastase 
 sunt de hora lucernarii sexta feria, qua de Syon uenitur cum 
 psalmis, usque in mane sabbato, qua oblatio fit in Anastase. 
 Item secunda septimana et tertia et iiii* et quinta et sexta 
 similiter fiunt, ut prima de quadragesimis.

Septima autem 
 septimana cum uenerit, id est quando iam duae superant cum 
 ipsa, ut pascha sit, singulis diebus omnia quidem sic aguntur 
 sicut et ceteris septimanis, quae transierunt; tantummodo 
 quod uigiliae, [quae] in illis sex septimanis in Anastase factae 
 sunt, septima autem septimana, id est sexta feria, in Syon 
 fiunt uigiliae iuxta consuetudinem eam, qua in Anastase 
 factae sunt per sex septimanas. Dicuntur autem totis uigiliis 
 apti psalmi semper uel antiphonae tam loco quam diei.

At 
 ubi autem coeperit se mane facere sabbato illucescente, offeret 
 episcopus et facit oblationem mane sabbato. Iam ut fiat

 

 

 
 
 
 missa, mittit uocem archidiaconus et dicit: omnes hodie 
 hora septima in Lazario parati simus. Ac sic ergo cum coeperit 
 se hora septima facere, omnes ad Lazarium ueniunt. Lazarium 
 autem, id est Bethania, est forsitan secundo miliario a ciuitate.

Euntibus autem de [Ierusolima in Lazarium forsitan ad quingentos 
 passus de eodem loco ecclesia est in strata in eo loco, 
 in quo occurrit Domino Maria soror Lazari. Ibi ergo cum 
 uenerit episcopus, occurrent illi omnes monachi, et populus 
 ibi ingreditur, dicitur unus ymnus et una antiphona et legitur 
 ipse locus de euangelio, ubi occurrit soror Lazari Domino. 
 Et sic facta oratione et benedictis omnibus inde iam usque 
 ad Lazarium cum ymnis itur.

In Lazario autem cum uentum 
 fuerit, ita se omnis multitudo colligit, ut non solum ipse 
 locus, sed et campi omnes in giro pleni sint hominibus. 
 Dicuntur ymni etiam et antiphonae apti ipsi diei et loco, 
 similiter et lectiones aptae diei quaecumque leguntur. Iam 
 autem, ut fiat missa, denuntiatur pascha, id est, subit presbyter 
 in altiori loco et leget illum locum, qui scriptus est in 
 euangelio: Cum uenisset Iesus in Bethania ante sex dies 
 paschae et cetera. Lecto ergo eo loco et annuntiata pascha 
 fit missa.

Propterea autem ea die hoc agitur, quoniam sicut 
 in euangelio scriptum est, ante sex dies paschae factum hoc 
 fuisset in Bethania; de sabbato enim usque in quinta feria, 
 qua post cena noctu comprehenditur Dominus, sex dies sunt. 
 Reuertuntur ergo omnes ad ciuitatem rectus ad Anastase et 
 fit lucernare iuxta consuetudinem.

Alia ergo die, id est dominica, qua intratur in septimana 
 paschale, quam hic appellant septimana maior, celebratis de 
 pullorum cantu his, quae consuetudinis sunt in Anastase uel 
 ad Crucem usque ad mane agi: die ergo dominica mane

 

 
 
 
 proceditur iuxta consuetudinem in ecclesia maiore, quae appellatur 
 Martyrium. Propterea autem Martyrium appellatur, quia 
 in Golgotha est, id est post Crucem, ubi Dominus passus 
 est, et ideo Martyrio.

Cum ergo celebrata fuerint omnia iuxta 
 consuetudinem in ecclesia maiore, et antequam fiat missa, 
 mittet uocem archidiaconus et dicit primum: ista septimana 
 omni, id est de die crastino, hora nona, omnes ad Martyrium 
 conueniamus, id est in ecclesia maiore. Item mittet uocem 
 alteram et dicet: hodie omnes hora septima in Eleona 
 parati simus.

Facta ergo missa in ecclesia maiore, id est ad 
 Martyrium, deducitur episcopus cum ymnis ad Anastase et 
 ibi completis, quae consuetudo est diebus dominicis fieri in 
 Anastase post missa Martyrii et iam unusquisque hiens ad 
 domum suam festinat manducare, ut hora inchoante septima, 
 omnes in ecclesia parati sint, quae est in Eleona, id est in 
 monte Oliueti, ubi est spelunca illa, in qua docebat Dominus.

Hora ergo septima omnis populus ascendet in monte oliueti, 
 id est in Eleona, in ecclesia, sed et episcopus; dicuntur ymni 
 et antiphonae aptae diei ipsi uel loco, lectiones etiam similiter. 
 Et cum coeperit se facere hora nona, subitur cum ymnis in 
 Inbomon, id est in eo loco, de quo ascendit Dominus in caelis, 
 et ibi seditur; nam omnis populus semper praesente episcopo, 
 iubetur sedere, tantum quod diacones soli stant semper. 
 Dicuntur et ibi ymni uel antiphonae aptae loco aut diei: 
 similiter et lectiones interpositae et orationes.

Et iam cum 
 coeperit esse hora undecima, legitur ille locus de euangelio, 
 ubi infantes cum ramis uel palmis occurrerunt Domino dicentes: 
 Benedictus, qui uenit in nomine Domini. Et statim leuat 
 se episcopus et omnis populus, porro inde de summo monte 
 oliueti totum pedibus itur. Nam totus populus ante ipsum 
 cum ymnis uel antiphonis respondentes semper: Benedictus,

 

 

 
 
 
 qui uenit in nomine Domini.

Et quotquot sunt infantes in 
 hisdem locis, usque etiam qui pedibus ambulare non possunt, 
 quia teneri sunt, in collo illos parentes sui tenent, omnes 
 ramos tenentes alii palmarum, alii oliuarum; et sic deducetur 
 episcopus in eo typo, quo tunc Dominus deductus est.

Et de 
 summo monte usque ad ciuitatem et inde ad Anastase per 
 totam ciuitatem totum pedibus omnes, sed et si quae matronae 
 sunt aut si qui domini, sic deducunt episcopum respondentes 
 et sic lente et lente, ne lassetur populus, porro iam sera 
 peruenitur ad Anastase. Ubi cum uentum fuerit, quamlibet 
 sero sit, tamen fit lucernare, fit denuo oratio ad Crucem et 
 dimittitur populus.

Item alia die, id est secunda feria, aguntur, quae consuetudinis 
 sunt de pullo primo agi usque ad mane ad Anastase, similiter 
 et ad tertia et ad sexta aguntur ea, quae totis quadragesimis. 
 Ad nona autem omnes in ecclesia maiore, id est ad Martyrium, 
 colligent se et ibi usque ad horam primam noctis semper 
 ymni et antiphonae dicuntur, lectiones etiam aptae diei et 
 loco leguntur, interpositae semper orationes.

Lucernarium 
 etiam agitur ibi, cum coeperit hora esse; sic est ergo, ut 
 nocte etiam fiat missa ad Martyrium. Ubi cum facta fuerit 
 missa, inde cum ymnis ad Anastase ducitur episcopus. In 
 quo autem ingressus fuerit in Anastase, dicitur unus ymnus, 
 fit oratio, benedicuntur cathecumini. item fideles. et fit missa.

Item tertia feria similiter omnia I fiunt sicut secunda feria. 
 Illud solum additur tertia feria, quod nocte sera, postea quam 
 missa facta fuerit ad Martyrium et itum fuerit ad Anastase 
 et denuo in Anastase missa facta fuerit, omnes illa hora 
 noctu uadent in ecclesia, quae est in monte Eleona.

In qua 
 ecclesia cum uentum fuerit, intrat episcopus intra spelunca, 
 in qua spelunca solebat Dominus docere discipulos, et accipit

 

 
 
 
 codicem euangelii et stans ipse episcopus leget uerba Domini, 
 quae scripta sunt in euangelio in cata Matheo, id est ubi dicit: 
 Videte, ne quis uos seducat. Et omnem ipsam allocutionem 
 perleget episcopus. At ubi autem illa perlegerit, fit 
 oratio, benedicuntur cathecumini, item et fideles, fit missa et 
 reuertuntur a monte unusquisque ad domum suam satis sera 
 iam nocte.

Item quarta feria aguntur omnia per tota die a pullo primo 
 sicut secunda feria et tertia feria, sed posteaquam missa facta 
 fuerit nocte ad Martyrium et deductus fuerit episcopus cum 
 ymnis ad Anastase, statim intrat episcopus in spelunca, quae 
 est in Anastase, et stat intra cancellos. presbyter autem ante 
 cancellum stat et accipit euangelium et legit illum locum, 
 ubi ludas Scariothes hiuit ad Iudeos et definiuit quid ei darent, 
 ut traderet Dominum. Qui locus at ubi lectus fuerit, tantus 
 rugitus et mugitus est totius populi, ut nullus sit, qui moueri 
 non possit in lacrimis in ea hora. Postmodum fit oratio, 
 benedicuntur cathecumini, postmodum fideles et fit missa.

Item quinta feria aguntur ea de pullo primo, quae consuetudinis 
 est usque ad mane ad Anastase, similiter ad tertia et 
 ad sexta. Octaua autem hora iuxta consuetudinem ad Martyrium 
 colliget se omnis populus, propterea autem temporius quam 
 ceteris diebus, quia citius missa fieri necesse est. Itaque ergo 
 collecto omni populo aguntur, quae agenda sunt, fit ipsa die 
 oblatio ad Martyrium et facitur missa hora forsitan decima ibidem. 
 Antea autem quam fiat missa, mittet uocem archidiaconus 
 et dicet: Hora prima noctis omnes in ecclesia, quae est in 
 Eleona, conueniamus, quoniam maximus labor nobis instat 
 hodie nocte ista.

Facta ergo missa Martyrii uenitur post 
 Crucem, dicitur ibi unus ymnus tantum, fit oratio et offeret 
 episcopus ibi oblationem et communicant omnes. Excepta

 

 
 
 
 enim ipsa die una per totum annum nunquam offeritur post 
 Crucem nisi ipsa die tantum. Facta ergo et ibi missa itur 
 ad Anastase, fit oratio, benedicuntur iuxta consuetudinem 
 cathecumini et sic fideles et fit missa. Et sic unusquisque 
 festinat reuerti in domum suam, ut manducet, quia statim ut 
 manducauerint, omnes uadent in Eleona in ecclesia ea, in qua 
 est spelunca, in qua ipsa die Dominus cum apostolis fuit.

Et ibi usque ad hora noctis forsitan quinta semper aut ymni 
 aut antiphonae aptae diei et loco, similiter et lectiones dicuntur, 
 interpositae orationes fiunt, loca etiam ea de euangelio 
 leguntur, in quibus Dominus allocutus est discipulos eadem die sedens in eadem spelunca, quae in ipsa ecclesia est. Et

inde iam hora noctis forsitan sexta itur susu in Imbomon cum 
 ymnis in eo loco, unde ascendit Dominus in caelis. Et ibi 
 denuo similiter lectiones et ymni et antiphonae aptae diei 
 dicuntur, orationes etiam ipsae quaecumque fiunt, quas dicet 
 episcopus, semper et diei et loco aptas dicet.

I Ac sic ergo cum coeperit esse pullorum cantus, descenditur 
 de Imbomon cum ymnis et acceditur eodem loco, ubi orauit 
 Dominus, sicut scriptum-est in euangelio: Et accessit quantum 
 iactus lapidis et orauit et cetera. In eo enim loco ecclesia 
 est elegans. Ingreditur ibi episcopus et omnis populus, dicitur 
 ibi oratio apta loco et diei, dicitur etiam unus ymnus aptus 
 et legitur ipse locus de euangelio, ubi dixit discipulis suis: 
 Vigilate, ne intretis in temptationem. Et omnis ipse 
 locus perlegitur ibi et fit denuo oratio.

Et iam inde cum ymnis 
 usque ad minimus infans in Gessamani pedibus cum episcopo 
 descendent, ubi prae tam magna turba multitudinis et fatigati 
 de uigiliis et ieiuniis cotidianis lassi, quia tam magnum 
 montem necesse habent descendere, lente et lente cum ymnis 
 uenitur in Gessamani. Candelae autem ecclesiasticae super 
 ducentae paratae sunt propter lumen omni populo.

Cum ergo

 

 
 
 
 peruentum fuerit in Gessamani, fit primum oratio apta, sic 
 dicitur ymnus, item legitur ille locus de euangelio, ubi comprehensus 
 est Dominus. Qui locus ad quod lectus fuerit, 
 tantus rugitus et mugitus totius populi est cum fletu, ut 
 forsitan porro ad ciuitatem gemitus populi omnis auditus sit. 
 Et iam ex illa hora hitur ad ciuitatem pedibus cum ymnis, 
 peruenitur ad portam ea hora, qua incipit quasi homo hominem 
 cognoscere, inde totum per mediam ciuitatem omnes usque 
 ad unum, maiores atque minores, diuites, pauperes, toti ibi 
 parati, specialiter illa die nullus recedit a uigiliis usque in 
 mane. Sic deducitur episcopus a Gessemani usque ad portam 
 et inde per totam ciuitatem usque ad Crucem.

Ante Crucem 
 autem at ubi uentum fuerit, iam lux quasi clara incipit esse. 
 Ibi denuo legitur ille locus de euangelio, ubi adducitur Dominus 
 ad Pilatum, et omnia quaecumque scripta sunt Pilatum ad 
 Dominum dixisse aut ad Iudeos totum legitur.

Postmodum 
 autem alloquitur episcopus populum confortans eos, quoniam 
 et tota nocte laborauerint et adhuc laboraturi sint ipsa die, 
 ut non lassentur, sed habeant spem in Deo, qui eis pro eo 
 labore maiorem mercedem redditurus sit. Et sic confortans eos, 
 ut potest ipse, alloquens dicit eis: Ite interim nunc unusquisque 
 ad domumcellas uestras, sedete uobis et modico, et ad horam 
 prope secundam diei omnes parati estote hic, ut de ea hora 
 usque ad sexta sanctum lignum crucis possitis uidere ad 
 salutem sibi unusquisque nostrum credens profuturum; de hora 
 enim sexta denuo necesse habemus hic omnes conuenire in 
 isto loco, id est ante Crucem, ut lectionibus et orationibus 
 usque ad noctem operam demus.

Post hoc ergo missa I facta de Cruce, id est antequam sol 
 procedat, statim unusquisque animosi uadent in Syon orare 
 ad columnam illam, ad quam flagellatus est Dominus. Inde 
 reuersi sedent modice in domibus suis et statim toti parati 
 sunt. Et sic ponitur cathedra episcopo in Golgotha post 
 Crucem, quae stat nunc, residet episcopus in cathedra, ponitur 
 ante eum mensa sublinteata, stant in giro mensa diacones et 
 affertur loculus argenteus deauratus, in quo est lignum sanctum 
 crucis, aperitur et profertur, ponitur in mensa tam lignum 
 crucis quam titulus.

Cum ergo positum fuerit in mensa, 
 episcopus sedens de manibus suis summitates de ligno sancto 
 premet, diacones autem, qui in giro stant, custodent. Hoc 
 autem propterea sic custoditur, quia consuetudo est, ut unus 
 et unus omnis populus ueniens, tam fideles quam cathecumini, 
 acclinantes se ad mensam osculentur sanctum lignum et 
 pertranseant. Et quoniam nescio quando- dicitur quidam fixisse 
 morsum et furasse de sancto ligno, ideo nunc a diaconibus, 
 qui in giro stant, sic custoditur, ne qui ueniens audeat denuo 
 sic facere.

Ac sic ergo omnis populus transit unus et unus 
 toti acclinantes se, primum de fronte, sic de oculis tangentes 
 crucem et titulum, et sic osculantes crucem pertranseunt, 
 manum autem nemo mittit ad tangendum. At ubi autem 
 osculati fuerint crucem <et> pertransierint, stat diaconus, tenet 
 anulum Salomonis et cornu illud, de quo reges unguebantur. 
 Osculantur et cornu, attendunt et anulum 
 minus secunda 
 usque ad horam sextam 
 omnis populus transit, per unum ostium intrans, per alterum

 
 
 
 [per alterum] perexiens. quoniam hoc in eo loco fit, in quo 
 pridie, id est quinta feria, oblatio facta est.

At ubi autem 
 sexta hora se fecerit, sic itur ante Crucem, siue pluuia siue, 
 aestus sit, quia ipse locus subdiuanus est, id est quasi atrium 
 ualde grande et pulchrum satis, quod est inter Cruce et 
 Anastase. Ibi ergo omnis populus se colliget, ita ut nec 
 aperiri possit.

Episcopo autem cathedra ponitur ante Cruce 
 et de sexta usque ad nona aliud nichil fit, nisi leguntur 
 lectiones sic: id est ita legitur primum de psalmis ubicumque 
 de passione dixit, legitur et de apostolis siue de epistolis 
 apostolorum uel de actionibus, ubicumque de passione Domini 
 dixerunt, nec non et de euangeliis leguntur loca, ubi patitur. 
 Item legitur de prophetis, ubi passurum Dominum dixerunt, 
 item legitur de euangeliis, ubi de passione dicit.

Ac sic ab 
 hora sexta usque ad horam nonam semper sic leguntur 
 lectiones aut dicuntur ymni, ut ostendatur omni populo, quia 
 quicquid dixerunt prophetae futurum de passione Domini, 
 ostendatur tam per euangelia quam etiam per apostolorum 
 scripturas factum esse. Et sic per illas tres horas docetur 
 populus omnis nichil factum esse, quod non prius dictum sit, 
 et nichil dictum esse, quod non totum completum sit. Semper 
 autem interponuntur orationes, quae orationes et ipsae aptae 
 diei sunt.

Ad singulas autem lectiones et orationes tantus 
 affectus et gemitus totius populi est, ut mirum sit; nam 
 nullus est neque maior neque minor, qui non illa die illis 
 tribus horis tantum ploret, quantum nec aestimari potest, 
 Dominum pro nobis ea passum fuisse. Post hoc cum coeperit 
 se iam hora nona facere, legitur iam ille locus de euangelio 
 cata Iohannem, ubi reddidit spiritum; quo lecto iam fit oratio

et missa., At ubi autem missa facta fuerit de ante Cruce, 
 statim omnes in ecclesia maiore ad Martyrium ... aguntur ea, 
 quae per ipsa septimana de hora nona, qua ad Martyrium 
 conuenitur, consueuerunt agi usque ad sero per ipsa septimana. 
 Missa autem facta de Martyrium uenitur ad Anastase; 
 et ibi cum uentum fuerit, legitur ille locus de euangelio, 
 ubi petit corpus Domini Ioseph a Pilato <et) ponet illud in 
 sepulcro nouo. Hoc autem lecto fit oratio, benedicuntur 
 cathecumini, sic fit missa.

Ipsa autem die non mittitur uox, 
 ut peruigiletur ad Anastase, quoniam scit populum fatigatum 
 esse, sed consuetudo est, ut peruigiletur ibi. Ac sic qui uult 
 de populo, immo qui possunt, uigilant, qui autem non 
 possunt, non uigilant ibi usque in mane, clerici autem uigilant 
 ibi, id est qui aut fortiores sunt, aut iuueniores; et tota 
 nocte dicuntur ibi ymni et antiphonae usque ad mane. Maxima 
 autem turba peruigilant, alii de sera, alii de media nocte, 
 qui ut possunt.

Sabbato autem alia die iuxta consuetudinem fit ad tertia, 
 item fit ad sexta; ad nonam autem iam non fit sabbato, sed 
 parantur uigiliae paschales in ecclesia maiore, id est in Martyrium. 
 Vigiliae autem paschales sic fiunt, quemadmodum ad 
 nos; hoc solum hic amplius fit, quod infantes, cum baptidiati 
 fuerint et uestiti, quemadmodum exierint de fonte, simul cum 
 episcopo primum ad Anastase ducuntur.

Intrat episcopus intro 
 cancellos Anastasis, dicitur unus ymnus, et sic facit orationem 
 episcopus pro eis, et sic uenit ad ecclesiam maiorem cum eis, 
 ubi iuxta consuetudinem omnis populus uigilat. Aguntur

 

 
 
 
 ibi, quae consuetudinis est etiam et aput nos, et facta oblatione 
 fit missa. Et post facta missa uigiliarum in ecclesia 
 maiore statim cum ymnis uenitur ad Anastase et ibi denuo 
 legitur ille locus euangelii resurrectionis, fit oratio et denuo 
 ibi offeret episcopus; sed totum ad momentum fit propter 
 populum, ne diutius tardetur, et sic iam dimittetur populus. 
 Ea autem hora fit missa uigiliarum ipsa die, qua hora et 
 aput nos.

Sero autem illi dies paschales sic attenduntur quemadmodum 
 et ad nos et ordine suo fiunt missae per octo dies 
 paschales, sicut et ubique fit per pascha usque ad octauas. 
 Hic autem ipse ornatus est et ipsa compositio et per octo 
 dies paschae, quae et per epiphania, tam in ecclesia maiore 
 quam ad Anastase aut ad Crucem uel in Eleona, sed et in 
 Bethleem nec non etiam in Lazariu uel ubique, quia dies 
 paschales sunt.

Proceditur autem ipsa die dominica prima in 
 ecclesia maiore, id est ad Martyrium, et secunda feria et 
 tertia feria, ubi ita tamen, ut semper missa facta de Martyrio 
 ad Anastase ueniatur cum ymnis. Quarta feria autem in 
 Eleona proceditur, quinta feria ad Anastase, sexta feria in 
 Syon, sabbato ante Cruce, dominica autem die, id est octauis, 
 denuo in ecclesia maiore, id est ad Martyrium.

Ipsis autem 
 octo diebus paschalibus cotidie post prandium episcopus cum 
 omni clero et omnibus infantibus, id est qui baptidiati fuerint, 
 et omnibus, qui aputactitae sunt uiri ac feminae, nec non etiam 
 et de plebe quanti uolunt, in Eleona ascendent. Dicuntur 
 ymni, fiunt orationes tam in ecclesia, quae in Eleona est, in 
 qua est spelunca, in qua docebat Iesus discipulos, tam etiam 
 in Imbomon, id est in eo loco, de quo Dominus ascendit in 
 caelis.

Et posteaquam dicti fuerint psalmi et oratio facta 
 fuerit, inde usque ad Anastase cum ymnis descenditur hora 
 lucernae; hoc per totos octo dies fit. Sane dominica die per

 
 
 
 pascha post missa lucernarii, id est de Anastase, omnis populus 
 episcopum cum ymnis in Syon ducet.

Ubi cum uentum fuerit, 
 dicuntur ymni apti diei et loco, fit oratio et legitur ille locus 
 de euangelio, ubi eadem die Dominus in eodem loco, ubi 
 ipsa ecclesia nunc in Syon est, clausis ostiis ingressus est 
 discipulis, id est quando tunc unus ex discipulis ibi non erat, 
 id est Thomas, qua reuersus est et dicentibus ei aliis apostolis, 
 quia Dominum uidissent, ille dixit: Non credo, nisi uidero. 
 Hoc lecto fit denuo oratio, benedicuntur cathecumini, item 
 fideles, et reuertuntur unusquisque ad domum suam sera hora 
 forsitan noctis secunda.

Item octauis paschae, id est die dominica, statim post sexta 
 omnis populus cum episcopo ad Eleona ascendit; primum in 
 ecclesia, quae ibi est, aliquandiu sedetur, dicuntur ymni, 
 dicuntur antiphonae aptae diei et loco, fiunt orationes similiter 
 aptae diei et loco. Denuo inde cum ymnis itur in Imbomon 
 susu, similiter et ibi ea aguntur, quae et illic. Et cum coeperit 
 hora esse, iam omnis populus et omnes aputactitae deducunt 
 episcopum cum ymnis usque ad Anastase. Ea autem hora 
 peruenitur ad Anastase, qua lucernarium fieri solet.

Fit ergo 
 lucernarium tam ad Anastase quam ad Crucem et inde omnis 
 populus usque ad unum cum ymnis ducunt episcopum usque 
 ad Syon. Ubi cum uentum fuerit, similiter dicuntur ymni apti 
 loco et diei, legitur denuo et ille locus de euangelio, ubi octauis 
 paschae ingressus est Dominus, ubi erant discipuli, et arguet 
 Thomam, quare incredulus fuisset. Et tunc omnis ipsa lectio 
 perlegitur, postmodum fit oratio, benedictis <tam> cathecuminis 
 quam fidelibus iuxta consuetudinem reuertuntur unusquisque 
 ad domum suam similiter ut die dominica paschae hora 
 noctis secunda.

A pascha autem usque ad quinquagesima, id est pentecosten, 
 hic penitus nemo ieiunat, nec ipsi aputactitae qui sunt. Nam

 

 
 
 
 semper ipsos dies sicut toto anno ita ad Anastase de pullo 
 primo usque ad mane consuetudinaria aguntur, similiter et ad 
 sexta et ad lucernare. Dominicis autem diebus semper in Martyrio, 
 id est in ecclesia maiore, proceditur iuxta consuetudinem et inde 
 itur ad Anastase cum ymnis. Quarta feria autem et sexta feria, 
 quoniam ipsis diebus penitus nemo ieiunat, in Syon proceditur, 
 sed mane; fit missa ordine suo.

Die autem quadragesimarum post pascha, id est quinta feria, 
 pridie omnes post sexta, id est quarta feria, in Bethleem uadunt 
 propter uigilias celebrandas. Fiunt autem uigiliae in ecclesia 
 in Bethleem, in qua ecclesia spelunca est, ubi natus est 
 Dominus. Alia die autem, id est quinta feria quadragesimarum, 
 celebratur missa ordine suo, ita ut et presbyteri et episcopus 
 praedicent, dicentes apte diei et loco; et postmodum sera 
 reuertuntur unusquisque in Ierusolima.

Quinquagesimarum autem die, id est dominica, qua die 
 maximus labor est populo, aguntur omnia sic de pullo quidem 
 primo iuxta consuetudinem: uigilatur in Anastase, ut legat 
 episcopus locum illum euangelii, qui semper dominica die 
 legitur, id est resurrectionem Domini, et postmodum sic ea 
 aguntur in Anastase, quae consuetudinaria sunt, sicut toto 
 anno.

Cum autem mane factum fuerit, procedit omnis populus 
 in ecclesia maiore, id est ad Martyrium, aguntur etiam omnia, 
 quae consuetudinaria sunt agi; praedicant presbyteri, postmodum 
 episcopus, aguntur omnia legitima, id est offertur 
 iuxta consuetudinem, qua dominica die consueuit fieri; sed 
 eadem adceleratur missa in Martyrium, ut ante hora tertia 
 fiat. Quemadmodum enim missa facta fuerit ad Martyrium, 
 omnis populus usque ad unum cum ymnis ducent episcopum 
 in Syon, sed <ut> hora tertia plena in Syon sint.

Ubi cum 
 uentum fuerit, legitur ille locus de Actus apostolorum, ubi

 
 
 
 descendit spiritus, ut omnes linguae audirentur et omnes> 
 intellegerent, quae dicebantur; postmodum fit ordine suo 
 missa. Nam presbyteri de hoc ipsud, quod lectum est, 
 quia ipse est locus in Syon, alia modo ecclesia est, ubi 
 quondam post passionem Domini collecta erat multitudo cum 
 apostolis, qua hoc factum est, ut superius diximus, legunt 
 ibi de actibus apostolorum. Postmodum fit ordine suo missa, 
 offertur et ibi, et iam ut dimittatur populus, mittit uocem 
 archidiaconus et dicet: Hodie statim post sexta omnes in 
 Eleona parati simus in Inbomon.

Reuertitur ergo omnis 
 populus unusquisque in domum suam resumere se et statim 
 post prandium ascenditur mons Oliueti, id est in Eleona, 
 unusquisque quomodo potest, ita ut nullus christianorum 
 remaneat in ciuitate, qui non omnes uadent.

Quemadmodum 
 ergo subitum fuerit in monte Oliueti, id est in Eleona, 
 primum itur in Imbomon, id est in eo loco, unde ascendit 
 Dominus in caelis, et ibi sedet episcopus et presbyteri, sedet 
 omnis populus, leguntur ibi lectiones, dicuntur interpositi 
 ymni, dicuntur et antiphonae aptae diei ipsi et loco; orationes 
 etiam, quae interponuntur, semper tales pronuntiationes habent, 
 ut et diei et loco conueniunt; legitur etiam et ille locus de 
 euangelio, ubi dicit de ascensu Domini, legitur et denuo de 
 actus apostolorum, ubi dicit de ascensu Domini in caelis post resurrectionem. Cum autem hoc factum fuerit, benedicuntur

cathecumini, sic fideles, et hora iam nona descenditur inde et 
 cum ymnis itur ad illam ecclesiam, quae et ipsa in Eleona 
 est, id est in qua spelunca sedens docebat Dominus apostolos. 
 Ibi autem cum uentum fuerit, iam est hora plus decima; fit

 

 
 
 
 ibi lucernare, fit oratio, benedicuntur cathecumini et sic fideles. 
 Et iam inde descenditur cum ymnis, omnis populus usque ad 
 unum toti cum episcopo ymnos dicentes uel antiphonas aptas 
 diei ipsi; sic uenitur lente et lente usque ad Martyrium.

Cum 
 autem peruenitur ad portam ciuitatis, iam nox est et occurrent 
 candelae ecclesiasticae uel ducentae propter populo; de porta 
 autem, quoniam satis est usque ad ecclesia maiore, id est ad 
 Martyrium, porro hora noctis forsitan secunda peruenitur, quia 
 lente et lente itur totum pro populo, ne fatigentur pedibus. 
 Et apertis ualuis maioribus, quae sunt de quintana parte, 
 omnis populus intrat in Martyrium cum ymnis et episcopo. 
 Ingressi autem in ecclesia dicuntur ymni, fit oratio, benedicuntur 
 cathecumini et sic fideles; et inde denuo cum ymnis 
 itur ad Anastase.

Similiter ad Anastase cum uentum fuerit, 
 dicuntur ymni seu antiphonae, ut oratio, benedicuntur cathecumini, 
 sic fideles; similiter fit et ad Crucem. Et denuo inde 
 omnis populus christianus usque ad unum cum ymnis ducunt 
 episcopum usque ad Syon.

Ubi cum uentum fuerit, leguntur 
 lectiones aptae, dicuntur psalmi uel antiphonae, fit oratio, 
 benedicuntur cathecumini et sic fideles et fit missa. Missa 
 autem facta accedunt omnes ad manum episcopi et sic reuertuntur 
 unusquisque ad domum suam hora noctis forsitan media. Ac 
 sic ergo maximus labor in ea die suffertur, quoniam de pullo 
 primo uigilatum est ad Anastase et inde per tota die nunquam 
 cessatum est; et sic omnia, quae celebrantur, protrahuntur, ut 
 nocte media post missa, quae facta fuerit in Sion, omnes ad 
 domos suas reuertantur.

Iam autem de alia die quinquagesimarum omnes ieiunant 
 iuxta consuetudinem sicut toto anno, qui prout potest, excepta 
 die sabbati et dominica, qua numquam ieiunatur in hisdem 
 locis. Etiam postmodum ceteris diebus ita singula aguntur

 
 
 
 ut toto anno, id est <ut> semper de pullo primo ad Anastase uigiletur. Nam si dominica dies est, primum leget de pullo

primo episcopus euangelium iuxta consuetudinem intro Anastase 
 locum resurrectionis Domini, qui semper dominica die legitur, 
 et postmodum ymni seu antiphonae usque ad lucem dicuntur 
 in Anastase; si autem dominica dies non est, tantum quod 
 ymni uel antiphonae similiter de pullo primo usque ad lucem dicuntur in Anastase. Aputactitae omnes uadent, de plebe

autem qui quomodo possunt uadent, clerici autem cotidie 
 uicibus uadent; clerici autem de pullo primo, episcopus autem 
 albescente uadet semper, ut missa fiat matutina, cum omnibus 
 clericis excepta dominica die, quia necesse est illum de pullo 
 primo ire, ut euangelium legat in Anastase. Denuo ad horam 
 sextam aguntur, quae consuetudinaria sunt, in Anastase, similiter 
 et ad nona, similiter et ad lucernare iuxta consuetudinem, 
 qua consueuit toto anno fieri. Quarta autem et sexta feria 
 semper nona in Syon fit iuxta consuetudinem.

Et illud etiam scribere debui, quemadmodum docentur hi, 
 qui baptidiantur per pascha. Nam qui dat nomen suum, ante 
 diem quadragesimarum dat et omnium nomina annotat presbyter, 
 hoc est ante illas octo septimanas, quibus dixi hic 
 attendi quadragesimas.

Cum autem annotauerit omnium nomina 
 presbyter, postmodum alia die de quadragesimis, id est qua 
 inchoantur octo ebdomadae, ponitur episcopo cathedra media 
 ecclesia maiore, id est ad Martyrium, sedent hinc et inde 
 presbyteri in cathedris et stant clerici omnes; et sic adducuntur 
 unus et unus conpetens; si uiri sunt cum patribus 
 suis ueniunt, si autem feminae cum matribus suis.

Et.-:sic 
 singulariter interrogat episcopus uicinos eius, qui intrauit, 
 dicens: Si bonae uitae est hic, si parentibus deferet, si ebriacus 30

 
 
 
 non est aut uanus? et singula uitia, quae sunt tamen grauiora 
 id homine, requiret.

At si probauerit sine reprehensione esse 
 ae his omnibus, quibus requisiuit praesentibus testibus, annotat 
 ipse manu sua nomen illius. Si autem in aliquo accusatur, 
 iubet illum foras exire dicens: emendet se, et cum emendauerit 
 se, tunc accedet ad lauacrum. Sic de uiris, sic de 
 mulieribus requirens dicit. Si quis autem peregrinus est, nisi 
 testimonia habuerit, qui eum nouerint, non tam facile accedet 
 ad baptismum.

Hoc autem, dominae sorores, ne aestimaretis sine ratione 
 fieri, scribere debui. Consuetudo est enim hic talis, ut qui 
 accedunt ad baptismum per ipsos dies quadraginta, quibus 
 ieiunatur, primum mature a clericis exorcizentur, mox missa 
 facta fuerit de Anastase matutina. Et statim ponitur cathedra 
 episcopo ad Martyrium in ecclesia maiore et sedent omnes 
 in giro prope episcopo, qui baptidiandi sunt tam uiri quam 
 mulieres, etiam loco stant patres uel matres, nec non etiam 
 qui uolunt audire de plebe, omnes intrant et sedent, sed 
 fideles.

Cathecuminus autem ibi non intrat, tunc qua episcopus 
 » docet illos legem sic: id est inchoans a Genese per illos dies 
 quadraginta percurret omnes scripturas primum exponens 
 carnaliter et sic illud soluens spiritualiter. Nec non etiam et 
 de resurrectione, similiter et de fide omnia docentur per illos 
 dies; hoc autem cathecisis appellatur.

Et iam quando completae 
 fuerint septimanae quinque, a quo docentur, tunc 
 accipient simbolum, cuius simboli rationem similiter sicut 
 omnium scripturarum rationem exponet eis singulorum sermonum 
 primum carnaliter et sic spiritualiter, ita et simbolum 
 exponet. Ac sic est, ut in hisdem locis omnes fideles

 

 .

 
 
 
 sequantur scripturas, quando leguntur in ecclesia, quia omnes docentur 
 per illos dies quadraginta, id est ab hora prima usque ad 
 horam tertiam, quoniam per tres horas fit cathecisin.

Deus 
 autem scit, dominae sorores, quoniam maiores uoces sunt 
 fidelium, qui ad audiendum intrant in cathecisen ad ea, quae 
 dicuntur uel exponuntur per episcopum, quam quando sedet 
 et praedicat in ecclesia ad singula, quae taliter exponuntur. 
 Missa autem facta cathecisis hora iam tertia statim inde cum 
 ymnis ducitur episcopus ad Anastase et fit missa ad tertia; 
 ac sic tribus horis docentur ad die per septimanas septem. 
 Octaua enim septimana quadragesimarum, id est quae appellatur 
 septimana maior, iam non uacat eos doceri, ut impleantur ea, 
 quae superius <dicta> sunt.

Cum autem iam transierint septem 
 septimanae <et> superat illa una septimana paschalis, quam hic 
 appellant septimana maior, iam tunc uenit episcopus mane 
 in ecclesia maiore ad Martyrium. Retro in absida post altarium 
 ponitur cathedra episcopo, et ibi unus et unus uadet, uir 
 cum patre suo aut mulier cum matre sua, et reddet simbolum 
 episcopo.

Keddito autem simbolo episcopo alloquitur omnes 
 episcopus et dicet: Per istas septem septimanas legem omnem 
 edocti estis scripturarum nec non etiam de fide audistis; 
 audistis etiam et de resurrectione carnis, sed et simboli omnem 
 rationem, ut potuistis tamen adhuc cathecumini audire; uerba 
 autem, quae sunt misterii altioris, id est ipsius baptismi, quia 
 adhuc cathecumini (estis), audire non potestis; et ne aestimetis 
 aliquid sine ratione fieri, cum in nomine Dei baptidiati fueritis, 
 per octo dies paschales post missa facta de ecclesia in Anastase 
 audietis; quia adhuc cathecumini estis, misteria Dei secretiora 
 dici uobis non possunt.

Post autem uenerint dies paschae, per illos octo dies, id 
 est a pascha usque ad octauas, quemadmodum missa facta 
 fuerit de ecclesia, et itur cum ymnis ad Anastase, mox: fit 
 oratio, benedicuntur fideles et stat episcopus incumbens in 
 cancello interiore, qui est in spelunca Anastasis, et exponet 
 omnia, quae aguntur in baptismo.

Illa enim hora cathecuminus 
 nullus accedet ad Anastase; tantum neofiti et fideles, qui 
 uolunt audire misteria, in Anastase intrant. Clauduntur autem 
 ostia, ne qui cathecuminus se dirigat. Disputante autem 
 episcopo singula et narrante, tantae uoces sunt collaudantium, 
 ut porro foras ecclesia audiantur uoces eorum. Vere enim ita 
 misteria omnia absoluet, ut nullus non possit commoueri ad 
 ea, quae audit sic exponi.

Et quoniam in ea prouincia pars 
 populi et graece et siriste nouit, pars etiam alia per se graece, 
 aliqua etiam pars tantum siriste, itaque, quoniam episcopus, 
 licet siriste nouerit, tamen semper graece loquitur et nunquam 
 siriste: itaque ergo stat semper presbyter, qui, episcopo 
 graece dicente, siriste interpretatur, ut omnes audiant, quae 
 exponuntur.

Lectiones etiam, quaecumque in ecclesia leguntur, 
 quia necesse est graece legi, semper stat, qui siriste interpretatur 
 propter populum, ut semper discant. Sane quicumque 
 hic latini sunt, id est qui nec siriste nec graece nouerunt, ne 
 contristentur, et ipsis exponitur eis, quia sunt alii fratres et 
 sorores graecolatini, qui latine exponunt eis.

Illud autem hic 
 ante omnia ualde gratum fit et ualde admirabile, ut semper 
 tam ymni quam antiphonae et lectiones nec non etiam et 
 orationes, quas dicet episcopus, tales pronuntiationes habeant, 
 ut et diei, qui celebratur, et loco, in quo agitur, aptae et 
 conuenientes sint semper.

Item dies enceniarum appellantur, quando sancta ecclesia, 
 quae in Golgotha est, quam Martyrium uocant, consecrata est 
 Deo; sed et sancta ecclesia, quae est ad Anastase, id est in 
 eo loco, ubi Dominus resurrexit post passionem, ea die et ipsa 
 consecrata est Deo. Harum ergo ecclesiarum sanctarum encenia 
 cum summo honore celebrantur, quoniam crux Domini inuenta 
 est ipsa die.

Et ideo propter hoc ita ordinatum est, ut 
 quando primum sanctae ecclesiae suprascriptae consecrabantur, 
 ea dies esset, qua crux Domini fuerat inuenta, ut simul omni 
 laetitia eadem die celebrarentur. Et hoc per scripturas sanctas 
 inuenitur, quod ea dies sit enceniarum, qua et sanctus Salomon 
 consummata domo Dei, quam aedificauerat, steterit ante 
 altarium Dei et orauerit, sicut scriptum est in libris Paralipomenon.

Hi ergo dies enceniarum cum uenerint, octo diebus attenduntur; 
 nam ante plurimos dies incipiunt se undique colligere 
 turbae non solum monachorum uel aputactitum de diuersis 
 prouinciis, id est tam de Mesopotamia uel Syria uel de 
 Egypto aut Thebaida, ubi plurimi monazontes sunt, sed et de 
 diuersis omnibus locis uel prouinciis; nullus est enim, qui 
 non se eadem die in Ierusolima tendat ad tantam laetitiam et 
 tam honorabiles dies; saeculares autem tam uiri quam feminae 
 fideli animo propter diem sanctum similiter se de omnibus 
 prouinciis isdem diebus Ierusolima colligunt.

Episcopi autem, 
 quando parui fuerint, hisdem diebus Ierusolima plus quadraginta 
 aut quinquaginta sunt; et cum illis ueniunt multi clerici 
 sui. Et quid plura? putat se maximum peccatum incurrisse, 
 qui in hisdem diebus tantae sollennitati inter non fuerit, si 
 tamen nulla necessitas contraria fuerit, quae hominem a bono

 

 
 
 
 proposito retinet.

His ergo diebus enceniarum ipse ornatus 
 omnium ecclesiarum est, qui et per pascha uel epiphania, et ita 
 per singulos dies diuersis locis sanctis proceditur ut per pascha 
 uel epiphania. Nam prima et secunda die in ecclesia maiore, 
 quae appellatur Martyrium, proceditur. Item tertia die in 
 Eleona, id est in ecclesia, quae est in ipso monte, a quo 
 ascendit Dominus in caelis post passionem, intra qua ecclesia 
 est spelunca illa, in qua docebat Dominus apostolos in monte 
 Oliueti. Quarta autem die ............