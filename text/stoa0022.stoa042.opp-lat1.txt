De paradiso adoriendus sermo non mediocrem aestum nobis 
 uidetur incutere quidnam sit paradisus et ubi sit qualisue 
 sit inuestigare et explicare cupientibus, maxime cum apostolus 
 siue in corpore siue extra corpus nesciat, raptum se 
 tamen dicat usque ad tertium caelum. et rursus scio inquit 
 eiusmodi hominem, siue in corpore siue extra 
 corpus nescio, deus scit, quoniam raptus est in 
 paradisum et audiuit uerba ineffabilia, quae non 
 licet homini loqui. pro huiusmodi gloriabor, pro 
 - me autem non gloriabor nisi in infirmitatibus 
 meis. si enim uoluero gloriari, non ero stultus; 
 nam ueritatem dico. ergo si huiusmodi paradisus est, 
 ut eum solus Paulus aut uix aliquis Pauli similis, cum in 
 uita degeret, uidere potuerit, idem tamen, siue in corpore 
 siue extra corpus uiderit, meminisse non possit, audierit tamen 
 uerba, quibus prohibitus sit uulgare quod audierat, quo

 

 
 
 
 tandem modo nos paradisi situm poterimus absoluere, quem 
 nec uidere potuimus et, si potuissemus uidere, tamen prohiberemur 
 aliis intimare? simul cum Paulus extollere se 
 reuelationum sublimitate sit ueritus, quanto magis nobis studendum 
 est id (non> sollicitius indicare, cuius etiam reuelatio 
 obnoxia sit periculo! non uilem igitur hunc paradisum aestimare 
 debemus, et ideo relinquamus Pauli esse secretum.

tamen quoniam legimus in Genesi a deo paradisum esse 
 plantatum secundum orientem et ibi esse positum hominem, 
 quem plasmauit deus, istius paradisi auctorem iam possumus 
 inuenire. quis est enim qui potuit fingere paradisum nisi 
 omnipotens deus, qui dixit et facta sunt, numquam indi-. 
 gens eorum quae generari uellet? ipse ergo plantauit paradisum, 
 de quo dicit sapientia: omnis plantatio, quam 
 non plantauit pater meus, eradicabitur. bona angelorum 
 plantatio, bona sanctorum; sancti enim sub ficu et uite 
 dicuntur in illo pacis futuri tempore, in quibus typus est 
 angelorum.

Ergo paiadisus est plurima ligna habens, sed ligna fructifera, 
 ligna plena suci atque uirtutis, de quibus dictum est: 
 exultabunt omnia ligna siluarum, ligna semper 
 florentia uiriditate meritorum, sicut illud lignum, quod plantatum 
 est secus decursus aquarum, cuius folium non defluet, 
 quia totus in eo fructus exuberat. hic ergo paradisus est.

locus autem eius, in quo est plantatus, uoluptas dicitur.

 

 
 
 
 unde et sanctus Dauid ait: ei torrente uoluptatis tuae 
 potabis eos. legisti enim quia fons procedit ex Edem, 
 qui rigat paradisum. haec igitur ligna, quae plantata 
 sunt in paradiso, quasi profluuio quodam torrentis 
 spiritus inrigantur. de quo etiam alibi ait: fluminis impetus laetificat ciuitatem dei. 
 est autem ciuitas ilia quae 
 sursum est Hierusalem libera, in qua diuersa sanctorum merita 
 pullularunt.

in hoc ergo paradiso hominem deus posuit, quem 
 plasmauit. intellege iam quia non eum hominem qui secundum 
 imaginem dei est posuit, sed eum qui secundum corpus; 
 incorporalis enim in loco non est. posuit autem eum m paradiso 
 sicut solem in caelo expectantem regnum caelorum, 
 quemadmodum creatura expectat reuelationem filiorum dei.

ergo si paradisus est in quo erant exorta uirgulta, uidetur 
 paradisus anima esse, quae multiplicat semen acceptum, in 
 qua uirtus unaquaeque plantatur, in qua erat etiam lignum 
 uitae, hoc est sapientia, sicut dixit Solomon quia sapientia 
 non de terra exorta est, sed de patre; est enim splendor 
 lucis aeternae et manatio omnipotentis gloriae.

Erat autem lignum scientiae boni et mali in paradiso. sic 
 enim habes, quia produxit deus lignum speciosum 
 ad aspectum et bonum ad escam et lignum uitae

 

 
 
 
 in paradiso et lignum scientiae boni et mali. 
 postea uidebimus utrum et hoc lignum speciosum ad aspectum 
 et bonum ad escam fuerit sicut cetera. eo enim loco 
 hoc oportunius disputabitur, quo hominem ex hoc gustantem 
 inuenimus esse deceptum. interim nihil habemus, quod 
 nunc reprehendere debeamus, etsi rationem scire non possumus. 
 neque enim in hac creatura mundi, si qua nobis difficilia intellectu 
 uidentur et inconprehensibilia ingenio nostro, temerario 
 quodam debemus condemnare iudicio, ut creaturam 
 serpentium uenenatique alicuius animantis, quippe homines 
 qua ratione singula quaeque sint facta intellegere adhuc et 
 scire non possumus. sic ergo et in scripturis diuinis non 
 facile reprehendamus aliquid quod intellegere non possumus; 
 sunt enim plurima quae non nostro ingenio metienda sunt. 
 sed ex altitudine diuinae dispositionis et uerbi sunt aestimanda

pone enim, sine praeiudicio tamen adsertionis futurae, ideo 
 tibi hoc lignum de scientia boni et mali displicere, quia 
 posteaquam gustauerunt ex eo homines, intellexerunt esse se 
 nudos: attamen ad consummationem diuinae operationis dicam 
 tibi et hoc lignum in paradiso exortum et ideo a deo esse 
 permissum, ut possimus supereminentiam boni scire. quomodo 
 enim, si non esset scientia boni et mali, inter bonum et 
 malum discretionem aliquam disceremus ? nam neque quod 
 malum erat malum indicaremus esse, nisi esset scientia boni 
 — scientia autem boni esse non posset, nisi esset et bonum 
 — neque rursus quod bonum erat sciremus bonum esse, nisi

 

 
 
 
 esset scientia mali. cape exemplum de ipsa condicione humani 
 corporis. nempe habet et amaritudinem quandam fellis, quae 
 si m commune prospicias, ad salutem hominis utilis inuenitur. 
 ergo et quod malum putamus plerumque non per omnia 
 malum est, sed in commune utile. nam sicut fel in parte 
 est corporis et tamen ad totius utilitatem corporis prodest, 
 ita utilitati omnium profuturam sciens deus scientiam 
 boni et mali in parte constituit, ut in commune prodesset.

I denique serpentem in paradiso inuenis utique non sine 
 dei uoluntate generatum. in serpentis autem figura diabolus 
 est; fuisse enim diabolum in paradiso etiam Ezechiel propheta 
 docet, qui dicit super principem Tyri: in uoluptate inquit 
 paradisi factus es; principem Tyri autem in figura accipimus 
 diaboli. numquid et hinc accusabimus deum, quia 
 thensauros eius altitudinis et scientiae absconditos in Christo 
 et occultos conprehendere non possumus, nisi quos ipse reuelare 
 dignatus est? reuelauit tamen, ut sciamus etiam diaboli 
 malitiam ad salutem prodesse hominibus, non quod diabolus 
 prodesse uelit, sed quod malitiam eius etiam repugnantis 
 conuertit nobis dominus ad salutem. denique huius malitia 
 lob sancti uiri fecit esse uirtutem et patientiam clariorem. 
 huius malitia iustitiam eius exercuit, ut certaret et uinceret 
 et uictoriam corona sequeretur; nemo enim nisi qui legitime 
 certauerit coronatur. Ioseph quoque castimonia numquam ad

 

 
 
 
 nostri memoriam peruenisset, nisi mulier domini eius contubernalis 
 ignitis diaboli spiculis incitata temptasset eius 
 affectum, nisi postremo affectasset eius interitum, quo clarior 
 esset castimonia uiri, qui mortem pro castitate contempserit. 
 uis scire consilium dei? nempe diabolo auctore neces uidentur 
 iustis hominibus praeparari, exerceri quoque parricidia filiorum. 
 attamen dominus Abraham etiam hac arte temptauit, ut immolari 
 sibi filium ab eodem postularet. qua temptatione Abraham 
 fidelis est domino conprobatus, quod a deuotionis obsequio 
 nec dilecti filii miseratione reuocatus est. ita ergo et lignum 
 scientiae boni et mali in paradiso, quod erat speciosum ad 
 uisum et bonum ad escam specie uidebatur; non enim usu 
 bonum ad escam erat, quoniam esca eius uidetur hominibus 
 obfuisse. ergo est quod singulis noceat, in commune prosit. 
 ut Iudae nocuit diabolus, sed praeter illum omnes apostolos 
 coronauit, qui malitiae eius temptamenta uicerunt.

I Itaque neque dubitandum neque reprehendendum quod in 
 paradiso diabolus erat, quandoquidem occludere sanctis non 
 potuit iter, ne quis ascenderet; neque enim iustis habitationem 
 incolatus tamquam possessor eripuit. esto enim ut aliquos 
 desides atque uitiosos ab incolatu supernae possessionis 
 auerterit: illud multo augustius multoque pulchrius, quod 
 sanctorum orationibus excludetur, cum conpletum fuerit illud: 
 uidebam Satanan sicut fulgur de caelo cadentem. 
 ergo non metuamus eum, qui eo usque infirmus est, ut 
 et ipse casurus in terram sit. accepit quidem temptandi 
 licentiam, sed non accepit copiam subruendi, nisi sua

 

 
 
 
 sponte labatur infirmus affectus, qui sibi auxilium non norit 
 accersire. et ideo qua fraude temptauerit primum hominem 
 quidue in homine putauerit esse temptandum, quo ordine, 
 qua arte cognoscere opus est, ut cauere possimus.

plerique 
 tamen, qui uolunt in paradiso diabolum non fuisse, licet 
 in caelo adstantem cum angelis legerimus, ne in isto 
 sermone uideantur offendi, secundum suam accipiant uoluntatem 
 interpretationem istius lectionis. namque ante nos fuit 
 qui per uoluptatem et sensum praeuaricationem ab homine 
 memorauerit esse commissam, in specie serpentis figuram 
 accipiens delectationis, in figura mulieris sensum animi mentisque 
 constituens, quam αἴσθησιν uocant Graeci, decepto autem 
 sensu praeuaricatricem secundum historiam mentem adseruit, 
 quam Graeci voov uocant. recte igitur in Graeco voos uiri 
 figuram accepit, αἴσθησις mulieris. unde et quidam Adam voov 
 terrenum interpretati sunt. dominus autem uirgines illas in 
 euangelio accensis facibus uel extinctis expectantes sponsi aduentum 
 pro sensibus uel integris sapientium uel corruptis 
 insipientium posuit. nam si Eua, hoc est sensus primae 
 mulieris accensas habuisset faces, numquam praeuaricationis

 

 
 
 
 suae nos criniculis inplicasset neque ex illa uirtutis inmortali 
 tate cecidisset.

Est ergo paradisus terra quaedam fertilis, hoc est anima 
 fecunda, in Edem plantata, hoc est in uoluptate quadam uel 
 exercitata terra, in qua animae sit delectatio. est etiam vooc 
 tamquam Adam, est et sensus tamquam Eua. ac ne haberes quod 
 ad infirmum retorqueres naturae uel ad obnoxiam in tolerandis 
 periculis condicionem, considera quae habeat anima ista subsidia.

erat fons qui inrigaret paradisum. qui fons nisi dominus 
 Iesus Christus, fons uitae aeternae sicut pater? quia scriptum 
 est: quoniam apud te fons uitae, denique: flumina 
 de uentre eius fluent aquae uiuae. et fons legitur et 
 fluuius legitur, qui inrigat paradisi lignum fructuosum, quod 
 ferat fructum in uitam aeternam. hic ergo fons, sicut legisti — 
 fons enim procedit inquit ex Edem, id est: in anima tua 
 fons est, unde et Solomon ait: bibe aquam de tuis uasis 
 et de puteorum tuorum fontibus-hie est fons, qui procedit 
 ex illa exercitata et plena uoluptatis anima, hic fons, qui 
 inrigat paradisum, hoc est uirtutes animae eminentissimo merito 
 pullulantes.

et diuiditur mquit fons in quattuor initia. 
 nomen est uni Phison; hic est qui circuit omnem

 

 
 
 
 terram Euilat, ubi est aurum. terrae autem illius 
 aurum bonum est, ubi est carbunculus et lapis 
 prasinus. et nomen secundo Geon; hic est qui circuit 
 omnem Aethiopiam. et flumen tertium Tigris; 
 hic est qui uadit contra Assyrios. et flumen quartum 
 est Euphrates. haec igitur quattuor sunt flumina, hoc 
 est Phison — secundum Hebraeos Phison dicitur, Ganges autem 
 secundum Graecos —, qui fluit contra Indiam. Geon autem 
 Nilus, qui circuit terram Aegypti uel Aethiopiam. Mesopotamia 
 autem dicitur, quod Tigris et Euphrates incluserint eam, eo 
 quod inter duo haec flumina constituta sit, quod etiam longe 
 positis nomen ipsum et opinio communis expressit. sed quemadmodum 
 fons dicitur sapientia dei? fons enim est secundum 
 euangelium dicens: si quis sitit, ueniat ad me et bibat, 
 fons est et secundum prophetam, qui ait: uenite et edite 
 de meis panibus et bibite uinum, quod miscui 
 uobis. sicut ergo fons uitae est sapientia, fons gratiae spiritalis, 
 ita fons uirtutum est ceterarum, quae nos ad aeternae 
 cursum dirigunt uitae. ex hac igitur anima, quae culta est, 
 non ex ea quae inculta fons iste procedit, ut inriget paradisum, 
 hoc est quaedam diuersarum frutecta uirtutum, quarum 
 sunt quattuor initia, in quae sapientia ista diuiditur. quae 
 sunt quattuor initia uirtutum nisi unum prudentiae, aliud 
 temperantiae, tertium fortitudinis, quartum iustitiae ? quae 
 etiam sapientes istius mundi ex nostris adsumpta in suorum 
 scripta librorum transtulerunt. itaque sicut fons sapientia est,

 

 

 

 
 
 
 ita etiam flumina ista quattuor quaedam ex illo fonte manantia 
 sunt fluenta uirtutum.

Phison igitur prudentia est et ideo habet bonum aurum, 
 splendidum carbunculum et prasinum lapidem. aurum enim 
 pro inuentis prudentibus frequenter accipimus, unde et dominus 
 per prophetam ait: dedi illis aurum et argentum et 
 Dauid de prudentibus dicit: si dormiatis inter medios 
 cleros, pinnae columbae deargentatae et posteriora 
 eius in specie auri, eo quod ueteri et nouo qui 
 inhaeserit testamento in ipsa secreta sapientiae dei disputationis 
 possit ubertate procedere. hoc ergo bonum aurum dicere 
 <licet>, non monetale, quod corruptibile ac terrenum est. habet 
 etiam splendidum, inquit, carbunculum, in quo quidam animae 
 nostrae uiuit igniculus. habet et prasinum lapidem, qui uiride 
 quiddam atque uitale coloris sui specie ostentare uideatur. 
 uirent enim arbusta quae uiuunt, arescunt contra quaecumque 
 moriuntur; uiret terra, dum floret, uirent et semina, dum 
 prorumpunt. et bene primo loco hic fluuius positus est Phison, 
 qui secundum Hebraeos Pheoyson dicitur, hoc est coris mutatio\', 
 quoniam non unam gentem circumfluit, sed etiam per Lydiam 
 fluit. non enim angusta quaedam, sed diues utilitatum 

 

 
 
 
 prudentia est, quae pluribus prosit. ideo prima, ut si quis de 
 paradiso fuerit egressus, uelut quoddam eum prudentiae 
 flumen excipiat, ne cito possit arescere, sed per hanc ad paradisum 
 facile reuertatur. hic fluuius multis hominibus frequentatur 
 pulchritudinemque et fertilitatem maximam habere perhibetur. 
 et ideo prudentia in specie huius accipitur, quae 
 plurimos fructus adtulit in domini salutaris aduentu. atque in 
 extrema terrarum fluit, quia per sapientiam omnes homines sunt 
 redempti. unde et dictum est: in omnem terram exiuit 
 sonus eorum et in fines orbis terrae uerba eorum.

secundus est fluuius Geon, iuxta quem lex lata est Istrahelitis, 
 cum essent in Aegypto constituti, ut ex Aegypto 
 recederent et succincti lumbos ederent agnum, quod insigne 
 est temperantiae; castos enim et sanctificatos oportet domini 
 pascha celebrare. et ideo iuxta istum fluuium legitima primo 
 obseruantia constituta est, quia significat nomen hoc quendam 
 terrae hiatum. sicut igitur terram et quaecumque uel purgamenta 
 uel sordes in ea sunt hiatus absorbet, ita castitas 
 omnes corporis passiones abolere consueuit meritoque ibi 
 primum obseruantiae constitutio, quia per legem absorbetur 
 carnale peccatum. bene ergo Geon, in quo figura est 
 castitatis, circumire terram Aethiopiam dicitur, ut abluat

 

 

 
 
 
 corpus abiectum et carnis uilissimae restinguat incendium; 
 Aethiopia enim abiecta et uilis Latina interpretatione signatur. 
 quid autem abiectius nostro corpore, quid tam Aethiopiae 
 simile, quod etiam nigrum est quibusdam tenebris peccatorum ?

tertius est fluuius Tigris, qui uadit contra Assyrios, ad 
 quem praeuaricator Istrahel captiuus est ductus. hic fluuius 
 dicitur uelocior esse omnibus, quem incolunt Assyrii, hoc 
 est dirigentes; hoc enim significat interpretatio. ergo quicumque 
 fortitudine animi praeuaricantia corporis uitia captiuauerit 
 dirigens ad superna, iste huius fluminis similis aestimatur. 
 et ideo etiam fortitudo de illo qui est in paradiso fonte emanat. 
 fortitudo autem quodam cursu rapido obstantia quaeque transuerberat 
 nec aliquibus cursus eius impedimentorum haeret obstaculis.

quartus est fluuius Euphrates, qui latine fecunditas 
 atque abundantia fructuum nuncupatur praeferens quoddam 
 insigne iustitiae, quae omnem pascit animam. nulla enim abundantiores 
 uidetur fructus habere uirtus quam aequitas atque 
 iustitia, quae magis aliis quam sibi prodest et utilitates suas 
 neglegit communia emolumenta praeponens. plerique Euphratem 
 arco xoo eucppavveoOat dictum putant, hoc est a laetando, eo quod

 

 
 
 
 hominum genus nullo magis quam iustitia et aequitate laetetur. 
 causam autem cur ceteri qua commeant fluuii describantur, 
 regiones locorum qua Euphrates commeat non de- . 
 scribantur, illam accipimus, quia aqua eius uitalis adseritur 
 et quae foueat atque augeat. unde Auxen eum Hebraeorum 
 et Assyriorum prudentes dixerunt, contra autem fertur esse 
 aqua aliorum fluminum, deinde quia ubi prudentia ibi et 
 malitia, ubi fortitudo ibi iracundia, ubi temperantia ibi 
 intemperantia plerumque est et alia uitia, ubi autem iustitia 
 ibi concordia uirtutum est ceterarum. ideo non ex locis qua 
 fluit, hoc est non ex parte cognoscitur; non enim pars est 
 iustitia, sed quasi mater est omnium. in his ergo fluminibus 
 quattuor uirtutes principales quattuor exprimuntur, quae ueluti 
 mundi istius incluserunt tempora.

! 
 Primum igitur tempus ex mundi principio usque ad diluuium 
 prudentiae fuit, quo in tempore iusti numerantur Abel 
 a domino <sic> dictus et Enos, hoc est homo ad imaginem 
 dei factus, qui sperauit inuocare nomen domini dei, et 
 Enoch, qui dicitur latine \'dei gratia\', raptus ad caelum, et 
 Noe, qui et ipse Iustus et quaedam requietis directio.

secundum tempus est Abraham et Isaac et Iacob reliquorumque 
 numerus patriarcharum, in quibus casta et pura 
 quaedam temperantia religionis effulsit. inmaculatus enim 
 Isaac per repromissionem Abrahae datus filius, non tam corporalis 
 partus quam diuinae munus praeferens indulgentiae, 
 in quo uere inmaculati figura praecessit, ut apostolus docet 
 dicens quia Abrahae dictae sunt repromissiones et 
 semini eius. non dicit: et seminibus tamquam in 
 multis, sed sicut in uno: et semini tuo, qui est 
 Christus.

tertium tempus est in Moysi lege et ceteris prophetis. 
 deficiet enim me tempus enarrando de Gedeon 
 Barac Sampso, [Salomone] Dauid et Samuel et 
 ceteris prophetis, Anania Azaria Misael Daniel 
 Helia Helisaeo, qui per fidem deuicerunt regna, 
 operati sunt iustitiam, perfecerunt repromissiones, 
 obstruxerunt ora leonum, extinxerunt uirtutem 
 ignis, effugerunt acies gladii, eualuerunt 
 de infirmitate, fortes fuerunt in bello, castra 
 ceperunt exterorum. non inmerito igitur in his species 
 fortitudinis est. secti enim sunt, sicut infra habes, temptati, 
 in mactatione gladii mortui. circumierunt

 

 
 
 
 in caprinis pellibus, egentes, angustati et doloribus 
 adflicti, quorum meritis non erat dignus orbis, 
 in solitudinibus errantes, in montibus et in speluncis 
 et in foueis terrae. recte igitur in his speciem 
 fortitudinis conlocamus.

Secundum euangelium autem digna est figura iustitiae, 
 quia uirtus est in salutem omni credenti. denique ipse 
 dominus ait: sine nos implere omnem iustitiam, quae 
 quidem parens ceterarum est fecunda uirtutum, quamuis in 
 quo aliqua harum quas diximus principalis est uirtus, in eo 
 etiam ceterae praesto sint, quia ipsae sibi sunt conexae concretaeque 
 uirtutes. nam utique Abel iustus et fortissimus ac 
 patientissimus Abraham et prudentissimi prophetae et Moyses 
 eruditus in omni sapientia Aegyptiorum maiorem honestatem 
 aestimauit Aegypti thensauris obprobrium Christi. et quis sapientior 
 quam Danihel? Solomon quoque sapientiam poposcit et 
 meruit. dictum est ergo de quattuor uirtutum fluminibus, 
 quorum potus est utilis. et quia Phison aurum bonum terrae et 
 carbunculum et lapidem prasinum habere dictus est, hoc quoque 
 quale sit consideremus.

uidetur enim nobis tamquam aurum 
 bonum Enos, qui prudenter dei nomen scire desiderauit. Enoch 
 autem, qui translatus est et mortem non uidit, carbunculus 
 quidam est lapis boni odoris, quem operibus suis sanctus Enoch 
 deo detulit gratiam quandam factis et moribus spirans. Noe 
 uero tamquam prasinus lapis uitalem colorem praetulit,

 

 
 
 
 siquidem diluuii tempore solus uelut ad futurae constitutionis 
 uitale semen in illa arca est reseruatus. ergo bene paradisus, 
 qui pluribus fluminibus inrigatur, secundum orientem, non 
 contra orientem, hoc est secundum illum orientem, cui nomen 
 est oriens, id est secundum Christum, qui iubar quoddam 
 aeternae lucis effudit, et est in Edem, hoc est in uoluptate.

: Et adprehendit deus hominem, quem fecit, et 
 posuit eum in paradiso operari et custodire. uides 
 quoniam qui erat adprehenditur; erat autem in terra plasmationis 
 suae. adprehendit ergo eum uirtus dei inspirans 
 processus et incrementa uirtutis. denique in paradiso eum 
 conlocauit, ut scias adprehensum quasi adflatum diuina esse 
 uirtute. quo loci illud aduerte quia extra paradisum uir factus 
 est et mulier intra paradisum, ut aduertas quod non loci, 
 non generis nobilitate, sed uirtute unusquisque gratiam sibi 
 conparat. denique extra paradisum factus, hoc est in inferiore 
 loco uir melior inuenitur et illa quae in meliore loco hoc 
 est in paradiso facta est inferior repperitur; mulier enim prior 
 decepta est et uirum ipsa decepit. unde apostolus Petrus 
 subiectas fortiori uaso mulieres sanctas uiris suis uelut dominis 
 oboedire memorauit. et Paulus ait quia Adam non est 
 seductus, mulier autem seducta in praeuaricatione 
 fuit. deinde contuendum quia nemo debet sibi facile praesumere. 
 nam ecce illa quae in adiumentum facta est uiro 
 praesidio uirili indiget, quia uir caput est mulieris, ille autem

 

 
 
 
 qui adiumentum uxoris habiturum se esse credebat lapsus 
 est per uxorem. unde nemo debet facile alteri se credere 
 nisi cuius uirtutem probarit nec adrogare sibi qui se pro 
 auxilio putarit adscitum, sed magis si inuenerit fortiorem, 
 cui se putabat esse praesidio, ab ipso gratiam mutuetur, 
 sicut et uiros mulieribus honorem inpertire apostolus praecipit 
 Petrus dicens: uiri similiter cohabitantes secundum 
 scientiam tamquam infirmiori uaso muliebri 
 inpertientes honorem tamquam coheredi gratiae 
 uitae, uti ne inpediantur orationes uestrae.

ergo 
 positus est in paradiso uir, facta est in paradiso mulier, 
 sed etiam tunc priusquam a serpente mulier deciperetur, 
 habuit uiri gratiam, quoniam de uiro sumpta est, licet 
 hoc sacramentum magnum sit, sicut apostolus dixit, et ideo 
 causam uitae ex eo traxit. ideoque de uiro tantum scriptura 
 dixit quia posuit eum in paradiso operari et custodire. 
 non idem est operari et custodire; in opere enim quidam 
 uirtutis processus est, in custodia quaedam consummatio operis 
 deprehenditur, eo quod quasi consummata custodiat. haec 
 duo ab homine requiruntur, ut et operibus noua quaerat et 
 parta custodiat, quod est generale. Philon autem, quoniam 
 spiritalia Iudaico non capiebat affectu, intra moralia se tenuit, 
 ut diceret haec duo quaeri, opera in agro, custodiam domus.

 

 
 
 
 et quamuis paradisus operibus, inquit, ruralibus non egeret, 
 tamen quia primus homo lex posteritatis futurus erat, ideo 
 legitimi etiam in paradiso speciem suscepit laboris, ut nos 
 ad operationem et custodiam debiti officii et hereditariae 
 successionis munus adstringeret. haec duo ergo a te exiguntur 
 siue moraliter siue spiritaliter. quod etiam psalmus te propheticus 
 docet, quia scriptum est: nisi dominus aedificauerit 
 domum, in uanum laborauerunt qui aedificant 
 eam; nisi dominus custodierit ciuitatem, 
 in uanum uigilauerunt qui custodiunt eam. uides 
 illos laborare qui in operis sunt aedificationisque processu, 
 istos uero uigilare qui iam custodiam perfecti operis receperunt. 
 unde et dominus apostolis quasi iam perfectioribus 
 uigilate inquit et orate, ne intretis in temptationem, 
 docens perfectae naturae munus et plenae uirtutis gratiam 
 esse seruandam nec quemquam etiam perfectiorem nisi uigilauerit 
 sui debere esse securum.

Et praecepit dominus deus Adae dicens: ex 
 omni ligno quod est in paradiso ad escam edes, 
 de ligno autem quod est scientiae boni et mali 
 non edetis. qua die autem manducaueritis ex eo 
 morte moriemini. qua ratione, ubi praecepit ex omni ligno 
 edendum, singulariter dixerit: edes, ubi autem de ligno 
 scientiae boni et mali, pluraliter non edetis dixerit, non

 

 
 
 
 otiosa quaestio. uerum si diligenter intendas, scripturarum 
 auctoritate absolui potest. quod enim bonum hoc et faciendum, 
 quod autem bonum et faciendum consonans et adhaerens, 
 quod uero turpe hoc dissonans, inconpositum atque 
 discretum est. et ideo dominus unitatem semper intendens 
 secundum unitatem praecepit. denique unitatem operatur qui 
 fecit utraque unum, nec solum utraque, sed etiam omnes 
 unum fecit; omnes enim unum corpus et unum spiritum esse 
 nos iussit. per omnia autem primogenitus, cum sit in unitate 
 cum patre, coniunctissimus patri semper est, quia uerbum 
 erat apud deum. denique ait: ego et pater unum 
 sumus, ut unitatem sibi maiestatis et diuinitatis cum patre 
 esse monstraret. sed et nos unum esse praecepit et suae naturae 
 unitatisque similitudinem in nos gratiae adoptione 
 transfudit dicens: pater, sicut ego et tu unum sumus, 
 ita et isti in nobis unum sint. ergo ubi bonum praecipit, 
 tamquam ad unum praecipit dicens: edes; unitas enim 
 praeuaricari non potest. ubi uero de ligno scientiae boni et 
 mali dicit non esse gustandum, quasi ad plures dicit: non 
 edetis; quod enim prohibitorium est tamquam pluribus imperatur. 
 ego tamen aliud puto et quid futurum sit in ipso. 
 iam dei sermone repperio. de omni ligno gustandum Adae soli 
 praecepit, quem seruaturum sciebat, de ligno autem scientiae 
 boni et mali non esse gustandum iam non singulariter, sed 
 pluraliter dicit; sciebat enim praeuaricaturam mulierem et 
 ideo per pluralitatem ostendit non seruaturos, quia plurium 
 discreta sententia est.

et quantum ad septuaginta uirorum

 

 
 
 
 sententiam spectat, solutum est quod mouebat. sed quia 
 Symmachus utrumque singulariter dixit, intellegimus id 
 secutum, quia in lege quoque cum populum adloquitur deus, 
 singulariter loquitur, sicut habes : audi, Istrahel, dominus 
 deus tuus dominus unus est et diliges dominum 
 deum tuum. nec mihi praeiudicat Symmachi interpretatio, 
 qui unitatem patris et fili uidere non potuit, etsi aliquotiens 
 in sermone et Acylas et ipse confessi sint. nec quisquam de 
 eo quod praeuaricaturum populum diuina mandata singulariter 
 adloquitur putet superiori nostro obuium esse sermoni quia 
 populus Iudaeorum etiam singulariter data praescripta uiolauit. 
 lex enim spiritalis est, et ideo alterum in sermone, alterum 
 in praedestinatione diuino populum deus adloquebatur oraculo. 
 denique ait: non quoques ouem in lacte matris suae.

Facilis abhinc praeceptorum caelestium series uideretur, 
 nisi quaestionem plurimi commouerent, quibus responderi 
 oportet a nobis, na simplices mentes malitiosa interpretatione 
 transducant. plerique enim, quorum auctor Apelles, sicut 
 habes; in tricesimo et octauo tomo eius, has quaestiones 
 proponunt: quomodo lignum uitae plus operari uidetur ad 
 uitam quam insufflatio dei ? deinde:. si hominem non perfectum 
 fecit deus, unusquisque autem per industriam propriam 
 perfectionem sibi uirtutis adsciscit, nonne uidetur plus sibi

 

 
 
 
 homo adquirere quam ei deus contulit? tertium obiciunt: 
 et si homo non gustauerat mortem, utique quam non gustauerat 
 scire non poterat. ergo si non gustauerat, nesciebat: 
 si nesciebat, timere non poterat.

frustra igitur deus mortem 
 J 
 ] 
 pro terrore obiecit, quam homines non timebant. discamus 
 igitur quia ubi lignum uitae ibi etiam lignum scientiae 
 boni et mali produxerit deus. habes enim quia produxit 
 lignum uitae < lv μέσψ to6 παραδείσου >, hoc est in medio 
 paradiso. ait ............. enim intellegitur quod in 
 medio produxerit. ergo in medio paradiso et uita erat et 
 causa mortis. intellege quia non homo fecit uitam, sed uel 
 operando uel custodiendo mandata dei potuit inuenire. erat 
 autem uita, sicut apostolus dixit, abscondita cum 
 Christo in deo. homo ergo siue in umbra uitae erat 
 propter figuram, quia umbra est haec quae nunc nostra est 
 uita in terra, siue in quodam pignore uitae erat, quia habebat 
 insufflationem dei, habebat ergo pignus inmortalitatis, sed in 
 umbra uitae positus absconditam uitam cum Christo in deo 
 uulgari quodam tactu et aspectu uidere et capere non poterat

 

 
 
 
 etsi nondum peccator, non tamen incorruptae inuiolabilisque 
 naturae, utpote qui postea peccato lapsus est, nequaquam 
 autem adhuc peccator. denique in umbra uitae erat; qui 
 autem peccatores sunt in umbra mortis sunt. peccatorum 
 enim populus, sicut Esaias docet, sedebat in umbra mortis, 
 cui lux orta per dei gratiam, non per suae uirtutis est meritum. 
 ergo inter insufflationem dei et escam ligni uitae nulla 
 discretio, nec hominem quia potest dicere plus sibi posse 
 adquirere quam diuina ei largitate conlatum est. utinam acceptum 
 tenere possemus! labor etenim noster eo proficit, ut 
 quae tributa sunt resumamus. tertium illud quod propositum 
 est, quia qui mortem non gustauerat mortem timere non 
 poterat, facile ex communis naturae usu absolutionem habet. 
 est enim natura insitum omnibus animantibus, ut etiam quae 
 nondum sibi nocere experta sunt quasi noxia reformident. 
 unde enim columbae in ipso ortu sui uisu terror accipitris? 
 unde lupi ouibus formidabiles, pullis milui? quod si in his 
 quae inrationabilia sunt animantia quidam de aduerso genere 
 animantium naturalis est terror, ut etiam inrationabilia sensum 
 fugiendae mortis accipiant, quanto magis in primo homine 
 rationis utique plenissimo naturalis quaedam opinio 
 mortis debuit esse uitandae!

Rursus faciunt alias quaestiones hoc modo: non semper 
 malum est non oboedire praecepto. si enim bonum est

 

 
 
 
 praeceptum, honesta est oboeditio; quodsi inprobum praeceptum, 
 non oboedire utile. ergo non semper malum est non oboedire 
 praecepto, sed bono praecepto non oboedire inprobum est. 
 bonum autem est operatorium cognitionis boni et mali 
 lignum, quandoquidem et deus bonum et malum nouit. denique 
 ait: ecce Adam factus est tamquam unus nostrum. 
 si igitur bonum est scientiam habere boni et mali, bona autem 
 est quam etiam deus habet, uidetur qui interdicit eam 
 hominibus non recte interdicere, idque proponunt. sed si intellegant 
 quid sit cognoscere, quam uim habeat hoc uerbum, 
 si sic intellegant quemadmodum oportet: cognouit enim 
 dominus qui sunt ipsius - cognouit utique eos qui unum 
 ex pluribus facti sunt, in quibus inhabitat et in quibus ambulat 
 —, cognoscere utique non in sola et perfunctiora scientia 
 sit, sed in eorum operatione quae oporteat fieri. oportuit 
 autem hominem oboedire mandato, non oboediendo autem 
 praeuaricatus est. igitur qui non oboediuit errauit, quia praeuaricatio 
 peccatum est. uerum etiamsi extenuari uelint uim 
 cognitionis, ut perfunctoriam scientiam boni et mali interdictam 
 putent, in eo quoque praeuaricationis est culpa non 
 oboeditum esse mandato, quia etiam tumultuariam scientiam 
 boni et mali dominus deus putauit inhibendam.

Alia quaestio: qui non cognoscit bonum et malum nihil a 
 paruulo distat, paruuli autem apud iudicem iustum nulla

 

 
 
 
 culpa. iustus autem operator mundi numquam paruulum uocasset 
 in culpam, propter quod non cognouerat bonum et 
 malum, quia paruulus sine ullo est crimine praeuaricationis 
 ..et culpae. uerum cum in superioribus dixerimus duplicem 
 esse intellectum scientiae- boni et mali, si perfunctoriam 
 scientiam accipimus, utique falsum est quod nihil distet a 
 paruulo qui non cognouit bonum et malum, si autem falsum. 
 est quod nihil distet a paruulo, ergo non paruulus Adam. 
 si non paruulus, adscribitur utique ei quasi non paruulo peccatum. 
 si peccatum adscribitur, sequitur poena peccatum, 
 quia dignus inuenitur poena qui peccatum uitare non potuit. 
 potest etiam fieri ut etiam qui scientiam non habet boni et mali 
 paruulus non sit, quoniam priusquam sciuit puer bonum 
 et malum, non credidit malitiae. et iterum habes: quia 
 priusquam sciat puer uocare patrem et matrem, 
 accipiet uirtutem Damasci et spolia Samariae. 
 perfectus ergo qui operatur bonum, etiamsi boni et mali 
 scientiam non adeptus sit, ut multi priusquam sciant legem 
 ipsi sibi lex sunt. <quid?> quod apostolus priusquam disceret: 
 non concupisces, malum esse concupiscentiam nesciebat? denique 
 ipse ait: peccatum non cognoui nisi per legem; 
 nam concupiscentiam nesciebam, nisi lex diceret: 
 non concupisces. ad quam partem etiam puer potest esse 
 perfectus iure naturae, priusquam sciat concupiscentiam 
 crimen esse uel concupiscentiae crimen admittat. ergo secundum 
 perfunctoriam scientiam uoluit deus hominem scire quod

 

 
 
 
 malum est, ne quasi iuperfectus uitare non posset. non oboediendo 
 autem mandato incurrimus in culpam; ergo culpam 
 fatemur. rursus autem si altam et profundam scientiam dicimus 
 boni et mali, quae quidem profunda scientia perfectum 
 facit, ....... non statim autem paruulus, qui ad altam et 
 profundam scientiam peruenire non potuit, recte sicut non 
 paruulus condemnatur.

- Iterum quaestiones serunt. qui nescit, inquit, bonum et 
 malum, ne et ipsum quidem nouit malum esse non seruare 
 mandatum nec ipsum bonum nouit quod est oboedire mandato. 
 et ideo quia non nouerat, uenia, inquit, dignus fuit qui 
 non oboediuit, non condemnatione. quae quidem quaestio de 
 his absolutionem habet quae ante memorauimus. considerare 
 enim potuit homo ex iis quae deus ante ei contulerat, quod 
 insufflationem dei accepit, quod erat in paradiso uoluptatis 
 locatus, summam auctori oboedientiam deferendam. et ideo 
 si uim nesciebat boni et mali, tamen quia tantorum auctor 
 dixerat de ligno scientiae boni et mali non esse gustandum, 
 fidem praeceptori seruare debuerat; non enim ab eo peritia, 
 sed fides exigebatur. intellegebat utique deum omnibus praeminere; 
 <ergo> personam iubentis spectare debuerat. etsi 
 non intellegebat uim qualitatemque iussorum, sciebat tamen 
 praeceptori deferendam esse reuerentiam. habebat in natura 
 hanc opinionem, etsi non habebat iudicium boni et mali. denique 
 et mulier serpenti dicit: ex omni ligno paradisi

 

 

 

 
 
 
 manducabimus, de fructu autem ligni quod est in 
 medio paradiso dixit deus: non manducabitis ex 
 eo. ita ergo sciebat oboediendum esse mandato ut diceret: 
 ex omni fructu manducabimus, quod dominus imperauerat, de 
 ligno autem quod est in medio paradiso imperatum a deo 
 dicit non esse gustandum, ne morte morerentur. ergo quae 
 sciuit deferendum esse mandato sciuit utique malum esse 
 praeuaricari et ideo iuste praeuaricata damnatur.

Accipe aliud: si adsumptio de ligno scientiae boni et mali 
 ita operatoria erat, ut et bonum et malum agnosceretur, quod 
 uidetur scriptura ostendere, dum dicit quia ubi manducauerunt 
 ambo, aperti sunt oculi eorum et cognouerunt 
 quod nudi essent, hoc est aperti sunt oculi 
 cordis et cognouerunt turpe esse nudos se degere, sine dubio 
 ubi gustauit mulier de ligno scientiae boni et mali, peccauit 
 et se peccasse cognouit. quae igitur se peccasse cognouerat 
 uel uirum ad peccati communionem inuitare non debuit. inliciendo 
 autem uirum et dando ei quod ipsa gustauerat non 
 uitauit, sed iterauit peccatum. nam utique si uere rationem 
 spectes, eum quem diligebat non trahere ad consortium 
 poenae, sed magis ab eo quod cognouerat ipsa esse peccatum 
 uel inscientem reuocare debuerat, quamuis uideatur haec mulier 
 sciens quod post culpam in paradiso esse non posset

 

 
 
 
 metuisse ne sola de paradiso eiceretur. denique absconderunt 
 se ambo post culpam.

excludendam igitur se esse cognoscens 
 consortio uiri quem diligebat noluit defraudari. iterum accipe: 
 non cognitio mali malum est, sed cum actus inplet malitiam. 
 non enim statim qui nouit malum quod malum est facit, 
 sed qui quod malum esse nouit operatur. incentiuum 
 autem ad operandum quod malum est aut iracundia aut 
 cupiditas esse consueuit. nec statim necesse, ut habens 
 scientiam mali faciat quod inprobum nouit, nisi aut iracundia 
 aut cupiditate uincatur. unde quod diximus incentiuum 
 peccandi uel ira uel cupiditas est uel plerumque formido, 
 licet ex formidine oriatur cupiditas, dum unusquisque 
 uult uitare quod metuit. et ideo recte iracundiam et cupiditatem 
 duo reliquorum posuimus incentiua uitiorum. consideremus 
 igitur utrum Eua his ad uitium stimulis incitata sit. 
 sed neque irascebatur marito neque cupiditate uicta est; in 
 secundo dumtaxat errat, ut edendum uiro daret quod iam 
 ipsa gustauerat. primo fuerat cupiditas auctor erroris, ut ipsa 
 ederet, sequentisque fuit causa peccati. quod enim iam gustauerat 
 desiderare non poterat et gustando mali fuerat scientiam 
 consecuta. malum igitur quod aduerterat in uirum deriuare 
 non debuit neque coniugem proprium praeuaricatorem 
 diuini facere mandati. sciens igitur prudensque peccauit, 
 sciens uirum in suum traxit errorem, alioquin inuenietur 
 falsus esse de ligno scientiae boni et mali sermo, si etiam, 
 posteaquam de ea arbore manducauit, scientiam mali habere

 

 
 
 
 non potuit. quodsi uerus est sermo, cupiditatis utique causam 
 habere non potuit, licet plerique sic excusandum putent, 
 quod diligens uirum ab eo timuerit separari et hanc causam 
 cupiditatis praetendant, quod esse uoluerit cum marito.

Iterum alia quaestio subripit, unde mors accident Adae, 
 utrum a natura ligni eiusmodi an uero a deo. si naturae hoc 
 ligni adscribimus, uidetur ligni huius fructus uiuificanti insufflationi 
 dei praestare, siquidem quem uiuificauerat insufflatio 
 fructus huius ligni traxit ad mortem. aut si deum operatorem 
 mortis esse memoramus, dicunt quod gemina opinione 
 accusemus, quod aut ita inmitis, ut noluerit ignoscere, cum 
 posset ignoscere, aut si ignoscere non potuit, uideatur infirmus. 
 uideamus igitur quomodo diluendum sit. nisi fallor, 
 quia mortis causa inoboedientia fuit, et ideo homo ipse sibi 
 mortis est causa, non habens deum suae mortis auctorem. 
 neque enim si medicus praescripserit aegrotanti quibus uideatur 
 cauendum atque ille ab interdictis non putauerit abstinendum, 
 causa ei mortis est medicus, sed utique ipse sibi reus 
 mortis est propriae. itaque deus quasi bonus medicus prohibuit 
 ne Adam nocitura gustaret.

iterum accipe: scire bonum 
 melius est quam nescire et ei qui bonum sciat pulchrum est 
 scire quod malum est, ut sciat cauere quod malum est et

 

 
 
 
 prudens subeat custodiae cautionem. rursus autem non satis 
 est hoc solum scire quod malum est, ne cum malum scieris, 
 scientia boni incipias defraudari. pulchrius est igitur ut 
 utrumque norimus, ut et, quia scimus bonum, fugiamus quod 
 malum est et ex eo quod cognoscimus malum boni gratiam 
 praeferamus. sed ita debes utrumque scire, ut profunde noueris 
 et quod noueris exequaris actusque scientiae tuae congruat. 
 alioquin tolerabiliorem scriptura indicat eum qui 
 utrumque nesciat quam qui perfunctorie utrumque cognouit. 
 grauat enim scire quod uel exequi uel uitare non possis, 
 grauat scire sine usu atque opere cognitionis profundae. obest 
 ad existimationem medico scire quid prosit et quid noceat 
 aegro, nisi cognitione ea quemadmodum oportet utatur, et 
 ideo non est cognitio bona, nisi ea utaris ut oportet.

item 
 accipe: non frustra lignum scientiae boni et mali productum 
 est in medio paradiso, et si cuicumque homini productum 
 esset, superflua interdictio. sed neque frustra factum est 
 neque alii nisi homini factum est, qui mandatum accepit, 
 ut non solo eo, sed eo cum ceteris uteretur. nam si multa 
 discutias, conplura repperies et plane innumera, quae ei 
 qui uti nesciat possint nocere. nec ipsas diuitias inuenies 
 fructuosas, si habens diues subsidia largitatis neget alimenta

 

 
 
 
 pauperibus, excludat inopem subsidio destitutum. aliena extorqueat, 
 quia praeualet potestate. pulchritudo ipsa et gratior 
 corporis forma frequenter in uitium quam deformitas trahit. 
 numquid igitur quisquam deformiores quam pulchriores filios 
 habere «lesiderat et inopes potius liberos suos cupit esse 
 quam diuites? plura sunt huiusmodi quae non ad inprudentiam 
 largientis referenda sunt, sed ad male utentis errorem. 
 et ideo utentem accusandum potius quam donantem.

Iterum quaestio: sciebat praeuaricaturum deus Adam mandata 
 sua an nesciebat? si nesciebat, non est ista diuinae 
 potestatis adsertio, si autem sciebat et nihilominus sciens 
 neglegenda mandauit, non est dei aliquid superfluum praecipere. 
 superfluo autem praecepit primoplasto IJU Adae quod 
 eum nouerat minime seruaturum. nihil autem deus superfluo 
 facit; ergo non est scriptura ex deo. hoc enim obiciunt qui 
 uetus non recipiunt testamentum et has interserunt quaestiones. 
 uerum hi sua sententia et opinione uincendi sunt. cum 
 enim noui testamenti non refutant fidem, exemplo sunt arguendi, 
 ut uetus credant, quoniam cum sibi diuina praecepta 
 et facta conueniunt, unius auctoris testamentum utrumque 
 liquet esse credendum. discant igitur non superfluum, non 
 iniustum etiam praeuaricaturo praescriptum esse mandatum. 
 nam et ipse dominus Iesus elegit Iudam, quem proditorem 
 sciebat. quem si per inpiudentiam electum putant, diuinae 
 derogant potestati. sed hoc aestimare non possunt, cum scriptura 
 dicat quia sciebat Iesus qui eum proditurus 
 esset. conticescant igitur repugnatores isti ueteris testamenti.

sed quoniam etiam gentilibus, si forte istud obiecerint, 
 respondendum uidetur, qui exemplum non accipiunt, rationem 
 exigunt, accipiant etiam ipsi qua ratione dei filius uel praeuaricaturo 
 mandauerit uel elegerit proditurum. uenerat dominus 
 Iesus omnes saluos facere peccatores; etiam circa impios 
 ostendere suam debuit uoluntatem. et ideo nec proditurum 
 debuit praeterire, ut aduerterent omnes quod in electione 
 etiam proditoris sui seruandorum omnium insigne praetendit 
 nec in eo laesus est uel Adam, quia mandatum accepit, uel 
 Iuda, quia electus est. non enim necessitatem deus uel illi 
 praeuaricationis uel huic proditionis inposuit, quia uterque, 
 si quod acceperat custodisset, a peccato potuit abstinere. denique 
 nec ludaeos omnes credituros sciebat et tamen ait: 
 non ueni nisi ad oues perditas domus Istrahel. 
 ergo non in mandante culpa est, sed in praeuaricante peccatum 
 est, et quod in deo fuit ostendit omnibus quod omnes 
 uoluit liberare. nec tamen dico quia praeuaricationem nesciebat 
 futuram, immo quia sciebat adsero, sed non ideo pereuntis 
 proditoris inuidiam in se debuit deriuare, ut adscriberetur 
 deo quod uterque sit lapsus. nunc autem uterque redarguitur 
 atque reconuincitur, quia et ille mandatum ne laberetur 
 accepit et hic etiam in apostolatus munus adscitus est, 
 ut uel beneficio reuocaretur a proditionis affectu, simul ut 
 dum alii reuincuntur, prodesset omnibus. non enim consisteret 
 peccatum, si interdictio non fuisset; non consistente autem 
 peccato non solum malitia, sed etiam uirtus fortasse non

 

 
 
 
 esset, quae nisi aliqua malitiae fuissent semina, uel subsistere 
 uel eminere non posset. quid est enim peccatum nisi praeuaricatio 
 legis diuinae et caelestium inoboedientia praeceptorum? 
 non enim auribus corporis de mandatis caelestibus 
 iudicamus, sed cum esset dei uerbum, opiniones quaedam 
 nobis boni et mali pullulauerunt, dum id quod malum est naturaliter 
 intellegimus esse uitandum et id quod bonum est 
 naturaliter nobis intellegimus esse praeceptum. in eo igitur 
 uocem domini uidemur audire, quod alia interdicat, alia praecipiat. 
 si quis non oboedierit illis quae semel a deo praecepta 
 credimus, poenae obnoxius aestimatur. dei autem praeceptum 
 non quasi in tabulis lapideis atramento legimus inscriptum, 
 sed cordibus nostris tenemus inpressum spiritu dei uiui. ergo 
 opinio nostra sibi legem facit. si enim gentes quae 
 legem non habent naturaliter ea quae legis sunt 
 faciunt, eiusmodi legem non habentes ipsi sibi sunt 
 lex, qui ostendunt opus legis scriptum in cordibus 
 suis. opinio igitur humana sibi tamquam dei lex est.

\' Iterum hinc aliam faciunt quaestionem, ut ad uicem mandati 
 eius, quod diximus in hominis opinione consistere, hanc 
 ipsam opinionem inpressam a deo nobis tamquam praescriptum 
 diuinae legis accusent. norat, inquit, hominem peccaturum 
 qui creauit eum et has opiniones ei boni et mali inpressit 
 an non nouerat? ut si dixeris quia non nouerat, 
 alienum a maiestate dei sentias; si autem dixeris quia sciens 
 deus peccaturum hominem communes tamen opiniones ei 
 boni et mali inpressit, ut propter admixtionem malorum uitae 
 perpetuitatem seruare non posset, sicut in illo non

 

 
 
 
 praesagum futuri ita in hoc non bonum deum significare uidearis. 
 atque hinc argumentantur quia non est creatura hominis a 
 deo facta. nam sicut supra ostendimus eos dicere quia non 
 est -mandatum dei, sic et hic dicunt: non ergo creatura hominis 
 a deo, quia deus malum non fecit, homo autem opinionem 
 accepit mali, dum a malis praecipitur abstinere. hoc 
 autem genere alium bonum deum, alium operatorem hominis 
 conantur adserere. quibus respondendum est ilico secundum 
 opinionem suam. si enim hominem nolunt a deo factum, quia 
 peccator est homo. et hoc refugiunt, ne bonus deus peccatorem 
 fecisse uideatur, quia non putant bonum qui fecerit peccatorem, 
 dicant utrum operatorem hominis a deo factum 
 putent. si enim a deo factus ille, ut dicunt, operator est hominis, 
 quomodo bonus deus operatorem mali fecit? utique 
 non bonus. nam si qui peccatorem fecit non bonus, cauendum 
 ne grauius sit operatorem peccatoris fecisse; debuit enim bonus 
 deus prohibere natiuitatem eius qui peccati substantiam 
 haberet inducere. quodsi dicunt non esse genitum operatorem, 
 requirendum utrum bonus deus potuerit inhibere quoquo 
 modo incipientem malitiam an non potuerit. si enim non potuit, 
 infirmus; si potuit et non fecit, non bonus. ergo si sibi 
 ista non congruunt nec suae sibi haereticorum conueniunt 
 opiniones, requiramus ne forte rationis fuerit qua causa deus 
 siue geniti siue non geniti illius operatoris siuerit malitiam 
 introire in hunc mundum, cum posset inhibere.

itaque seruantes 
 unum et eundem deum bonum atque operatorem id 
 si possumus adstruamus quod gratiae utrique conueniat nec

 
 
 
 accusationis eorum declinemus inuidiam qui ita dicunt: quomodo 
 deus bonus, qui non solum passus est introire in 
 hunc mundum malitiam, sed etiam in tantam confusionem 
 uenire permisit? uerum haec accusatio tunc locum haberet. 
 si ita animae uim et intimae secreta mentis inficeret, ut 
 . nullo pacto posset aboleri et inmedicabilium uulnerum 
 menti atque animae nostrae uirus insideret; esset enim aptior 
 huius querellae locus, quod cum omnia possit deus, hominem 
 tamen perire sit passus. uerum cum deus nostri misericors 
 respuendi erroris remedia reseruauerit abolendique omnia contagii 
 non aboleuerit facultatem, quomodo inrationabile uel 
 iniustum est, si permisit nostrum materiale temptari quadam 
 trepidatione fragilitatis humanae, ut faeneratior postea gratia 
 per paenitentiam delictorum in hominis rediret affectum et 
 fragilitatis suae conscius, quod tam facile a diuinorum mandatorum 
 serie deuiando trepidauerit, tamquam clauum animae 
 fluctuantis mandata caelestia timeret amittere, diuinaeque misericordiae 
 plus tribuens quod recepit amissum et sibi aliquid 
 usurpans gratiae quod reuertit?

nunc quae sit illa ratio consideremus, 
 quid sit istud quod cum mandatum daret homini 
 de illa admirabili beataque uita praescribens, ne contra faciens 
 morte moreretur, de manducando et non manducando putauerit 
 esse mandandum. sunt enim qui putant nequaquam

 

 
 
 
 mandatum istud conuenire caeli et terrae atque omnium creatori 
 nequaquam dignum incolis paradisi, eo quod illa uita similis 
 angelorum sit. et ideo non terrenum et corruptibilem hunc 
 cibum esui fuisse possumus aestimare, quia qui non bibunt 
 neque manducant erunt sicut angeli in caelo. cum igitur in 
 cibo neque praemium sit, quia esca nos non commendat deo, 
 neque magnum periculum sit, quia non quod intrat in os 
 coinquinat hominem, sed quod exit de ore, uideatur sine dubio 
 tanto auctore ..... praeceptum, nisi hunc cibum ad illum 
 propheticum referas, quia pro magno praemio dominus de 
 sanctis pollicetur suis: ecce qui seruiunt mihi manducabunt, 
 uos autem esurietis. hic est enim cibus, in 
 quo uita definitur aeterna, quo quisque fuerit defraudatus 
 morte morietur, quandoquidem panis uiuus atque caelestis 
 ipse dominus est, qui uitam dat huic mundo. unde et ipse 
 ait: nisi manducaueritis carnem meam et biberitis 
 sanguinem meum, non habebitis uitam aeternam. 
 erat ergo panis aliqui, de quo praescripserat edendum paradisi 
 incolis. quis ille? accipe quem dicat. panem inquit 
 angelorum manducauit homo; est enim bonus panis, 
 si facias uoluntatem dei. uis scire quam bonus panis? ipse

 

 
 
 
 filius manducat hunc panem, de quo ait: meus cibus est 
 ut faciam uoluntatem patris mei, qui in caelis est.

Iterum uideamus qua ratione dominus deus Adae dixerit 
 morte moriemini, quid intersit utrum aliquis dicat moriemini 
 an addat morte moriemini; ostendere enim debemus 
 nihil superfluum in dei esse mandato. itaque hoc arbitror. 
 cum duo sibi sint contraria mors et uita, secundum 
 simplicem sermonem a uita uiuere dicimus, a morte mori. 
 si autem geminare uelis utrumque, quia uita uitam facit, dicitur 
 uita uiuit, sicut habes in lege, et quia mors mortem facit, 
 dicitur morte morietur. non est autem superflua ista 
 geminatio; est enim uita ad mortem et est mors ad uitam, 
 quia et quicumque < uiuit dum> uiuit moritur et dum moritur 
 uiuit. fiunt ergo quattuor distinctiones: uita uiuere, morte 
 mori, uita mori, morte uiuere. cum igitur haec se ita habeant, 
 usus et consuetudinis praeiudicium debemus excludere, 
 quia usus hoc habet, ut communiter dicatur uiuere et qui 
 uita uiuit et qui morte uiuit et communiter dicatur mori uel 
 ille qui morte moritur uel ille qui uita. itaque ex quattuor 
 illis duos significat, ut dicat uiuentem uiuere nec melius deteriusque 
 distinguat et dicat morientem mori nec inter malam 
 et bonam mortem uideatur esse discretio. nam indiscreta

 

 
 
 
 quaedam uita significatur qualis inrationabilium aut etiam 
 paruulorum et indiscreta mors aeque.

sequestrato igitur 
 usu communi quid sit uita uiuere et quid sit morte mori 
 et quid sit uiuere morte et mori uita consideremus. puto 
 enim secundum scripturas quia uita uiuere admirabilem 
 quandam illam uitam beatamque significet et hunc uiuendi 
 usum spirandique munus cum beatae uitae gratia ueluti 
 coniunctum et quadam participatione permixtum demonstrare 
 uideatur. hoc est enim uita uiuere, uirtute uiuere, beatae 
 uitae actus habere in istius corporis uita; contra autem 
 morte mori quid est aliud nisi cum morte corporis deformitatem 
 significare morientis, cuius et caro communi uiuendi 
 munere defrudetur et anima uitae aeternae usum habere 
 non possit? est etiam qui uita moritur, ut qui uiuit corpore, 
 sed actu moritur suo, quales 1111 sunt qui, ut ait propheta, 
 descendunt in infernum uiuentes et illa de qua 
 apostolus dicit quoniam uiuens mortua est. quartum 
 superest, quod sunt qui etiam morte uiuunt, ut martyres 
 sancti, qui utique moriuntur ut uiuant. moritur caro, sed uiuit 
 gratia mortuorum. ergo absit a nobis, ut participes mortis 
 uiuamus, sed contra participes uitae moriamur; sanctus enim 
 nec uitae istius se uult esse participem, ut ait: dissolui 
 et cum Christo esse; multo enim melius et alius: 
 heu me quod incolatus meus prolongatus est, dolens 
 utique cum consortia uitae speret aeternae, istius uitae

 

 
 
 
 fragilitate se contineri. et ideo possum e contrario dicere quia, 
 etsi uita uiuere bonum est, uitae tamen uiuere ambiguum sit. 
 potest enim dici quis uitae uiuere, hoc est uitae aeternae istius 
 uita corporis militare, potest etiam dici uitae uiuere, hoc est 
 uel quemcumque uel sanctum istius uitae habere desiderium 
 corporalis, uti uerbi gratia si quis ideo honeste putet esse uiuendum, 
 ut is longaeuitatem uitae bonis actibus consequatur, 
 quales plerique infirmiores sunt quos haec uita delectat.

sicut 
 ergo uitae uiuere quid sit accepimus, quid sit morti mori 
 accipiamus uel morti uiuere. possunt enim esse qui moriantur 
 morti et qui uiuant uitae. nam qui non ita uiuit, 
 ut secundum mortem animae suae uiuat, is morti moritur. 
 quia non est obnoxius morti, id est nexus eum aerumnosae 
 mortis amisit, non constringitur uinculis mortis aeternae. 
 mortuus est morti, hoc est mortuus est peccato, mortuus est 
 poenae. cui contrarium est poenae uiuere, hoc est quando qui 
 uiuit ad poenam uiuit ad mortem. qui autem moritur ad 
 poenam moritur ad mortem. est etiam qui in hac uita positus 
 moriatur ad uitam, sicut ille qui ait: uiuo autem iam non 
 ego, uiuit autem in me Christus; peccato enim mortuus 
 est, deo uiuit, hoc est mors in eo mortua est, sed uita uiuit, 
 qui est dominus Iesus. ergo bona uita eorum qui deo uiuunt,

 

 
 
 
 mala uita eorum qui peccato uiuunt. est etiam media uita 
 ut animantium ceterorum, sicut habes scriptum: producat 
 terra animam uiuentem secundum genus. est uita etiam 
 mortuorum ut deus Abraham et deus Isaac et deus 
 Iacob, quia deus mortuorum non est, sed uiuorum. sunt 
 etiam quibus communitas est quaedam mortis et uitae, de quibus 
 ait apostolus dicens: si conmortui estis, et conuiuetis. 
 si enim conplantati inquit sumus similitudini mortis 
 eius, simul et resurrectionis erimus, scientes 
 quia uetus homo noster simul confixus est cruci, 
 ut destruatur corpus peccati, ut ultra non seruiamus 
 peccato; qui enim mortuus est iustificatus 
 est a peccato. sicut autem figuras multas uitae diximus, 
 ita etiam mortis inueniemus. dicitur enim mors mala secundum 
 illud: anima quae peccat ipsa morietur. dicitur 
 mors communiter, sicut habes uerbi gratia quia [Adam] uixit 
 tot annos et mortuus est et adpositus est ad patres suos. 
 dicitur etiam mors per baptismatis sacramentum, sicut habes: 
 consepulti enim sumus cum illo per baptismum 
 in mortem et alibi: si autem mortui sumus cum 
 Christo, credimus etiam quia simul uiuemus cum 
 illo. uides quia mors quidem appellatione dicatur, sed haec 
 uita sit nostra.

Iterum alia quaestio, quia dixit dominus non esse bonum 
 solum esse hominem. primo omnium cognosce quia in 
 superioribus, ubi hominem finxit deus de limo terrae, non 
 addidit: uidit deus quia bonum est quemadmodum in 
 singulis operibus suis. nam si dixisset illic bonum esse quia 
 homo factus est, inueniretur hoc esse contrarium, ut hic bonum 
 non esse diceret, cum in superioribus bonum esse dixisset. 
 sed hoc ibi cognosce, ubi solum Adam fecit. ceterum ubi 
 communiter conprehendit uirum et mulierem factos, licet ne 
 ibi quidem dixerit specialiter, tamen quia postea habet: uidit 
 deus omnia quae fecit, et ecce bona ualde, euidenter 
 est declaratum bonum esse quod et uir sit factus et mulier.

sed ex hac quaestione alia quaestio rursus emersit. quomodo 
 enim quando solus factus Adam, non dictum est bonum 
 esse factum Adam, quando autem et mulier ex eo facta est, 
 tunc esse bona omnia conprehensum est? licet illic omnem 
 laudauerit creaturam et uniuersitatis creatio sit probata, quoniam 
 in homine naturae praedicata communitas est, tamen 
 non uidetur otiosum, qua ratione, ubi solus factus est Adam. 
 non solum nequaquam praedicatio boni conplacito operi adiecta 
 sit, sed etiam dictum sit non esse bonum solum hominem. 
 cum sciamus quia antequam fieret mulier non errauerit Adam. 
 posteaquam uero mulier facta est, prior diuinum praeuaricata

 

 
 
 
 mandatum etiam uirum suum traxerit in errorem et incentiuum 
 eius extiterit. si igitur uiro culpae auctor est mulier, 
 quemadmodum pro bono uidetur adiecta? uerum si consideres 
 quia deo uniuersitatis est cura, inuenies plus placere domino 
 debuisse id in quo esset causa uniuersitatis quam condemnandum 
 fuisse illud in quo esset causa peccati. et ideo quia 
 ex uiro solo non poterat humani esse generis propagatio, 
 pronuntiauit dominus non esse bonum solum hominem esse. 
 maluit enim deus plures esse quos saluos facere posset, quibus 
 donaret peccatum quam unum solum Adam, qui liber esset a 
 culpa. denique quia idem utriusque auctor est operis, uenit 
 in hunc mundum, ut saluos faceret peccatores. postremo nec 
 Cain parricidii rerum, priusquam generaret filios, passus est 
 interire. ergo propter generationem successionis humanae debuit 
 mulier adici uiro. denique hoc ipsa uerba declarant dicentis 
 dei non bonum esse solum hominem esse. nam si mulier 
 prior peccatura erat, tamen redemptionem sibi paritura non 
 debuit ab usu diuinae operationis excludi. quamuis enim Adam 
 non est seductus, mulier autem seducta in praeuaricatione 
 fuerit, salua tamen inquit erit per filiorum generationem, 
 inter quos generauit et Christum.

i Nec illud otiosum, quod non de eadem terra, de qua pla- 
 
 smatus est Adam, sed ae ipsius Adae costa facta sit mulier, 
 ut sciremus unam in uiro et muliere corporis esse naturam, 
 unum fontem generis humani. ideo non duo a principio facti 
 uir et mulier neque duo uiri neque duae mulieres, sed primum 
 uir, deinde ex eo mulier. unam enim naturam uolens hominum 
 constituere deus ab uno principio creaturae huius incipiens 
 multarum et disparium naturarum eripuit facultatem. faciamus 
 inquit ei adiutorium simile sibi. adiutorium ad 
 generationem constitutionis humanae intellegimus, et uere 
 bonum adiutorium. nam si pro meliore accipis adiutorium. 
 maior quaedam in causa generationis operatio mulieris repperitur 
 sicut istius terrae, quae semina primo accepta cohibendo 
 paulatim fotu suo adolescere facit et producit in segetem. in 
 eo igitur adiutorium bonum mulieris, quamquam etiam inferior 
 dicatur adiutor, ut et in usu repperimus humano, quia dignitate 
 potiores plerumque adiutorem menti inferioris adsciscunt.

I Specta nunc cur deus adhuc finxerit de terra omnes bestias 
 agri et omnia uolatilia caeli et adduxerit ea ad Adam, ut 
 uideret quid uocaret ea. qua ratione hoc factum est, cum 
 tantummodo bestias agri et uolatilia caeli ad Adam adduxerit 
 deus? erant enim pecora secundum suum genus. denique 
 habes infra quia inposuit Adam nomina omnibus 
 pecoribus et omnibus bestiis agri; Adae autem non 
 est inuentus adiutor similis illi. quae igitur absolutio

 

 
 
 
 est nisi quia indomitae bestiae et uolatilia caeli diuina potestate 
 ad hominem deducuntur? de pecoribus autem domitis 
 congregandis et homo habuit potestatem. itaque illud diuinae 
 operationis fuerit, hoc humanae diligentiae. simul accipe qua 
 causa omnia deducta sint ad Adam, ut in omnibus uideret ex 
 utroque sexu substantiam constare naturae, id est ex masculo 
 et femina et ipse usu exemploque cognosceret necessarium 
 sibi consortium mulieris adiectum.

Et inmisit inquit deus soporem in Adam, et obdormiuit. 
 quis est iste sopor nisi quia paulisper, ad coniugium 
 copulandum cum intendimus animum, ueluti intentos 
 oculos ad dei regnum inclinare atque inflectere uidemur ad 
 quendam somnum istius mundi et paulisper obdormire diuinis, 
 dum in saecularibus mundanisque requiescimus? denique 
 posteaquam soporem, inquit, inmisit in Adam et dormiuit, 
 tunc aedificauit dominus deus costam, quam sumpsit 
 de Adam, in mulierem. bene aedificauit dixit, 
 ubi de mulieris creatione loquebatur, quia in uiro et muliere 
 domus uidetur quaedam plena esse perfectio. qui sine uxore 
 est quasi sine domo sit sic habetur; sicut enim uir publicis 
 officiis ita mulier domesticis ministeriis habilior aestimatur. 
 considera quia ex corpore costam sumpsit, non ex anima portionem, 
 hoc est:

non anima ex anima, sed os de ossibus meis 
 et caro de carne mea haec uocabitur mulier. ergo causam 
 humanae generationis agnouimus. set quia plerosque mouet.

 

 

 
 
 
 qui diligentius intuentur, quomodo si uel primo magnum 
 munus dei fuit circa homines, ut in paradiso homines 
 collocarentur uel postea magnorum remuneratio uideretur 
 esse meritorum, ut ad paradisum iustus unusquisque rapiatur, 
 dicuntur etiam bestiae et pecora agri et uolatilia 
 caeli in paradiso fuisse. unde plerique paradisum animam 
 hominis esse uoluerunt, in qua uirtutum quaedam germina 
 pullulauerint, hominem autem et ad operandum et ad custodiendum 
 paradisum esse positum, hoc est mentem hominis. 
 cuius uirtus animam uidetur excolere, non solum excolere, sed 
 etiam cum excoluerit custodire. bestiae autem agri et uolatilia 
 caeli, quae adducuntur ad Adam, nostri inrationabiles motus 
 sunt, eo quod bestiae uel pecora quaedam diuersae Sint corporis 
 passiones uel turbulentiores uel etiam languidiores. 
 uolatilia autem caeli quid aliud aestimamus nisi inanes cogitationes, 
 quae uelut uolatilium more nostram circumuolant 
 animam et huc atque illuc uario motu saepe transducunt? 
 propterea nullus inuentus est menti nostrae similis adiutor 
 nisi sensus, hoc est αἴσθησις . similem sibi solam voo ? noster 
 potuit inuenire.

Sed forte arguas quia haec quoque deus in tali paradiso 
 locauit, hoc est passiones corporis et uanitatem quandam 
 fluctuantium uel inanium cogitationum, quod ipse nostri fuerit

 

 
 
 
 auctor erroris. considera quid dicat. habete inquit potestatem 
 piscium maris et uolatilium caeli et omnium 
 repentium, quae repunt super terram. uides quod ille 
 tibi tribuerit potestatem, ut de omnibus iudicare tu debeas, 
 singulorum genera iudicii tui sobria definitione discernere. 
 uocauit ad te omnia deus, ut supra omnia mentem tuam esse 
 cognosceres. cur quae tibi similia minime repperisti adsciscere 
 tibi et copulare uoluisti? dedit tibi certe sensum, quo uniuersa 
 cognosceres et de cognitis iudicares, meritoque de illo 
 fecundo paradisi agro eiectus es, quia non potuisti seruare 
 mandatum. sciebat enim deus esse te fragilem, sciebat iudicare 
 non posse: ideo dixit quasi fragilioribus: nolite iudicare, 
 ut non iudicemini. ergo quia sciuit infirmum te esse ad 
 iudicandum, uoluit oboedientem esse mandato: ideo praeceptum 
 posuit. quod si non praeuaricatus esses, periculum incerti 
 iudicii incidere nequiuisses. itaque quoniam iudicare uoluisti, 
 ideo addidit: ecce Adam factus est quasi unus ex 
 nobis, ut sciat bonum et malum. uoluisti tibi adrogare 
 iudicium: poenam praui iudicii refutare non debes.

posuit tamen te contra paradisum, ne memoriam eius posses 
 abolere. denique iusti in paradisum rapiuntur, sicut Paulus raptus 
 est in paradisum et audiuit uerba ineffabilia. et tu si a primo

 

 
 
 
 caelo ad secundum, a secundo caelo ad tertium mentis tuae 
 uigore rapiaris, hoc est quia primum unusquisque homo est 
 corporalis, secundo animalis, tertio spiritalis, si ita rapiaris 
 ad tertium caelum, ut uideas fulgorem gratiae spiritalis — 
 animalis enim homo quae sunt spiritus nescit, et ideo tertii 
 caeli ascensio tibi est necessaria, ut rapiaris in paradisum — 
 rapieris iam sine periculo, ut possis diiudicare omnia, quia 
 spiritalis diiudicat omnia, ipse autem a nemine diiudicatur, 
 et fortasse quasi adhuc fragilis audies uerba ineffabilia, 
 quae non liceat homini loqui, et tunc quod acceperis reseruato 
 et quod audieris custodi. Paulus apostolus custodiebat, ne 
 laberetur uel alios certe faceret errare. aut fortasse ideo dixit Paulus: 
 quae non licet h omini loqui, quia erat adhuc in corpore 
 constitutus, hoc est uidebat istius corporis passiones, uidebat 
 legem carnis suae repugnantem legi mentis suae. hoc enim 
 malo intellegi, ne uideamur quendam adhuc futuri periculi 
 iactare terrorem; sit enim uel propter hanc uitam securitas, 
 ut nullos praeuaricationis posthac futurae laqueos formidemus. 
 ergo quicumque fuerit in paradiso ascensione uirtutis 
 audiet mysteria dei arcana illa atque secreta, audiet dicentem 
 dominum tamquam latroni illi a scelere ad confessionem et ad 
 fidem a latrocinio reuertenti: hodie mecum eris in paradiso.

Serpens autem erat sapientior omnium bestiarum, 
 quae erant super terram, quas fecit dominus 
 deus. et dixit serpens mulieri: quid utique dixit 
 deus, needatis ab omni ligno quod est in paradiso? 
 cum dicit sapientiorem serpentem, intellegis quem loquatur, 
 id est illum aduersarium nostrum, qui tamen habet huius 
 sapientiam mundi. sed et uoluptas atque delectatio bene 
 sapiens dicitur, quia et carnis appellatur sapientia, sicut habes 
 quia sapientia huius carnis inimica est deo et ad 
 exquirenda delectationum genera astuti sunt qui adpetentes 
 sunt uoluptatum. siue ergo delectationem intellegas, quaedam 
 est diuino aduersa mandato et inimica sensibus nostris, unde 
 sanctus Paulus ait: uideo aliam legem m membris 
 meis repugnantem legi mentis meae et captiuantem 
 me in lege peccati, si autem ad diabolum referas, uerus 
 inimicus est generis humani. quae causa autem inimicitiarum 
 nisi inuidia? sicut Solomon ait quia inuidia diaboli mors 
 introiuit in orbem terrarum. inuidiae autem causa 
 beatitudo hominis in paradiso positi et ideo, quoniam ipse. 
 diabolus acceptam gratiam tenere non potuit, inuidit homini 
 eo quod figuratus e limo, ut incola paradisi esset, electus est. 
 considerabat enim diabolus quod ipse, qui fuisset superioris

 

 
 
 
 naturae, in haec saecularia et mundana deciderat, homo autem 
 inferioris creaturae sperabat aeterna. hoc est ergo quod inuidit 
 dicens: \'iste inferior adipiscetur quod ego seruare non potui? 
 iste de terris migrabit ad caelum, cum ego de caelo lapsus 
 in terras sim? multas uias habeo quibus hominem decipere 
 possim. de limo factus est, terra ei mater est, coruptibilibus 
 inuolutus est. etsi anima superioris naturae, tamen et ipsa 
 lapsui potest esse obnoxia in corporis carcere constituta, 
 quando ego lapsum uitare non potui. est igitur uia prima, ut 
 decipiatur. dum condicione sua maiora desiderat. hic enim 
 quidam est conatus industriae. deinde carnis est quod non 
 habeat desiderare. postremo in quo uideor ego omnibus esse 
 sapientior, nisi circumscribam hominem et uersutia et fraude 
 contendam?1 itaque machinatus est ut non primo Adam 
 adoriretur, sed Adam per mulierem circumscribere conaretur. 
 non adorsus est eum qui coram acceperat caeleste mandatum. 
 sed eam adorsus est quae a uiro didicerat, non a deo quid 
 obseruaret acceperat. neque enim habes quia mulieri dixit deus, 
 sed quia Adae dixit, et ideo per Adam cognouisse mulier 
 aestimanda est.

cognoscens igitur hoc loco temptamenti genus 
 plurima etiam aliis locis temptamenti genera repperies. alia sunt 
 per principem istius mundi, qui quaedam uenena sapientiae in 
 hunc mundum euomuit, ut uera putarent homines esse quae 
 falsa sunt et specie quadam hominum caperetur affectus. 

 
 
 
 non enim semper quasi apertus hostis ingreditur, sed sunt 
 quaedam potestates quae amorem simulent gratiamque praetendant, 
 ut paulatim cogitationibus nostris uenenum suae iniquitatis 
 infundant, a quibus oriuntur illa peccata, quae uel ex delectatione 
 uel ex quadam mentis facilitate nascuntur. sunt 
 etiam aliae potestates, quae ueluti conluctantur nobiscum. 
 unde et apostolus ait: quia non est nobis conluctatio 
 aduersus carnem et sanguinem, sed aduersus 
 . principatus et potestates et rectores huius mun di, 
 tenebrarum harum, aduersus nequitiam spiritalium, 
 quae sunt in caelestibus; uolunt enim hac quadam 
 contentione nos frangere et ueluti quoddam animae nostrae 
 corpus elidere. unde et Paulus quasi bonus athleta non solum 
 ictus aduersantium potestatum uitare cognouerat, uerum etiam 
 aduersantes ferire. unde et ait: percutio pugnis, non ut 
 aera caedens. et ideo quasi bonus athleta ad coronam 
 meruit peruenire. ergo multiplicia temptamenta sunt diaboli. 
 et ideo bilinguis serpens habetur atque letalis, eo quod diaboli 
 minister aliud lingua loquitur aliud corde meditatur. sunt 
 et alii ministri, qui et cordis et uocis suae infectas ueneno 
 ueluti uerborum suorum iactant sagittas, quibus dominus 
 ait: generatio uiperarum, quomodo potestis bona 
 loqui, cum sitis mali?

Et dixit serpens mulieri: quid utique dixit deus: 
 ne edatis ex omni ligno quod est in paradiso? et 
 dixit mulier serpenti: ex omni ligno paradisi manducabimus, 
 de fructu autem ligni quod est in 
 medio paradisi dixit deus: non manducabitis ex 
 eo neque tangetis ex eo, ne moriamini. cum audieris 
 sapientiorem bestiis omnibus esse serpentem, hic eius iam 
 quaere uersutiam. simulat se uerba dei dicere et proprios 
 intexit dolos. cum enim dixisset deus: ex omni ligno quod 
 est in paradiso edetis ad escam, de ligno autem 
 quod est scientiae boni et mali non edetis, qua 
 die autem manducabitis ex eo, morte moriemini, 
 serpens quasi interrogans mulierem, cum dixisset deus: ex 
 omni ligno quod est in paradiso edetis, de ligno autem uno 
 non edetis\', inseruit mendacium, ut diceret: (ab omni ligno 
 non edetis\', cum de uno tantum ligno scientiae boni et mali 
 praeceperit deus non esse gustandum. qua ratione autem 
 fefellerit nihil mirum, quia iis qui aliquem circumscribere 
 conantur consuetudo est fallere. non est igitur interrogatio 
 otiosa serpentis. sed ut scias in mandato nullum uitium esse 
 potuisse, respondit mulier et ait: ex omni ligno paradisi 
 manducabimus, de fructu autem ligni quod est in 
 medio paradiso dixit deus: non manducabitis ex

 

 
 
 
 eo neque tangetis ab eo, ne morte moriamini. in 
 mandato quidem nullum uitium est, sed in relatione mandati. 
 etenim quantum praesens lectio docet. discimus nihil uel cautionis 
 gratia iungere nos debere mandato. si quid enim uel addas 
 uel detrahas, praeuaricatio quaedam uidetur esse mandati. pura 
 enim et simplex mandati forma seruanda uel testimoni series 
 intimanda est. plerumque testis dum aliquid ad seriem 
 gestorum ex suo adicit, totam testimonii fidem partis mendacio 
 decolorat. nihil igitur uel quod bonum uidetur addendum 
 est. namque hic quid offensionis habet prima specie quod 
 addidit mulier: neque tangetis ex eo quicquam? — 
 tangetis enim deus non dixerat, sed non edetis — sed 
 tamen lapsus incipit esse principium. nam quae addidit uel 
 superfluum addidit uel addendo de proprio semiplenum intellexit 
 dei esse mandatum. docet igitur nos praesentis series 
 lectionis neque detrahere aliquid diuinis debere mandatis neque 
 
 addere. nam si Iohannes hoc micam ae suis scriptis: si 
 quis adposuerit inquit ad haec, adiciet in illum deus 
 plagas, quae scriptae sunt in libro isto, et qui 
 dempserit de uerbis his prophetiae huius, delebit 
 deus partem illius de libro uitae, quanto nihil 
 diuinis mandatis est detrahendum! hinc ergo coepit praeuaricatio 
 prima esse mandati. et plerique putant non mulieris 
 hoc uitium esse, sed Adae fuisse. ita Adam dixisse mulieri,

 

 
 
 
 dum eam uellet facere cautiorem, ut adderet mandasse deum: 
 neque tangetis ex eo quicquam. habemus enim quia 
 Adam, non Eua mandatum acceperit a deo; non enim mulier 
 formata fuerat. ipsa quidem uerba Adae, quibus mulieri dicit 
 formam seriemque mandati, non prodit lectio, sed intellegimus 
 per uirum ad mulierem seriem transisse mandati. uidero tamen 
 quid alii sentiant; mihi tamen uidetur a muliere coepisse 
 uitium, inchoasse mendacium. nam etsi de duobus uideatur 
 incertum, tamen sexus prodit qui prius potuerit errare. adde 
 quia praeiudicio illa constringitur, cuius et postea prior error 
 inuentus est. uiro enim mulier, non mulieri uir auctor erroris 
 est. unde et Paulus ait: Adam inquit non est deceptus, 
 mulier autem seducta in praeuaricatione fuit.

Nunc uideamus utrum praeter adiectionem, quae mandato 
 est adplicata, quod additum est obfuisse uideatur. nam re 
 uera si bonum est neque tangetis ex eo et ad cautionem 
 proficiebat, cur deus hoc minime interdixerit, immo non interdicendo 
 permisisse uideatur? itaque utrumque quaerendum, 
 qua ratione nec permiserit nec interdixerit. sunt enim qui 
 dicant: qua ratione quod fecit uideri non iussit et tangi? 
 uerum cum in eo ligno audieris naturam fuisse scientiae boni 
 et mali, potest aestimari quia noluit te malum tangere. satis 
 enim nobis uidere Satanan sicut fulgur de caelo cadentem

 

 
 
 
 secundum uocem domini et dantem escam non luminis, sed 
 noctis et tenebrarum filiis, quia scriptum est: dedit eum 
 in escam populis Aethiopum. hoc igitur de eo dictum 
 est quod non mandauerit tangi; quod autem non prohibuerit, 
 quid intellegam accipe. sunt multa quae noceant, si ante 
 uoluerimus haurire quam quae sint illa cognoscere. nam et 
 de cibis et potu plerumque usu uenit, quippe si id quod 
 amarum est ante cognoscas, indues patientiam et si intellegas 
 illa quae sunt amara prodesse, indues tolerantiam, ne offendat 
 amaritudo te repentina et incipias reicere profutura. prodest 
 ergo ante cognoscere, ut ex eo quod cognoueris profuturum 
 nec amara fastidias.

sed haec minus nocere possunt, illud quod 
 magis, nisi prouideatur, nocere possit aduerte. gentilis quidam 
 est, ad fidem tendit: catechumenus est, uult maiorem 
 accipere doctrinae et fidei plenitudinem: caueat ne dum uult 
 discere male discat et discat a Photino, discat ab Ario, discat 
 a Sabellio, tradat se huiusmodi magistris, quorum quaedam eum 
 trahat auctoritas. et inductus quadam magistrorum praesumptione 
 teneris sensibus inpressa diiudicare non nouerit. prius igitur 
 oculis mentis perspiciat quid sequatur, uideat ubi uita sit, 
 tangat denique diuinarum uitalia lectionum, ut nullo prauo 
 offendatur interprete. legit illi Sabellius: ego in patre et 
 pater in me et dicit unam esse personam. legit Photinus 
 quia mediator dei et hominum homo Christus

 

 
 
 
 Iesus et alibi: quid me uultis occidere hominem? 
 legit etiam Arius quia dixit: quoniam pater maior me 
 est. legitur quidem manifestum, sed qua ratione dictum 
 sit debet ante pertractare secum, ut rationem dictorum 
 possit aduertere. ducitur quadam magistrorum auctoritate, et 
 profuisset ei non quaesisse quam talem inuenisse doctorem. 
 sed etiam gentilis si quis scripturas accipiat, legit: oculum 
 pro oculo, dentem pro dente, legit etiam: si scandalizauerit 
 te dextera tua, abscide illam: non intellegit 
 sensum, non aduertit diuini sermonis arcana, peius 
 labitur quam si non legisset. et ideo docuit quemadmodum 
 dei uerbum inuestigare deberent, non perfunctorie, non inprouide, 
 sed diligenter atque sollicite. quod erat inquit ab 
 initio, quod audiuimus et quod uidimus oculis 
 nostris, perspeximus et manus nostrae perscrutatae 
 sunt de uerbo uitae: et uidimus et testamur et 
 adnuntiamus uobis. uides quod ante manibus quibusdam 
 perscrutatus sit dei uerbum et postea adnuntiauerit. 
 et ideo nihil Adam et Euam fortasse nocuisset uerbum, si 
 pertractantibus diligenter mentis quibusdam manibus ante 
 tetigissent; infirmi enim pertractando et diligentius requirendo 
 uniuscuiusque quam non intellegunt possunt inuestigare naturam.

 

 
 
 
 certe illi infirmi id lignum, in quo scientiam mali esse cognouerant, 
 ante quemadmodum tangerent, debuerant perscrutari. 
 nam et mali saepe nobis potest prodesse cognitio. et ideo 
 diaboli fraudes uel in hac legimus lectione uel prophetia, ut 
 discamus quemadmodum artes eius cauere possimus; cognoscenda 
 sunt enim temptamenta eius non ut sequamur, sed ut 
 docti instructique caueamus.

Sunt hoc loco qui dubitationem habeant utrum ex omni 
 ligno ita dixerit deus esse gustandum, ut cum de omni ligno 
 ita de scientiae boni et mali ligno gustaretur, an uero de 
 omni ligno gustandum, de solo ligno scientiae boni et mali 
 dixerit non esse gustandum? qui ne id quidem putant inutilis 
 esse rationis quod, quamuis noxia esca huius ligni fuerit, 
 tamen si cum ceteris ederetur, noxia esse non posset, quandoquidem 
 antidotum theriacum de corpore serpentis confici 
 solere dicatur, quod utique uirus corpusque serpentis, 
 cum solum sumitur, nocet, cum admiscetur aliis, sanitati est 
 et saluti. scientia quoque boni et mali, si quis sapientiam 
 habeat, si quis uitae semper intendat, si quis cetera uirtutum 
 genera consequatur, nequaquam inutilis aestimatur. hac igitur 
 ratione plerique putauerant posse etiam illud intellegi, ut 
 uideatur deus id inhibuisse, ne absque ceteris solum lignum 
 scientiae boni et mali gustaretur, non prohibuisse cum ceteris. 
 et hoc ideo putant dictum. quia ait deus ad Adam: quis 
 tibi indicauit quoniam nudus es, nisi de ligno a

 

 
 
 
 quo praeceperam tibi, ab hoc solo ne manducares, 
 manducasti? quod uideretur dare aliquem interpretandi 
 locum, nisi mulier in superioribus dicente serpente: quid 
 utique dixit deus, ne edatis ab omni ligno quod 
 est in paradiso? respondisset: quod est in medio paradisi, 
 dixit deus: non manducabitis ex eo. in quo 
 quamuis mulieris praeuaricaturae fides uideatur infirmior, 
 tamen non omnibus Adam spoliabo uirtutibus, ut uideatur in 
 paradiso nullam adsecutus fuisse uirtutem, nihil de ceteris 
 gustauisse lignis priusque culpam incidisse quam fructus esse 
 aliquos consecutus. non spoliabo ergo Adam, ne genus humanum 
 omne dispoliem, quod innocens est, antequam sensum 
 accipiat scientiae boni et mali. neque enim otiose dictum 
 est: nisi conuersi fueritis et efficiamini sicut 
 puer iste, non intrabitis in regnum caelorum. 
 puer enim cum maledicitur, non remaledicit, cum percutitur, 
 non repercutit, ambitionum et rapinarum temptamenta non 
 nouit.

ergo uerius puto quod ne cum aliis quidem fructibus 
 lignum edendum esse praeceperit. nam etsi bona scientia perfecto, 
 inperfecto tamen inutilis est. inperfectum auserim omnem 
 hominem dicere, quando ipse Paulus quasi inperfectus dicat: 
 non quo iam acceperim aut iam perfectus sim, 
 sequor autem si conprehendam, et ideo inperfectis dicit 
 dominus: nolite iudicare, ut non iudicemini. ergo

 

 
 
 
 inperfecto inutilis scientia. denique peccatum nesciebam, 
 nisi lex diceret: non concupisces et infra: sine lege 
 enim peccatum mortuum est. quid enim mihi proderat 
 scire quod uitare non poteram? quid mihi proderat scire quod 
 lex carnis meae inpugnaret? inpugnatur Paulus et uidet legem 
 carnis suae repugnantem legi mentis suae et captiuari 
 se in lege peccati, nec de conscientia sua praesumit, 
 sed per Christi gratiam confidit se a mortis corpore 
 liberandum : et tu quemquam opinaris scientem non posse peccare? 
 Paulus dicit: non enim quod uolo facio bonum, 
 sed quod nolo malum hoc ago: et tu arbitraris homini 
 prodesse scientiam, quae delicti augeat inuidiam? esto tamen 
 ut perfectus peccare non possit: in Adam deus omnes homines 
 praeuidebat et ideo promisce generi non conueniebat 
 humano habere scientiam boni et mali, quam per carnis uitia 
 ut oportebat exercere non poterat.

discamus igitur temptamenta 
 diaboli plena esse mendacii; uix enim unum uerum uidetur 
 ex iis quae pollicitus est, reliqua falsa conposuit. sic enim habes: 
 et dixit serpens mulieri: non morte moriemini. 
 ecce unum falsum; nam morte mortuus est homo, qui secutus 
 est promissa serpentis. deinde addidit: sciebat enim inquit 
 deus quia quacumque die manducaueritis ex eo 
 adaperientur oculi uestri. hoc solum uerum, quia infra 
 habes quia manducauerunt ambo et aperti sunt oculi

 

 

 

 
 
 
 eorum, sed hoc uerum quod noceret. denique non omnibus 
 aperire oculos utile, quia scriptum est: uidebunt et non 
 uidebunt sed statim adglutinatum mendacium est, quia 
 adiunxit:et eritis sicut dii scientes bonum et malum. 
 in quo licet aduertere idolatriae auctorem esse serpentem, eo 
 quod plures deos induxisse in hominum uideatur en-orem quaedam 
 serpentis astutia. et hoc fefellit, quia homo sicut dii; non solum 
 enim sicut dii esse homines desierunt, sed etiam qui quasi dii 
 erant, quibus dictum est: ego dixi: dii estis, sui gratiam 
 perdiderunt.

Et uidit mulier quia bonum est lignum ad manducandum 
 et quia gratum oculis ad uidendum et 
 speciosum est ad intuendum. infirma auctor iudicii. 
 quae de eo quod non gustauerat iudicabat. et ideo non facile 
 nisi quod diligentius pertractauerimus, quod interiore probauerimus 
 affectu uidetur ad opus aliquod esse sumendum. accipiens 
 inquit de fructu eius manducauit et dedit uiro suo 
 simul. et manducauerunt ambo. bene praetermissum est ubi 
 decipitur Adam, quia non sua culpa, sed uitio lapsus uxorio est.

et aperti sunt inquit oculi eorum, et cognouerunt 
 quod nudi essent. et ante quidem nudi erant, sed non 
 sine uirtutum integimentis. nudi erant propter morum simplicitatem 
 et quod amictum fraudis natura nesciret; nunc autem 
 multis simulationum inuolucris mens humana uelatur. ergo

 

 
 
 
 posteaquam spoliatos se illa sinceritate et simplicitate uiderunt 
 integrae incorruptaeque naturae, quaerere mundana et manu 
 facta coeperunt, quibus nuda suae mentis operirent, delectationes 
 delectationibus et mundi huius umbratiles uoluptates 
 uelut folia foliis adsuentes, quibus obumbrarent genitale secretum. 
 nam quomodo clausos oculos corporis habuit Adam, qui 
 omnia animantia ita uidit, ut his et nomen inponeret? quomodo 
 cognouerunt, id est interiore et altiore scientia non 
 tunicam sibi, sed uirtutum deesse uelamina.

et adsuerunt 
 inquit folia ficus et fecerunt sibi subcinctoria. 
 ficum hoc loco pro qua specie debeamus accipere diuinarum 
 nos docet series lectionum, quandoquidem sanctos esse qui 
 sub uite et ficu requiescunt scriptura memorauerit et Solomon 
 dixerit: quis plantat ficum et de fructu eius 
 non manducat? et dominus ad ficum uenerit, sed ideo 
 sit offensus, quia non inuenerit fructum, sed folia tantum. 
 docet ergo me Adam quid sint folia, qui posteaquam peccauit, 
 de foliis ficus fecerit sibi subcinctorium, qui de fructibus 
 magis eius gustare debuerit. iustus fructum eligit, folia 
 peccator. qui est fructus? fructus inquit spiritus est caritas 
 gaudium pax patientia benignitas modestia 
 continentia dilectio. non habebat fructum qui gaudium

 

 

 
 
 
 non habebat, non habebat fidem qui praeuaricatus erat mandatum 
 dei, non habebat continentiam qui de interdicto sibi 
 gustauerat ligno.

ergo quicumque praeuaricatur mandatum 
 dei spoliatur atque nudatur et fit ipse sibi turpis. uult se 
 operire quibusdam ficus foliis, fortasse quibusdam inanibus 
 uel umbratilibus sermonibus, quos conpositis mendaciis adsuens 
 et uerbum de uerbo struens ad operiendam conscientiam 
 suae mentis factique uelamen peccator intexit, ut pudenda 
 sua contegat. iacit enim supra se folia qui culpam uelare desiderans 
 aut diabolum delicti memorat auctorem aut carnis 
 praetendit inlecebras aut alium quempiam persuasorem prodit 
 erroris. et de scripturis diuinis frequenter promit exempla, 
 quibus iustos in culpam perhibet incidisse dicens, si forte 
 in stupris fuerit deprehensus: (et Abraham cum ancilla concubuit 
 et Dauid alienam adamauit et sibi adsciuit uxorem\': 
 adsuit enim quaedam sibi exempla de propheticarum serie 
 scripturarum, fructum earum non putat requirendum.

nonne 
 tibi uidentur etiam Iudaei folia adsuere, dum legis spiritalis 
 uerba corporaliter interpretantur? quorum interpretatio fructum 
 omnem uiriditatis amittit damnata maledicto ariditatis 
 aeternae. bona igitur interpretatio, hoc est spiritalis ficus, est 
 fructuosa, sub qua iusti sanctique requiescunt. quam qui plantauerit 
 in animis singulorum, sicut Paulus ait: ego

 

 
 
 
 plantaui, Apollo rigauit, manducabit ex ea fructum; mala 
 autem interpretatio fructum ferre, uiriditatem seruare non poterit.

quod igitur grauius est hac se Adam interpretatione succinxit 
 eo loci, ubi fructu magis castitatis se succingere debuisset. 
 in lumbis enim quibus praecingimur quaedam semina 
 generationis esse dicuntur: et ideo male ibi succinctus est 
 Adam foliis inutilibus, ubi futurae generationis non fructum 
 futurum, sed quaedam peccata signaret, quae manserunt usque 
 in aduentum domini saluatoris. ceterum posteaquam dominus 
 aduenit, ficum inuenit incultam. rogatus ne eam iuberet excidi 
 ut coleretur permisit. et ideo iam non foliis, sed diuino 
 sermone succingimur, quia ipse dominus ait: sint lumbi 
 uestri praecincti et lucernae ardentes. unde etiam 
 pecuniam in zonis nostris portari prohibet; non enim saecularia, 
 sed aeterna debet zona nostra seruare.

Et audierunt inquid uocem domini deambulantis 
 ad uesperum. quae est ambulatio dei, qui ubique semper 
 est? sed puto deambulationem quandam esse dei per diuinarum 
 seriem scripturarum, in quibus dei quaedam uersatur praesentia, 
 cum audimus quia ipse aspicit omnia et oculi 
 domini super iustos, cum legimus quia Iesus sciebat

 

 
 
 
 cogitationes eorum, cum legimus: quid cogitatis mala 
 in cordibus uestris? ergo dum haec recensemus, quasi 
 deambulantem cognoscimus deum. fugerat ergo peccator, 
 non quo dei posset latere conspectum, sed intra conscientiam 
 suam latere cupiebat, opera sua lucere nolebat. iusti enim 
 faciem ad faciem uidere, quia iusti mens non solum deo praesens 
 est, sed etiam cum deo disputat, sicut scriptum est: iudicate 
 pupillo et iustificate uiduam et uenite disputemus, 
 dicit dominus. ergo cum legit peccator has 
 scripturas, audit uocem dei quasi ambulantis ad uesperum. 
 quid est ad uesperum nisi quia culpam suam sero cognoscit 
 et sero uenit quaedam erroris praeteriti uerecundia, quae 
 errorem praeuenire debuerat? nam dum culpa feruet in corpore 
 et anima exagitatur corporis passionibus, non cogitat deum 
 sensus errantis, hoc est non audit deum ambulantem in 
 scripturis diuinis, ambulantem in mentibus singulorum. dicit 
 enim deus: quoniam inhabitabo in illis et inter eos 
 ambulabo et ero illorum deus. ergo cum in animae 
 sensum redierit potestatis formido diuinae, tunc erubescimus, 
 tunc nos gestimus abscondere, tunc peccatorum nostrorum 
 positi cogitationibus in medio ligni paradisi, ubi peccauimus, 
 deprehendimur latere cupientes et arbitrantes quod deus non 
 requirat occulta. sed scrutator animorum et cogitationum

 

 
 
 
 usque ad diuisionem animae penetrans dicit:

Adam, ubi 
 es? quomodo loquitur deus? numquid uoce corporea? non 
 utique, sed uirtute quadam praestantiore quam uox corporis 
 potest esse fundit oracula. hanc uocem eius prophetae audierunt, 
 hanc uocem fideles audiunt, impii non intellegunt. denique 
 in euangelio habes quia audiuit euangelista dicentem patrem: 
 et clarificaui et iterum clarificabo, sed Iudaei non 
 audierunt. denique dicebant: tonitruum factum est. illic 
 ergo sicut supra habes quia sentiebatur deambulans deus qui 
 non deambulabat, sic audiebatur loquens deus qui non loquebatur.

sed quid loquatur consideremus: Adam ubi es? 
 adhuc in his remedium sanitatis est qui audiunt dei uerbum. 
 denique Iudaei, qui sibi clauserunt aures ne audirent, hodieque 
 non merentur audire. deinde habent remedium qui se absconderunt. 
 nam qui absconditur erubescit, qui erubescit conuertitur, 
 sicut scriptum est: confundantur et conuertantur 
 omnes ualde uelociter. deinde hoc ipsum quod uocat 
 indicium sanaturi est, quia dominus quos miseratur et uocat. 
 dicendo autem: ubi es? non locum quaerit qui nouit arcanum; 
 neque enim deus clausos oculos habebat, ut non uideret 
 latentem. denique ideo dixit: factus est Adam unus ex 
 nobis, quia aperuit oculos. et hic quidem aperuit oculos, ut 
 culpam suam uideret, quam uitare non potuit; magis enim

 

 
 
 
 postquam peccauimus, nescio quomodo nostra delicta cognoscimus 
 et tunc peccatum esse intellegimus, quod antequam 
 peccaremus non putabamus esse peccatum, certe non quasi 
 peccatum putabamus esse damnandum; nam si damnaremus, 
 non admitteremus. deus autem omnium uidet culpas et 
 omnium delicta cognoscit; super omnium animam, super omnium 
 occulta oculos habet. quid ergo Adam ubi ea? id est non 
 in quo, sed in quibus es? non interrogatio ergo est, sed increpatio. 
 de quibus, inquit, bonis, de qua beatitudine, de qua 
 gratia in quam miseriam recidisti? dereliquisti uitam aeternam 
 et adtumulatus es morti, consepultus errori. ubi est illa tua 
 bene sibi conscia confidentia? timor iste culpam fatetur, 
 latebra praeuaricationem. ubi ergo es? hoc est non in quo 
 loco quaero, sed in quo statu. quo te perduxerunt peccata 
 tua, ut fugias deum tuum. quem ante quaerebas? fortasse 
 moueat cur ante increpatur Adam, cum mulier ante gustauerit? 
 sed a praeuaricatione sexus infirmior coeperit, a uerecundia 
 et excusatione fortior, ut femina erroris causa fuerit, uir 
 pudoris.

Et dixit mulier: serpens decepit me, et manducaui. 
 ueniabilis culpa, quam sequitur professio delictorum. ideo non 
 desperata mulier, quae non reticuit deo, sed magis confessa 
 peccatum est, quam medicabilis secuta sententia est. bonum

 

 
 
 
 est condemnari in peccato et flagellari in delicto, ut cum 
 hominibus flagellemur. denique Cain quia uoluit crimen negare 
 indignus iudicatus est qui puniretur m peccato, sed remissus 
 est sine praescripto poenae, fortasse non tam maiori crimine.. 
 parricidii — illud enim conmisit in fratrem — quam sacrilegii, 
 quod deo credidit mentiendum dicens: nescio:numquid 
 ego custos fratris mei sum? et ideo accusatori diabolo eius 
 accusatio reseruata est, ut cum eius angelis flagelletur, qui 
 cum hominibus noluit flagellari. denique de talibus dictum: 
 non est declinatio mortis eorum, et cum hominibus 
 non flagellabuntur. alia ergo ratio mulieris, quae licet 
 culpam praeuaricationis inciderat. tamen de paradisi lignis 
 habebat adhuc uirtutis escam et ideo dixit peccatum suum, et 
 reputatum est ei ad ueniam. iustus enim accusator est 
 sui in principio sermonis; neque enim potest quisquam 
 iustificari a peccato, nisi fuerit peccatum ante confessus. unde 
 dominus ait: dic iniquitates tuas, ut iustificeris.

: 
 ergo quia Eua ipsa confessa est delictum, mitior sequitur 
 et profutura sententia, quae condemnaret errorem et ueniam 
 non negaret, ut ad uirum suum conuersa seruiret. primum ne 
 eam facile delectaret errare, deinde ut sub fortiore uase locata 
 non transduceret uirum, sed magis uiri consilio et ipsa regeretur. 
 in quo quidem mysterium Christi et ecclesiae euidenter

 

 
 
 
 agnosco. designatur enim ecclesiae ad Christum futura conuersio 
 et religiosa seruitus subdita dei uerbo, quae multo sit 
 melior quam saeculi huius Hbei-tas. denique scriptum est: 
 dominum deum tuum adorabis et ipsi soli seruies. 
 haec igitur seruitus dei donum est. denique inter benedictiones 
 numeratur huius seruitutis obsequium; nam et Isaac iii loco 
 benedictionis eam dedit Esau filio suo, ut seruiret fratri suo. 
 denique benedictionem ille poscebat. etsi unam sibi cognouisset 
 esse praereptam, tamen aliam postulabat dicens: 
 numquid una. benedictio tibi est, pater? per hanc 
 igitur seruitutem ille qui per gulam primitias suas ante 
 uendiderat et studio uenationis agrestis gratiam benedictionis 
 amiserat credidit se ipsum futurum esse meliorem, si typum 
 Christi ueneraretur in fratre. hac enim seruitute pollet populus 
 Christianus, sicut et dominus ad discipulos suos ait: qui 
 uult inter uos primus esse sit omnium seruus. 
 denique hanc seruitutem operatur caritas, quae spe maior et 
 fide est. unde scriptum est: per caritatem seruite 
 inuicem uobis. hoc est ergo mysterium quod ait apostolus 
 in Christo et in ecclesia. haec enim uere in praeuaricatione 
 ante fuit, sed salua erit per filiorum generationem in fide et 
 caritate et sanctificatione cum castitate, praeuaricata utique 
 in patribus generatio hominum salua per filios, ut quod m 
 Iudaeis offenderat in Christiana posteritate corrigeret

Serpens inquit suasit, et hoc ueniabile deo uisum est 
 eo quod nosset multas ad decipiendum uias esse serpentis, 
 quia transfiguratur in angelum lucis et ministri eius sicut 
 ministri iustitiae sunt falsa inponentis rebus singulis nomina, 
 ut temeritatem dicat esse uirtutem et auaritiae nomen inponat 
 industriae. serpens enim mulierem decepit. uirum mulier ad 
 praeuaricationem de ueritate deduxit. serpentis typum accepit 
 delectatio corporalis. mulier symbolum sensus est nostri, uir 
 mentis. delectatio itaque sensum mouet, sensus menti transfundit 
 quam acceperit passionem. delectatio igitur prima est 
 origo peccati, ideoque non mireris cur ante serpens damnetur 
 iudicio dei, secundo mulier, tertio uir. secundum erroris 
 ordinem damnationis quoque ordo seruatus est; delectatio enim 
 sensum, sensus autem mentem captiuam facere consueuit. ut 
 scias autem quia serpens typus est delectationis, damnationem 
 eius aduerte.

supra pectus inquit tuum et in utero tuo 
 ambulabis. qui sunt qui in utero suo ambulant nisi qui uentri 
 et gulae uiuunt, quorum deus uenter et gloria in pudendis 
 eorum, qui terrena sapiunt et cibo onerati ad terrena curuantur? 
 belle ergo delectationi ait, quae cibis intenta terram uidetur manducare: 
 supra pectus tuum et in utero tuo ambulabis 
 et terram manducabis omnibus diebus uitae

 

 
 
 
 tuae. tollenda est omnis excusatio diaboli, ne forte malitiae 
 suae aliquid possit optendere, ut dicat iniquitatem suam ei 
 condemnatione uenisse et ideo ad nocendum hominibus 
 pertinaciter obniti, quia ideo damnatus est, ut noceret. quod 
 uidetur esse proximum opinioni, si tamquam damnationis accipimus 
 istam sententiam; non enim deus ad hoc serpentem 
 damnauit, ut noceat, sed quid futurum esset ostendit. et 
 quidem temptatio illa quod amplius hominibus prosit superius 
 demonstrauimus; si tamen cognouerimus quia scriptum est 
 dicente deo: honorificantes me honorificabo, et 
 contemptor mei honore priuabitur, licet nobis ex 
 his uerbis aliquid aestimare. deus enim operatur quod bonum 
 est, non quod malum; ergo doceant te uerba diuina quia 
 operatur gloriam, poenam relinquit. honorificantes me 
 inquit honorificabo honorem bonorum operationis suae 
 esse declarans. et contemptores, inquit, mei — non dixit 
 honore priuabo, sed honore priuabuntur, non suae operationi 
 deputans eorum iniuriam, sed quid futurum esset ostendens. 
 ergo hic non dixit: facio te supra pectus tuum et in utero 
 tuo ambulare et terram manducare omnes dies uitae tuae, 
 sed: ambulabis inquit et manducabis, ut praedixisse 
 magia de serpente quae futura sunt uideretur quam praescripsisse 
 quid faceret. terra, inquit, tibi cibus erit, non 
 anima; nam et hoc peccatoribus prodest. unde et apostolus 
 tradidit huiusmodi in interitum carnis, ut spiritus saluus sit 
 in die domini nostri Iesu Christi. pectore autem et uentre

 

 
 
 
 ait reptare serpentem non tam propter corporis figuram quam 
 quia propter terrenas cogitationes de illa caelesti benedictione 
 sit lapsus; pectus enim frequenter recessus quidam accipitur 
 sapientiae. et ideo apostolus supra pectus Christi reclinat 
 caput, non in terram deicit. ergo si sapientia diaboli feris: 
 inmanissimis conparatur, quibus intra pedes pectus sit, si 
 etiam homines qui ten-ena sapiunt nec interiore affectu 
 eriguntur ad caelum utero uidentur reptare per terram, utique 
 uentrem animae nostrae non corruptibilibus saeculi huius 
 implere, sed magis dei uerbo satiare debemus. bene igitur 
 Dauid personam suscipiens Adae dicit: humiliata est in 
 puluere anima mea, adhaesitin terra uenter meus; 
 adhaesit enim dum configuratur serpenti, qui pascitur iniquitate 
 terrena. ideoque nos apostolus configurari dicit oportere Christo, 
 ut uirtus Christi praetendat in nobis. quae sententia non 
 putatur in serpentem grauis, cum etiam Adam, qui leuius 
 peccauit, tali condemnatur sententia.

scriptum est enim: 
 maledicta terra in operibus tuis; in tristitia manducabis 
 eam omnes dies uitae tuae. uidetur certe 
 similitudo quaedam esse sententiae, sed tamen in ipsa 
 similitudine magna discretio. interest enim utrum manducet 
 aliquis terram sicut serpenti dictum est quia terram manducabit 
 an uero sicut homini dictum est: in tristitia 
 manducabis. adiectio enim ista in tristitia discretionem

 

 
 
 
 facit: discretio quam uim habeat considera. bonum est mihi 
 in tristitia magis terram manducare quam in delectatione. 
 hoc est ut in actu quodam et sensu corporis contristari 
 uidear quam delectari in peccato: multi enim propter nimias 
 iniquitates non suscipiunt peccati conscientiam. at uero ille 
 qui ait: castigo corpus meum et seruituti redigo 
 contristatur in nostrorum paenitentiam peccatorum, quia sua 
 tanta delicta non habuit, ut m his contristari deberet. denique 
 et nobis suadet utilem istam esse tristitiam, quae secundum 
 deum, non secundum saeculum est. oportet, inquit, uos contristari 
 in paenitentiam secundum deum; nam secundum deum tristitia 
 salutem operatur, saeculi autem tristitia mortem 
 operatur. sed et de ueteri testamento accipe illos ad gratiam 
 peruenisse qui contristabantur in operibus corporalibus, illos 
 uero supplicio remansisse qui delectabantur huiusmodi operibus. 
 denique Hebraei, qui ingemiscebant in laboribus Aegypti, iustorum 
 gratiam consecuti sunt et quia panem in tristitia manducauerunt, 
 esca donati sunt spiritali, Aegyptii uero, qui talia 
 opera cum exultatione celebrabant, regi detestabili seruientes 
 nullam ueniam sunt adepti.

sed est et ilIa distinctio, quod 
 serpenti dicitur quia terram manducabit, Adae autem in

 

 
 
 
 tristitia inquit manducabis faenum agri, ut quendam 
 intellegamus in his processum et, quando terram manducamus, 
 in quadam malitia esse uideamur, quando faenum, in 
 quodam processu, quando uero panem, tum consummata 
 fuerit fortitudo. ergo et nos habeamus processum uitae huius. 
 sicut habuit et Paulus, qui dicit: uiuo autem iam non 
 ego — hoc est non ego, qui terram ante manducabam, non 
 ego qui faenum, quia omnis caro faenum — set uiuit in 
 me Christus, hoc est uiuit panis ille uiuus, qui uenit e 
 caelo, uiuit sapientia, uiuit gratia, uiuit iustitia, uiuit resurrectio.

deinde considera quia non est maledictus homo, sed maledictus 
 est serpens, nec terra in se maledicta est, sed maledicta 
 inquit in operibus tuis ad animam dictum est. 
 tunc terra maledicta, si habeas opera terrena, id est opera 
 saecularia, et maledicta non in uniuersum, sed ut spinas et 
 tribulos generet, nisi fuerit humanae studio operationis exercita. 
 quod si eam exercuerimus, in labore quidem et sudore, sed 
 tamen panem manducabimus. repugnat enim lex carnis legi 
 mentis, et laborandum nobis est ac desudandum, ut castigemus 
 corpus et seruituti redigamus et quae sunt spiritalia

 

 
 
 
 seminemus. si enim carnalia seminauerimus, quae carnalia sunt 
 metemus: si uero spiritalia seminauerimus, metemus ea quae 
 sunt spiritalia.