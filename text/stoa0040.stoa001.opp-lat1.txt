Magnus es, domine, et laudabilis ualde: magna 
 uirtus tua et sapientiae tuae non est numerus. et laudare 
 te uult homo, aliqua portio creaturae tuae, et homo circumferens 
 mortalitatem suam, circumferens testimonium peccati 
 sui et testimonium, quia superbis resistis: et tamen 
 laudare te uult homo, aliqua portio creaturae tuae. tu excitas, 
 ut laudare te delectet, quia fecisti nos ad te et inquietum 
 est cor nostrum, donec requiescat in te. da mihi, domine, 
 scire et intellegere, utrum sit prius inuocare te an laudare te 
 et scire te prius sit an inuocare te. sed quis te inuocat nesciens 
 te? aliud enim pro alio potest inuocare nesciens. an

 

 

 

 
 
 
 potius inuocaris, ut sciaris? quomodo autem inuocabunt, 
 in quem non crediderunt? aut quomodo credent sine 
 praedicante? et laudabunt dominum qui requirunt 
 eum. quaerentes enim inueniunt eum et inuenientes laudabunt 
 eum. quaeram te, domine, inuocans te et inuocem te 
 credens in te: praedicatus enim es nobis. inuocat te, domine, 
 fides mea, quam dedisti mihi, quam inspirasti mihi per humanitatem 
 filii tui, per ministerium praedicatoris tui.

Et quomodo inuocabo deum meum, deum et dominum 
 meum, quoniam utique in me ipsum eum inuocabo, cum 
 inuocabo eum? et quis locus est in me, quo ueniat in me 
 deus meus? quo deus ueniat in me, deus, qui fecit caelum 
 et terram? itane, domine deus meus, est quicquam in 
 me, quod capiat te? an uero caelum et terra, quae fecisti 
 et in quibus me fecisti, capiunt te? an quia sine te non esset 
 quidquid est, fit, ut quidquid est capiat te? quoniam itaque 
 et ego sum, quid peto, ut uenias in me, qui non essem, nisi 
 esses in me? non enim ego iam inferi, et tamen etiam ibi 
 es. nam etsi descendero in infernum, ades. non ergo 
 essem, deus meus, non omnino essem, nisi esses in me. an 
 potius non essem, nisi essem in te, ex quo omnia, per 
 quem omnia, in quo omnia? etiam sic, domine, etiam sic.

 

 
 
 
 quo te inuoco, cum in te sim? aut unde nenias in me? quo 
 enim recedam extra caelum et terram, ut inde in me ueniat 
 deus meus, qui dixit: caelum et terram ego impleo?

Oapiunt ergone te caelum et terra, quoniam tu imples 
 
ea* an imples et restat, quoniam non te capiunt et quo 
 refundes quidquid impleto caelo et terra restat ex te? an 
 non opus habes, ut quoquam continearis, qui contines omnia, 
 quoniam quae imples continendo imples? non enim uasa, 
 quae te plena sunt, stabilem te faciunt, quia etsi frangantur 
 non effunderis. et cum effunderis super nos, non tu 
 iaces, sed erigis nos, nec tu dissiparis, sed colligis nos. sed 
 quae imples omnia, te toto imples omnia. an quia non possunt 
 te totum capere omnia, partem tui capiunt et eandem partem 
 simul omnia capiunt? an singulas singula et maiores maiora, 
 minores minora capiunt? ergo est aliqua pars tua maior, aliqua 
 minor? an ubique totus es et res nulla te totum capit?

Quid est ergo deus meus? quid, rogo, nisi dominus 
 deus? quis enim dominus praeter dominum? aut quis 
 deus praeter deum nostrum? summe, optime, potentissime, 
 omnipotentissime, misericordissime et iustissime, secretissime 
 et praesentissime, pulcherrime et fortissime, stabilis 
 et inconprehensibilis, inmutabilis, mutans omnia, numquam

 

 

 
 
 
 nouus, numquam uetus, innouans omnia, in uetustatem perducens 
 superbos et nesciunt; semper agens, semper quietus, 
 colligens et non egens, portans et implens et protegens, creans 
 et nutriens, perficiens, quaerens, cum nihil desit tibi. 
 amas nec aestuas, zelas et securus es, paenitet te et non 
 doles, irasceris et tranquillus es, opera mutas nec mutas 
 consilium; recipis quod iuuenis et numquam amisisti; numquam 
 inops et gaudes lucris, numquam auarus et usuras 
 exigis. supererogatur tibi, ut debeas, et quis habet quicquam 
 non tuum? reddens debita nulli debens, donans debita nihil 
 perdens. et quid diximus, deus meus, uita mea, dulcedo mea 
 sancta, aut quid dicit aliquis, cum de te dicit? et uae tacentibus 
 de te, quoniam loquaces muti sunt.

Quis mihi dabit adquiescere in te? quis dabit mihi, ut 
 uenias in cor meum et inebries illud, ut obliuiscar mala mea 
 et unum bonum meum amplectar, te? quid mihi es? miserere, 
 ut loquar. quid tibi sum ipse, ut amari te iubeas a me 
 et, nisi faciam, irascaris mihi et mineris ingentes miserias? 
 paruane ipsa est, si non amem te? ei mihi! dic mihi per 
 miserationes tuas, domine deus meus, quid sis mihi. dic ani-mae meae: salus tua ego sum. sic dic, ut audiam. ecce 
 aures cordis mei ante te, domine; aperi eas, et dic animae 
 meae: salus tua ego sum. curram post uocem hanc et

 

 
 
 
 adprehendam te. noli abscondere a me faciem tuam: moriar, 
 ne moriar, ut eam uideam.

Angusta est domus animae meae, quo uenias ad eam: dilatetnr 
 abs te. rninosa est: refice eam. habet quae offendant 
 oculos tuos: fateor et scio. sed quis mandabit eam? aut cui 
 alteri praeter te clamabo: ab occultis meis manda me, 
 domine, et ab alienis parce seruo tuo? credo, propter 
 quod et loquor. domine, tu scis. nonne tibi prolocutus sum 
 aduersum me delicta mea, deus meus, et tu dimisisti 
 inpietatem cordis mei? non indicio contendo tecum, qui 
 ueritas es; et ego nolo fallere me ipsam, ne mentiatur iniquitas 
 mea sibi. non ergo indicio contendo tecum, quia, 
 si iniquitates obseruaueris, domine, domine, quis sustinebit?

Sed tamen sine me loqui apud misericordiam tuam, me 
 terram et cinerem, sine tamen loqui, quoniam ecce misericordia 
 tua est, non homo, inrisor meus, cui loquor. et tu fortasse 
 inrides me, sed conuersus misereberis mei. quid enim 
 est quod uolo dicere, domine, nisi quia nescio, unde uenerim 
 huc, in istam dico uitam mortalem an mortem uitalem? nescio. 
 et susceperunt me consolationes miserationum tuarum, sicut

 

 
 
 
 audiui a parentibus carnis meae, ex quo et in qua me formasti 
 in tempore; non enim ego memini. exceperunt ergo me consolationes 
 lactis humani, nec mater mea uel nutrices meae 
 sibi ubera implebant, sed tu mihi per eas dabas alimentum 
 infantiae secundum institutionem tuam et diuitias usque ad 
 fundum rerum dispositas. tu etiam mihi dabas nolle amplius, 
 quam dabas, et nutrientibus me dare mihi uelle quod eis dabas: 
 dare enim mihi per ordinatum affectum nolebant quo abundabant 
 ex te. nam bonum erat eis bonum meum ex eis, 
 quod ex eis non, sed per eas erat: ex te quippe bona omnia, 
 deus, et ex deo meo salus mihi uniuersa. quod animaduerti 
 postmodum clamante te mihi per haec ipsa, quae tribuis intus 
 et foris. nam tunc sugere noram et adquiescere delectationibus, 
 flere autem offensiones carnis meae, nihil amplius.

Post et ridere coepi, dormiens primo, deinde uigilans. 
 hoc enim de me mihi indicatum est et credidi, quoniam sic 
 uidemus alios infantes; nam ista mea non memini. et 
 ecce paulatim sentiebam, ubi essem, et uoluntates meas nolebam 
 ostendere eis, per quos implerentur, et non poteram, 
 quia illae intus erant, foris autem illi nec ullo suo sensu ualebant 
 introire in animam meam. itaque iactabam et membra

 
 
 
 et uoces, signa similia uoluntatibus meis, pauca quae poteram, 
 qualia poteram: non enim erant ueri similia. et cum mihi 
 non obtemperabatur uel non intellecto uel ne obesset, indignabar 
 non subditis maioribus et liberis non seruientibus et 
 me de illis flendo uindicabam. tales esse infantes didici, quos 
 discere potui, et me talem fuisse magis mihi ipsi indicauerunt 
 nescientes quam scientes nutritores mei.

Et ecce infantia mea olim mortua est et ego uiuo. tu autem, 
 domine, qui et semper uiuis et nihil moritur in te, quoniam 
 ante primordia saeculorum et ante omne, quod uel ante 
 dici potest, tu es et deus es dominusque omnium, quae creasti, 
 et apud te rerum omnium instabilium stant causae et rerum 
 omnium mutabilium inmutabiles manent origines et omnium 
 inrationalium et temporalium sempiternae uiuunt rationes, dic 
 mihi supplici tuo, deus, et misericors misero tuo, dic mihi, 
 utrum alicui iam aetati meae mortuae successerit infantia mea. 
 an illa est, quam egi intra uiscera matris meae? nam et de 
 illa mihi nonnihil indicatum est et praegnantes ipse uidi feminas. 
 quid ante hanc etiam, dulcedo mea, deus meus? fuine alicubi 
 aut aliquis? nam quis mihi dicat ista, non habeo; nec pater 
 nec mater potuerunt nec aliorum experimentum nec memoria 
 mea. an irrides me ista quaerentem teque de hoc, quod noui, 
 laudari a me iubes et confiteri me tibi?

Confiteor tibi, domine caeli et terrae, laudem dicens tibi de 
 primordiis et infantia mea, quae non memini; et dedisti ea 
 homini ex aliis de se conicere et auctoritatibus etiam muliercularum 
 multa de se credere. eram enim et uiuebam etiam 
 tunc et signa, quibus sensa mea nota aliis facerem, iam in 
 fine infantiae quaerebam. unde hoc tale animal nisi abs te, 
 domine? an quisquam se faciendi erit artifex? aut ulla uena 
 trahitur aliunde, qua esse et uiuere currat in nos, praeterquam 
 quod tu facis nos, domine, cui esse et uiuere non aliud atque 
 aliud est, quia summe esse atque summe uiuere id ipsum est? 
 summus enim es et non mutaris, neque peragitur in te hodiernus 
 dies, et tamen in te peragitur, quia in te sunt et ista 
 omnia: non enim haberent uias transeundi, nisi contineres ea. 
 et quoniam anni tui non deficiunt, anni tui hodiernus dies: 
 et quam multi iam dies nostri et patrum nostrorum per hodiernum 
 tuum transierunt et ex illo acceperunt modos et utcumque 
 extiterunt, et transibunt adhuc alii et accipient et 
 utcumque existent. tu autem idem ipse es et omnia crastina 
 atque ultra omniaque hesterna et retro hodie facies, hodie 
 fecisti. quid ad me, si quis non intellegat? gaudeat et ipse 
 dicens: quid est hoc? gaudeat etiam sic et amet non inueniendo 
 inuenire potius quam inueniendo non inuenire te.

Exaudi, deus. uae peccatis hominum! et homo dicit haec, 
 et misereris eius, quoniam tu fecisti eum et peccatum non 
 fecisti in eo. quis me commemorat peccatum infantiae meae? 
 quoniam nemo mundus a peccato coram te, nec infans, cuius 
 est unius diei uita super terram. quis me commemorat? an 
 quilibet tantillus nunc paruulus, in quo uideo quod non memini 
 de me? quid ergo tunc peccabam? an quia uberibus 
 inhiabam plorans? nam si nunc faciam, non quidem uberibus, 
 sed escae congruenti annis meis ita inhians, deridebor atque 
 reprehendar iustissime. tunc ergo reprehendenda faciebam, 
 sed quia reprehendentem intellegere non poteram, nec mos reprehendi 
 me nec ratio sinebat. nam extirpamus et eicimus 
 ista crescentes. nec uidi quemquam scientem, cum aliquid 
 purgat, bona proicere. an pro tempore etiam illa bona erant, 
 flendo petere etiam quod noxie daretur, indignari acriter non 
 subiectis hominibus liberis et maioribus hisque, a quibus genitus 
 est, multisque praeterea prudentioribus non ad nutum 
 uoluntatis obtemperantibus feriendo nocere niti quantum potest, 
 quia non oboeditur imperiis, quibus perniciose oboediretur? ita

 

 
 
 
 imbecillitas membrorum infantilium innocens est, non animus 
 infantium. uidi ego et expertus sum zelantem paruulum: non-\' 
 dum loquebatur et intuebatur pallidus amaro aspectu conlac-i 
 suum suum. quis hoc ignorat? expiare se dicunt ista matres 
 atque nutrices nescio quibus remediis. nisi uero et ista 
 innocentia est, in fonte lactis ubertim manante atque abundante1 
 opis egentissimum et illo adhuc uno alimento uitam ducentem\' 
 consortem non pati. sed blande tolerantur haec, non quia 
 nulla uel parua, sed quia aetatis accessu peritura sunt. quod 
 licet probes, cum ferri aequo animo eadem ipsa non possunt, 
 quando in aliquo annosiore deprehenduntur.

Tu itaque, domine deus meus, qui dedisti uitam infanti et ; 
 corpus, quod ita, ut uidemus, instruxisti sensibus, conpegisti 
 membris, figura decorasti proque eius uniuersitate atque incolumitate 
 omnes conatus animantis insinuasti, iubes me laudare 
 te in istis et confiteri tibi et psallere nomini tuo, 
 altissime, quia deus es omnipotens et bonus, etiamsi sola 
 ista fecisses, quae nemo alius potest facere nisi tu, une, a 
 quo est omnis modus, formosissime, qui formas omnia et lege 
 tua ordinas omnia. hanc ergo aetatem, domine, qua me

 

 
 
 
 uixisse non memini, de qua aliis credidi et quam me egisse 
 ex aliis infantibus conieci, quamquam ista multum fida coniectura 
 sit, piget me adnumerare huic uitae meae, quam uiuo 
 in hoc saeculo. quantum enim adtinet ad obliuionis meae 
 tenebras, par illi est, quam uixi in matris utero. quod si et 
 in iniquitate conceptus sum et in peccatis mater mea 
 me in utero aluit, ubi, oro te, deus meus, ubi, domine, ego, 
 seruus tuus, ubi aut quando innocens fui? sed ecce omitto 
 illud tempus: et quid mihi iam cum eo est, cuius nulla uestigia 
 recolo?

Nonne ab infantia huc pergens ueni in pueritiam? uel 
 potius ipsa in me uenit et successit infantiae? nec discessit illa: 
 quo enim abiit? et tamen iam non erat. non enim eram infans, 
 qui non farer, sed iam puer loquens eram. et memini 
 hoc, et unde loqui didiceram, post aduerti. non enim docebant 
 maiores homines praebentes mihi uerba certo aliquo ordine 
 doctrinae sicut paulo post litteras, sed ego ipse mente, quam 
 dedisti mihi, deus meus, cum gemitibus et uocibus uariis et uariis 
 membrorum motibus edere uellem sensa cordis mei, ut uoluntati 
 pareretur, nec ualerem quae uolebam omnia nec quibus uolebam 
 omnibus. pensabam memoria: cum ipsi appellabant rem

 

 
 
 
 aliquam et cum secundum eam uocem corpus ad aliquid mouebant, 
 uidebam et tenebam hoc ab eis uocari rem illam, quod 
 sonabant, cum eam uellent ostendere. hoc autem eos uelle 
 ex motu corporis aperiebatur tamquam uerbis naturalibus omnium 
 gentium, quae fiunt uultu et nutu oculorum ceterorumque 
 membrorum actu et sonitu uocis indicante affectionem 
 animi in petendis, habendis, reiciendis fugiendisue rebus. ita 
 uerba in uariis sententiis locis suis posita et crebro audita, 
 quarum rerum signa essent, paulatim colligebam measque iam 
 uoluntates edomito in eis signis ore per haec enuntiabam. sic 
 cum his, inter quos eram, uoluntatum enuntiandarum signa 
 conmunicaui et uitae humanae procellosam societatem altius 
 ingressus sum pendens ex parentum auctoritate nutuque maiorum 
 hominum.

Deus, deus meus, quas ibi miserias expertus sum et 
 ludificationes, quandoquidem recte mihi uiuere puero id proponebatur, 
 obtemperare monentibus, ut in hoc saeculo florerem 
 et excellerem linguosis artibus ad honorem hominum et falsas 
 diuitias famulantibus. inde in scholam datus sum, ut discerem 
 litteras, in quibus quid utilitatis esset ignorabam miser. et 
 tamen, si segnis in discendo essem, uapulabam. laudabatur 
 enim hoc a maioribus, et multi ante nos uitam istam agentes

 
 
 
 praestrtfxerant aerumnosas uias, per quas transire cogebamur 
 multiplicato labore et dolore filiis Adam. inuenimus autem, 
 domine, homines rogantes te et didicimus ab eis, sentientes 
 te, ut poteramus, esse magnum aliquem, qui posses etiam non 
 adparens sensibus nostris exaudire nos et subuenire nobis. 
 nam puer coepi rogare te, auxilium et refugium meum, 
 et in tuam inuocationem rumpebam nodos linguae meae et 
 rogabam te paruus non paruo affectu, ne in schola uapularem. 
 et cum me non exaudiebas, quod non erat ad insipientiam 
 mihi, ridebantur a maioribus hominibus usque ab ipsis parentibus, 
 qui mihi accidere mali nihil uolebant, plagae meae, 
 magnum tunc et graue malum meum.

Estne quisquam, domine, tam magnus animus, praegrandi 
 affectu tibi cohaerens, estne, inquam, quisquam — facit enim 
 hoc quaedam etiam stoliditas — est ergo, qui tibi pie cohaerendo 
 ita sit affectus granditer, ut eculeos et ungulas atque huiuscemodi 
 uaria tormenta, pro quibus effugiendis tibi per uniuersas 
 terras cum timore magno supplicatur, ita parui aestimet, 
 diligens eos, qui haec acerbissime formidant, quemadmodum

 

 
 
 
 parentes nostri ridebant tormenta, quibus pueri a magistris 
 affligebamur? non enim aut minus ea metuebamus aut minus 
 te de his euadendis deprecabamur, et peccabamus tamen minus 
 scribendo aut legendo aut cogitando de litteris, quam exigebatur 
 a nobis. non enim deerat, domine, memoria uel ingenium, 
 quae nos habere noluisti pro illa aetate satis, sed delectabat 
 ludere et uindicabatur in nos ab eis qui talia utique agebant. 
 sed maiorum nugae negotia uocabantur, puerorum autem talia 
 cum sint, puniuntur a maioribus, et nemo miseratur pueros 
 uel illos uel utrosque. nisi uero adprobat quisquam bonus 
 rerum arbiter uapulasse me, quia ludebam pila puer et eo ludo 
 inpediebar, quominus celeriter discerem litteras, quibus maior 
 . deformius luderem. aut aliud faciebat idem ipse, a quo uapulabam, 
 qui si in aliqua quaestiuncula a condoctore suo uictus 
 esset, magis bile atque inuidia torqueretur quam ego, cum in 
 certamine pilae a conlusore meo superabar?

Et tamen peccabam, domine deus meus, ordinator et creator 
 rerum omnium naturalium, peccatorum autem tantum ordinator, 
 domine deus meus, peccabam faciendo contra praecepta parentum 
 et magistrorum illorum. poteram enim postea bene uti

 
 
 
 litteris, quas uolebant ut discerem quocumque animo illi mei. 
 non enim meliora eligens inoboediens eram, sed amore ludendi, 
 amans in certaminibus superbas uictorias et scalpi aures meas 
 falsis fabellis, quo prurirent ardentius, eadem curiositate magis 
 magisque per oculos emicante in spectacula, ludos maiorum; 
 quos tamen qui edunt, ea dignitate praediti excellunt, ut hoc 
 paene omnes optent paruulis suis, quos tamen caedi libenter 
 patiuntur, si spectaculis talibus inpediantur ab studio, quo eos 
 ad talia edenda cupiunt peruenire. uide ista, domine, misericorditer 
 et libera nos iam inuocantes te, libera etiam eos qui 
 nondum te inuocant, ut inuocent te et liberes eos.

Audieram enim ego adhuc puer de uita aeterna promissa 
 nobis per humilitatem domini dei nostri descendentis ad superbiam 
 nostram et signabar iam signo crucis eius et condiebar 
 eius sale iam inde ab utero matris meae, quae multum sperauit 
 in te. uidisti, domine, cum adhuc puer essem et quodam 
 die pressu stomachi repente aestuarem paene moriturus, uidisti, 
 deus meus, quoniam custos meus iam eras, quo motu 
 animi et qua fide baptismum Christi tui, dei et domini mei, 
 flagitaui a pietate matris meae et matris omnium nostrum, 
 ecclesiae tuae. et conturbata mater carnis meae, quoniam et

 
 
 
 sempiternam salutem meam carius parturibat corde casto in 
 fide tua, iam curaret festinabunda, ut sacramentis salutaribus 
 initiarer et abluerer, te, domine Iesu, confitens in remissionem 
 peccatorum, nisi statim recreatus essem. dilata est itaque 
 mundatio mea, quasi necesse esset, ut adhuc sordidarer, si 
 uiuerem, quia uidelicet post lauacrum illud maior et periculosior 
 in sordibus delictorum reatus foret. ita iam credebam 
 et illa et omnis domus, nisi pater solus, qui tamen non euicit 
 in me ius maternae pietatis, quominus in Christum crederem, 
 sicut ille nondum crediderat. nam illa satagebat, ut tu mihi 
 pater esses, deus meus, potius quam ille, et in hoc adiuuabus 
 eam, ut superaret uirum, cui melior seruiebat, quia et in hoc 
 tibi utique id iubenti seruiebat.

Rogo te, deus meus, uellem scire, si tu etiam uelles, quo 
 consilio dilatus sum, ne tunc baptizarer, utrum bono meo 
 mihi quasi laxata sint lora peccandi an non laxata sint. unde 
 ergo etiam nunc de aliis atque aliis sonat undique in auribus 
 nostris: "sine illum, faciat; nondum enim baptizatus est." et 
 tamen in salute corporis non dicimus: sine uulneretur amplius; 
 nondum enim sanatus est. quanto ergo melius et cito sanarer 
 et id ageretur mecum meorum meaque diligentia, ut recepta 
 salus animae meae tuta esset tutela tua, qui dedisses eam.

 
 
 
 melius uero. sed quot et quanti fluctus inpendere temptationum 
 post pueritiam uidebantur, nouerat eos iam illa mater et terram 
 potius, unde postea formarer, quam ipsam iam effigiem 
 conmittere nolebat.

In ipsa tamen pueritia, de qua mihi minus quam de adulescentia 
 metuebatur, non amabam litteras et me in eas urgeri 
 oderam; et urgebar tamen et bene mihi fiebat nec faciebam 
 ego bene: non enim discerem, nisi cogerer. nemo enim inuitus 
 bene facit, etiamsi bonum est quod facit. nec qui me 
 urgebant, bene faciebant, sed bene mihi fiebat abs te, deus 
 meus. illi enim non intuebantur, quo referrem quod me 
 discere cogebant, praeterquam ad satiandas insatiabiles cupiditates 
 copiosae inopiae et ignominiosae gloriae. tu uero, cui 
 numerati. sunt capilli nostri, errore omnium, qui mihi 
 instabant ut discerem, utebaris ad utilitatem meam, meo autem, 
 qui discere nolebam, utebaris ad poenam meam, qua plecti 
 non eram indignus tantillus puer et tantus peccator. ita non 
 de bene facientibus tu bene faciebas mihi et de peccante me 
 ipso iuste rettibuebus mihi. iussisti enim et sic est, ut poena 
 sua sibi sit omnis inordinatus animus.

Quid autem erat causae, cur graecas litteras oderam, quibus 
 puerulus imbuebar, ne nunc quidem mihi satis exploratum 
 est. adamaueram enim latinas, non quas primi magistri, sed quas 
 docent qui grammatici uocantur. nam illas primas, ubi legere 
 et scribere et numerare discitur, non minus onerosas poenalesque 
 habebam quam omnes graecas. unde tamen et hoc nisi 
 de peccato et uanitate uitae, qua caro eram et spiritus ambulans 
 et non reuertens? nam utique meliores, quia certiores, 
 erant primae illae litterae, quibus fiebat in me et factum 
 est et habeo illud, ut et legam, si quid scriptum inuenio, et 
 scribam ipse, si quid uolo, quam illae, quibus tenere cogebar 
 Aeneae nescio cuius errores oblitus errorum meorum et plorare 
 Didonem mortuam, quia se occidit ab amore, cum interea me 
 ipsum in his a te morientem, deus uita mea, siccis oculis ferrem 
 miserrimus.

Quid enim miserius misero non miserante se ipsum et flente 
 Didonis mortem, quae fiebat amando Aenean, non flente autem 
 mortem suam, quae fiebat non amando te, deus, lumen cordis 
 mei et panis oris intus animae meae et uirtus maritans mentem 
 meam et sinum cogitationis meae? non te amabam et

 

 
 
 
 fornicabar abs te et fornicanti sonabat undique: euge, euge." 
 amicitia enim mundi huius fornicatio est abs te et euge, 
 euge" dicitur, ut pudeat, si non ita homo sit. et haec non 
 flebam et flebam Didonem extinctam ferroque extrema 
 secutam, sequens ipse extrema condita tua relicto te et terra 
 iens in terram: et si prohiberer ea legere, dolerem, quia non 
 legerem quod dolerem. talis dementia honestiores et uberiores 
 litterae putantur quam illae, quibus legere et scribere didici.

Sed nunc in anima mea clamet deus meas et ueritas tua 
 dicat mihi: non est ita, non est ita; melior est prorsus doctrina 
 illa prior. nam ecce paratior sum obliuisci errores 
 Aeneae atque omnia eius modi quam scribere et legere. at 
 enim uela pendent liminibus grammaticarum scholarum, sed 
 non illa magis honorem secreti quam tegimentum erroris significant. 
 non clament aduersus me quos iam non timeo, dum 
 confiteor tibi quae uult anima mea, deus meus, et adquiesco 
 in reprehensione malarum uiarum mearum, ut diligam bonas 
 uias tuas. non clament aduersus me uenditores grammaticae

 

 

 
 
 
 uel emptores, quia, si proponam eis interrogans, utrum uerum 
 sit quod Aenean aliquando Karthaginem uenisse poeta dicit, 
 indoctiores nescire se respondebunt, doctiores autem etiam negabunt 
 uerum esse. at si quaeram, quibus litteris scribatur 
 Aeneae nomen, omnes mihi, qui haec didicerunt, uerum respondent 
 et secundum id pactum et placitum, quo inter se i 
 homines ista signa firmarunt. item si quaeram, quid horum 
 maiore uitae huius incommodo quisque obliuiscatur, legere et, 
 scribere an poetica illa figmenta, quis non uideat, quid responsurus 
 sit, qui non est paenitus oblitus sui? peccabam ergo 
 puer, cum illa inania istis utilioribus amore praeponebam uel 
 potius ista oderam, illa amabam. iam uero unum et unum 
 duo, duo et duo quattuor odiosa cantio mihi erat et dulcissimum 
 spectaculum uanitatis equus ligneus plenus armatis et 
 Troiae incendium atque ipsius umbra Creusae.

Cur ergo graecam etiam grammaticam oderam talia 
 cantantem? nam et Homerus peritus texuerat tales fabellas et 
 dulcissime uanus est et mihi tamen amarus erat puero. credo 
 etiam graecis pueris Vergilius ita sit, cum eum sic discere 
 coguntur ut ego illum. uidelicet difficultas, difficultas omnino

 

 
 
 
 ediscendae linguae peregrinae quasi felle aspergebat omnes 
 suauitates graecas fabulosarum narrationum. nulla enim uerba 
 illa noueram et saeuis terroribus ac poenis, ut nossem, instabatur 
 mihi uehementer. nam et latina aliquando infans 
 utique nulla noueram et tamen aduertendo didici sine ullo 
 metu atque cruciatu inter etiam blandimenta nutricum et 
 ioca arridentium et laetitias alludentium. didici uero illa sine 
 poenali onere urgentium, cum me urgeret cor meum ad parienda 
 concepta sua, id quod non esset, nisi aliqua uerba didicissem 
 non a docentibus, sed a loquentibus, in quorum et ego auribus 
 parturiebam quidquid sentiebam. hinc satis elucet maiorem 
 habere uim ad discenda ista liberam curiositatem quam meticulosam 
 necessitatem. sed illius fluxum haec restringit legibus 
 tuis, deus, legibus tuis a magistrorum ferulis usque ad temptationes 
 martyrum, ualentibus legibus tuis miscere salubres 
 amaritudines reuocantes nos ad te a iucunditate pestifera, qua 
 recessimus a te.

Exaudi, domine, deprecationem meam, ne deficiat anima 
 mea sub disciplina tua neque deficiam in confitendo tibi 
 miserationes tuas, quibus eruisti me ab omnibus uiis meis pessimis, 
 ut dulcescas mihi super omnes seductiones, quas sequebar, 
 et amem te ualidissime et amplexem manum tuam

 
 
 
 totis praecordiis meis et eruas me ab omni temptatione usque 
 in finem. ecce enim tu, domine, rex meus et deus meus, tibi 
 seruiat quidquid utile puer didici, tibi seruiat quod loquor et 
 scribo et lego et numero, quoniam cum uana discerem, tu 
 disciplinam dabas mihi et in eis uanis peccata delectationum 
 mearum dimisisti mihi. didici in eis multa uerba utilia; sed 
 et in rebus non uanis disci possunt, et ea uia tuta est, in 
 qua pueri ambularent.

Sed uae tibi, flumen moris humani! quis resistit tibi? 
 quamdiu non siccaberis? quousque uolues Euae filios in mare 
 magnum et formidulosum, quod uix transeunt qui lignum conscenderint? 
 nonne ego in te legi et tonantem Iouem et adulterantem? 
 et utique non posset haec duo, sed actum est, 
 ut haberet auctoritatem imitandum uerum adulterium lenocinante 
 falso tonitru. quis autem paenulatorum magistrorum 
 audit aure sobria ex eodem puluere hominem clamantem et 
 dicentem: fingebat haec Homerus et humana ad deos 
 transferebat; diuina mallem ad nos? sed uerius dicitur, 
 quod fingebat haec quidem ille, sed hominibus flagitiosis diuina

 

 
 
 
 tribuendo, ne flagitia flagitia putarentur et ut quisquis ea 
 fecisset, non homines perditos, sed caelestes deos uideretur 
 imitatus.

Et tamen, o flumen tartareum, iactantur in te fili hominum 
 cum mercedibus, ut haec discant, et magna res agitur, cum 
 hoc agitur publice in foro, in conspectu legum supra mercedem 
 salaria decernentium, et saxa tua percutis et sonas dicens: 
 "hinc uerba discuntur, hinc adquiritur eloquentia rebus persuadendis 
 sententiisque explicandis maxime necessaria." ita ergo 
 non cognosceremus uerba haec, imbrem et aureum et gremium 
 et fucum et templa caeli et alia uerba, quae in eo loco scripta 
 sunt, nisi Terentius induceret nequam adulescentem proponentem 
 sibi Iouem ad exemplum stupri, dum spectat tabulam 
 quandam pictam in pariete, ubi inerat pictura haec, Iouem 
 quo pacto Danaae misisse aiunt in gremium quondam 
 imbrem aureum, fucum factum mulieri? et uide, quemadmodum 
 se concitat ad libidinem quasi caelesti magisterio: 
 at quem deum! — inquit — qui templa caeli summo 
 sonitu concutit. 
 ego homuncio id non facerem? ego uero illud feci 
 ac libens.

 

 
 
 
 
 Non omnino, non omnino per hanc turpitudinem uerba ista 
 conmodius discuntur, sed per haec uerba turpitudo ista confidentius 
 perpetratur. non accuso uerba quasi uasa lecta atque 
 pretiosa, sed uinum erroris, quod in eis nobis propinabatur 
 ab ebriis doctoribus, et nisi biberemus, caedebamur nec appellare 
 ad aliquem iudicem sobrium licebat. et tamen ego, deus1 
 meus, in cuius conspectu iam secura est recordatio mea, libenter 
 haec didici et eis delectabar miser et ob hoc bonae spei puer, 
 appellabar.

Sine me, deus meus, dicere aliquid de ingenio meo, 
 munere tuo, in quibus a me deliramentis atterebatur. proponebatur 
 enim mihi negotium animae meae satis inquietum praemio i 
 laudis et dedecoris uel plagarum metu, ut dicerem uerba Iunonis 
 irascentis et dolentis, quod non possit Italia Teucrorum 
 auertere regem, quae numquam Iunonem dixisse audieram. 
 sed figmentorum poeticorum uestigia errantes sequi cogebamur 
 et tale aliquid dicere solutis uerbis, quale poeta dixisset uersibus: 
 et ille dicebat laudabilius, in quo pro dignitate adumbratae 
 personae irae ac doloris similior affectus eminebat, uerbis 
 sententias congruenter uestientibus. ut quid mihi illud, 0 
 uera uita, deus meus? quid mihi recitanti adclamabatur prae

 

 

 
 
 
 multis coaetaneis et conlectoribus meis? nonne ecce illa omnia 
 fumus et uentus? itane aliud non erat, ubi exerceretur 
 ingenium et lingua mea? laudes tuae, domine, laudes tuae 
 per scripturas tuas suspenderent palmitem cordis mei et non 
 raperetur per inania nugarum turpis praeda uolatilibus. non 
 enim uno modo sacrificatur transgressoribus angelis.

Quid autem mirum, quod in uanitates ita ferebar et a 
 te, deus meus, ibam foras, quando mihi imitandi proponebantur 
 homines, qui aliqua facta sua non mala, si cum barbarismo 
 aut soloecismo enuntiarent, reprehensi confundebantur, si autem 
 libidines suas integris et rite consequentibus uerbis copiose 
 ordinateque narrarent, laudati gloriabantur? uides haec, domine, 
 et taces longanimis et multum misericors et uerax. numquid 
 semper tacebis? et nunc erues de hoc inmanissimo profundo 
 quaerentem te animam et sitientem delectationes tuas, et cuius 
 cor dicit tibi: quaesiui uultum tuum; uultum tuum, 
 domine, requiram: nam longe a uultu tuo in affectu tenebroso. 
 non enim pedibus aut spatiis locorum itur abs te aut 
 reditur ad te, aut uero filius ille tuus equos aut currus uel 
 naues quaesiuit aut auolauit pinna uisibili aut moto poplite 
 iter egit, ut in longinqua regione uiuens prodige dissiparet

 

 
 
 
 quod dederas proficiscenti dulcis pater, quia dederas, et egeno 
 redeunti dulcior: in affectu ergo libidinoso, id enim est tenebroso 
 atque id est longe a uultu tuo.

Vide, domine deus meus, et patienter, nt uides, uide, quomodo 
 diligenter obseruent filii hominum pacta litterarum et 
 syllabarum accepta a prioribus locutoribus et a te accepta 
 aeterna pacta perpetuae salutis neglegant, ut qui illa sonorum 
 uetera placita teneat aut doceat, si contra disciplinam grammaticam 
 sine adspiratione primae syllabae hominem dixerit, 
 magis displiceat hominibus, quam si contra tua praecepta 
 hominem oderit, cum sit homo. quasi uero quemlibet inimicum 
 hominem perniciosius sentiat quam ipsum odium, quo in 
 eum irritatur, aut uastet quisquam persequendo alium grauius, 
 quam cor suum uastat inimicando. et certe non est interior 
 litterarum scientia quam scripta conscientia, id se alteri facere 
 quod nolit pati. quam tu secretus es, habitans in excelsis in 
 silentio, deus solus magnus, lege infatigabili spargens poenales 
 caecitates supra inlicitas cupiditates, cum homo eloquentiae 
 famam quaeritans ante hominem iudicem circumstante hominum 
 multitudine inimicum suum odio inmanissimo insectans 
 uigilantissime canet, ne per linguae errorem dicat: inter

 

 
 
 
 hominibus, et ne per mentis furorem hominem auferat ex 
 hominibus, non canet.

Horum ego puer morum in limine iacebam miser, et 
 huius harenae palaestra erat illa, ubi magis timebam barbarismum 
 facere quam cauebam, si facerem, non facientibus inuidere. 
 dico haec et confiteor tibi, deus meus, in quibus laudabar ab 
 eis, quibus placere tunc mihi erat honeste uiuere. non enim 
 uidebam uoraginem turpitudinis, in quam proiectus eram 
 ab oculis tuis. nam in illis iam quid me foedius fuit, ubi 
 etiam talibus displicebam fallendo innumerabilibus mendaciis 
 et paedagogum et magistros et parentes amore ludendi, studio 
 spectandi nugatoria et imitandi ludicra inquietudine? furta 
 etiam faciebam de cellario parentum et de mensa uel gula 
 imperante, uel ut haberem quod darem pueris, ludum suum 
 mihi, quo pariter utique delectabantur, tamen uendentibus. in 
 quo etiam ludo fraudulentas uictorias ipse uana excellentiae 
 cupiditate uictus saepe aucupabar. quid enim tam nolebam 
 pati atque atrociter, si deprehenderem, arguebam, quam id 
 quod aliis faciebam et, si deprehensus arguerer, saeuire magis 
 quam cedere libebat? istane est innocentia puerilis? non 
 est, domine, non est, oro te, deus meus. nam haec ipsa sunt, 
 quae a paedagogis et magistris, a nucibus et pilulis et

 

 
 
 
 passeribus, ad praefectos et reges, auram, praedia, mancipia, haec 
 ipsa omnino succedentibus maioribus aetatibus transeunt, sicuti 
 ferulis maiora supplicia succedunt. humilitatis ergo signum 
 in statura pueritiae, rex noster, probasti, cum aisti: talium 
 est regnum caelorum.

Sed tamen, domine, tibi excellentissimo, optimo conditori 
 et rectori uniuersitatis, deo nostro gratias, etiamsi me puerum 
 tantum esse noluisses. eram enim etiam tunc, uiuebam atque 
 sentiebam meamque incolumitatem, uestigium secretissimae 
 unitatis, ex qua eram, curae habebam, custodiebam interiore 
 sensu integritatem sensuum meorum inque ipsis paruis paruarumque 
 rerum cogitationibus ueritate delectabar. falli nolebam, 
 memoria uigebam, locutione instruebar, amicitia mulcebar, 
 fugiebam dolorem, abiectionem, ignorantiam. quid in 
 tali animante non mirabile atque laudabile? at ista omnia 
 dei mei dona sunt, non mihi ego dedi haec: et bona sunt et 
 haec omnia ego. bonus ergo est qui fecit me, et ipse est 
 bonum meum et illi exulto bonis omnibus, quibus etiam puer 
 eram. hoc enim peccabam, quod non in ipso, sed in creaturis 
 eius me atque ceteras uoluptates, sublimitates, ueritates quaere-bam, atque ita inruebam in dolores, confusiones, errores.

 

 
 
 
 gratias tibi, dulcedo mea et honor meas et fiducia mea, deus 
 meus, gratias tibi de donis tuis; sed tu mihi ea serua. ita 
 enim seruabis me, et augebuntur et perficientur quae dedisti 
 mihi, et ero ipse tecum, quia et ut sim tu dedisti mihi.

Recordari uolo transactas foeditates meas et carnales corru- 
 ptiones animae meae, non quod eas amem, sed ut amem te, 
 deus meus. amore amoris tui facio istuc, recolens uias meas 
 nequissimas in amaritudine recogitationis meae, ut tu dulcescas 
 mihi, dulcedo non fallax, dulcedo felix et secura, et colligens 
 me a dispersione, in qua frustatim discissus sum, dum ab uno 
 te auersus in multa euanui. exarsi enim aliquando satiari inferis 
 in adulescentia et siluescere ausus sum uariis et umbrosis 
 amoribus, et contabuit species mea et conputrui coram oculis 
 tuis placens mihi et placere cupiens oculis hominum. 
 
 
 Et quid erat, quod me delectabat, nisi amare et amari?

sed non tenebatur modus ab animo usque ad animum,

 
 
 
 quateiius est luminosus limes amicitiae, sed exhalabantur nebulae 
 de limosa concupiscentia carnis et scatebra pubertatis et obnubilabant 
 atque obfuscabant cor meum, ut non discerneretur 
 serenitas dilectionis a caligine libidinis. utrumque in confuso 
 aestuabat et rapiebat inbeccillam aetatem per abrupta cupiditatum 
 atque mersabat gurgite flagitiorum. inualuerat super 
 me ira tua et nesciebam. obsurdueram stridore catenae mortalitatis 
 meae, poena superbiae animae meae, et ibam longius 
 a te, et sinebas, et iactabar et effundebar et diffluebam et 
 ebulliebam per fornicationes meas, et tacebus.s o tardum 
 gaudium meum! tacebus tunc, et ego ibam porro longe a te 
 in plura et plura sterilia semina dolorum superba deiectione 
 et inquieta lassitudine.

Quis mihi modularetur aerumnam meam et nouissimarum 
 rerum fugaces pulchritudines in usum uerteret earumque suauitatibus 
 metas praefigeret, ut usque ad coniugale litus exaestuarent 
 fluctus aetatis meae, si tranquillitas in eis non poterat 
 esse fine procreandorum liberorum contenta, sicut praescribit 
 lex tua, domine, qui formas etiam propaginem mortis 
 nostrae, potens inponere lenem manum ad temperamentum

 
 
 
 spinarum a paradiso tuo seclusarum? non enim longe est a 
 nobis omnipotentia tua, etiam cum longe sumus a te. aut 
 certe sonitum nubium tuarum uigilantius aduerterem: tribulationem 
 autem carnis habebunt huius modi. ego autem 
 uobis parco, et: bonum est homini mulierem non tangere, 
 et: qui sine uxore est, cogitat ea quae sunt dei, 
 quomodo placeat deo; qui autem matrimonio iunctus 
 est, cogitat ea quae sunt mundi, quomodo placeat 
 uxori. has ergo uoces exaudirem uigilantior et abscisus propter 
 regnum caelorum felicior expectarem amplexus tuos.

Sed efferbui miser, sequens impetum fluxus mei relicto te, 
 et excessi omnia legitima tua nec euasi flagella tua: quis enim 
 hoc mortalium? nam tu semper aderas misericorditer saeuiens, 
 et amarissimis aspargens offensionibus omnes illicitas iucunditates 
 meas, ut ita quaererem sine offensione iucundari, et ubi 
 hoc possem, non inuenirem quicquam praeter te, domine, 
 praeter te, qui fingis dolorem in praecepto et percutis, 
 ut sanes, et occidis nos, ne moriamur abs te. ubi eram et 
 quam longe exulabam a deliciis domus tuae anno illo sexto 
 decimo aetatis carnis meae, cum accepit in me sceptrum et 
 totas manus ei dedi uesania libidinis, licentiosae per dedecus

 

 
 
 
 huinaiiimi , iulieitae autem per leges tuas? non fuit cura 
 meorum ruentem excipere me matrimonio, sed cura fuit tantum, 
 ut discerem sermonem facere quam optimum et persuadere 
 dictione.

Et anno quidem illo intermissa erant studia mea, dum mihi 
 reducto a Madauris, in qua uicina urbe iam coeperam litteraturae 
 atque oratoriae percipiendae gratia peregrinari, longinquioris 
 apud Karthaginem peregrinationis sumptus parabantur 
 animositate magis quam opibus patris, municipis Thagastensis 
 admodum tenuis. cui narro haec? neque enim tibi, deus 
 meus, sed apud te narro haec generi meo, generi humano, 
 quantulacumque ex particula incidere potest in istas meas 
 litteras. et ut quid hoc? ut uidelicet ego et quisquis haec 
 legit cogitemus, de quam profundo clamandum sit ad te. et 
 quid propius auribus tuis, si cor confitens et uita ex fide est? 
 quis enim non extollebat laudibus tunc hominem patrem meum, 
 quod ultra uires rei familiaris suae impenderet filio, quidquid 
 etiam longe peregrinanti studiorum causa opus esset? multorum 
 enim ciuium longe opulentiorum nullum tale negotium 
 pro liberis erat, cum interea non satageret idem pater, qualis

 

 
 
 
 crescerem tibi aut quam castas essem, dummodo essem disertus 
 uel desertas potius a cultura tua, deus, qui es unus uerus 
 et bonus dominas agri tui, cordis mei.

Sed ubi sexto illo et decimo anno interposito otio ex necessitate 
 domestica feriatas ab omni schola cum parentibus 
 esse coepi, excesserant caput meum uepres libidinum, et nulla 
 erat eradicans manus. quin inmo abi me ille pater in balneis 
 uidit pubescentem et inquieta indutum adolescentia, quasi iam 
 ex hoc in nepotes gestiret, gaudens matri indicauit, gaudens 
 ninulentia , in qua te iste mundus oblitus est creatorem suum 
 et creaturam tuam pro te amauit, de uino inuisibili peruersae 
 atque inclinatae in ima uoluntatis suae. sed matris in pectore 
 iam inchoaueras templum tuum et exordium sanctae habitationis 
 tuae: nam ille adhuc catechumenus et hoc recens erat. 
 itaque illa exsiluit pia trepidatione ac tremore et quamuis mihi 
 nondum fideli, timuit tamen uias distortas, in quibus ambulant 
 qui ponunt ad te tergum et non faciem.

Ei mihi! et audeo dicere tacuisse te, deus meus, cum 
 irem abs te longius?, itane tu tacebus tunc mihi? et cuius 
 erant nisi tua uerba illa per matrem meam, fidelem tuam, 
 quae cantasti in aures meas? nec inde quicquam descendit

 

 

 

 
 
 
 in cor, ut facerem illud. uolebat enim illa, et secreto memini, 
 ut monuerit cum sollicitudine ingenti, ne fornicarer maximeque 
 ne adulterarem cuiusquam uxorem. qui mihi monitus muliebres 
 uidebantur, quibus obtemperare erubescerem. illi autem 
 tui erant, et nesciebam et te tacere putabam atque illam loqui, 
 per quam mihi tu non tacebus , et in illa contemnebaris a me, 
 a me, filio eius, filio ancillae tuae, seruo tuo. sed nesciebam 
 et praeceps ibam tanta caecitate, ut inter coaetaneos 
 meos puderet me minoris dedecoris, quoniam audiebam eos 
 iactantes flagitia sua et tanto gloriantes magis, quanto magis 
 turpes essent, et libebat facere non solum libidine facti uerum 
 etiam laudis. quid dignum est uituperatione nisi uitium? 
 ego, ne uituperarer, uitiosior fiebam, et ubi non suberat, quo 
 admisso aequarer perditis, fingebam me fecisse quod non feceram, 
 ne uiderer abiectior, quo eram innocentior, et ne uilior 
 haberer, quo eram castior.

Ecce cum quibus comitibus iter agebam platearum Babyloniae 
 et uolutabar in caeno eius tamquam in cinnamis et unguentis 
 pretiosis. et in umbilico eius quo tenacius haererem, 
 calcabat me inimicus inuisibilis et seducebat me, quia ego

 

 
 
 
 sednctilis eram. non enim et illa, quae iam de medio Babylonis 
 fugerat, sed ibat in ceteris eius tardior, mater carnis 
 meae, sicut monuit me pudicitiam, ita curauit quod de me a 
 uiro suo audierat, iamque pestilentiosum et in posterum periculosum 
 sentiebat cohercere termino coniugalis affectus, si resecari 
 ad uiuum non poterat. non curauit hoc, quia metus 
 erat, ne inpediretur spes mea conpede uxoria, non spes illa, 
 quam in te futuri saeculi habebat mater, sed spes litterarum, 
 quas ut nossem nimis uolebat parens uterque, ille, quia de te 
 prope nihil cogitabat, de me autem inania, illa autem, quia 
 non solum nullo detrimento, sed etiam nonnullo adiumento 
 ad te adipiscendum futura existimabat usitata illa studia doctrinae. 
 ita enim conicio recolens, ut possum, mores parentum 
 meorum. relaxabantur etiam mihi ad ludendum habenae ultra 
 temperamentum seueritatis in dissolutionem afflictionum uariarum, 
 et in omnibus erat caligo intercludens mihi, deus 
 meus, serenitatem ueritatis tuae, et prodiebat tamquam ex 
 adipe iniquitas mea.

Furtum certe punit lex tua, domine, et lex scripta in cordibus 
 hominum, quam ne ipsa quidem delet iniquitas: quis enim 
 fur aequo animo furem patitur? nec copiosus adactum inopia. 
 et ego furtum facere uolui et feci nulla conpulsus egestate

 

 

 
 
 
 nisi penuria pt , fastidio iustitiae et sagina iniquitatis. nam id 
 furatus sum, quod mihi abundabat et multo melius, nec ea 
 re uolebam frui, quam furto appetebam, sed ipso furto et peccato. 
 arbor erat pirus in uicinia nostrae uineae pomis onusta 
 nec forma nec sapore inlecebrosis. ad hanc excutiendam atque 
 asportandain nequissimi adulescentuli perreximus nocte intempesta, 
 quo usque ludum de pestilentiae more in areis produxeramus, 
 et abstulimus inde onera ingentia non ad nostras 
 epulas, sed uel proicienda porcis, etiamsi aliquid inde comedimus, 
 dum tamen fieret a nobis quod eo liberet, quo non liceret. 
 ecce cor meum, deus, ecce cor meum, quod miseratus es in 
 imo abyssi. dicat tibi nunc ecce cor meum, quid ibi quaerebat, 
 ut essem gratis malus et malitiae meae causa nulla esset nisi 
 malitia. foeda erat et amaui eam; amaui perire, amaui defectum 
 meum, non illud, ad quod deficiebam, sed defectum 
 meum ipsum amaui, turpis anima et dissiliens a firmamento 
 tuo in exterminium, non dedecore aliquid, sed dedecus appetens.

Etenim species est pulchris corporibus et auro et argento 
 et omnibus, et in contactu carnis congruentia ualet plurimum 
 ceterisque sensibus est sua cuique adconmodata modificatio 
 corporum; habet etiam honor temporalis et imperitandi atque

 
 
 
 superandi potentia suum decus, unde etiam uindictae auiditas 
 oritur: et tamen in cuncta haec adipiscenda non est egrediendum 
 abs te, domine, neque deuiandum a lege tua. et uita, 
 quam hic uiuimus, habet inlecebram suam propter quendam 
 modum decoris sui et conuenientiam cum his omnibus infimis 
 pulchris. amicitia quoque hominum caro nodo dulcis est propter 
 unitatem de multis animis. propter uniuersa haec atque 
 huius modi peccatum admittitur, dum inmoderata in ista inclinatione, 
 cum extrema bona sint, meliora et summa deseruntur, 
 tu, domine deus noster, et ueritas tua et lex tua. habent 
 enim et haec ima delectationes, sed non sicut deus meus, qui 
 fecit omnia, quia in ipso delectatur iustus, et ipse est deliciae 
 rectorum corde.

Cum itaque de facinore quaeritur, qua causa factum sit, 
 credi non solet, nisi cum appetitus adipiscendi alicuius illorum 
 bonorum, quae infima diximus, esse potuisse adparuerit aut 
 metus amittendi. pulchra sunt enim et decora, quamquam 
 prae bonis superioribus et beatificis abiecta et iacentia. homicidium 
 fecit. cur fecit? adamauit eius coniugem aut praedium 
 aut uoluit depraedari, unde uiueret, aut timuit ab illo tale aliquid 
 amittere aut laesus ulcisci se exarsit. num homicidium sine 
 causa faceret ipso homicidio delectatus? quis crediderit? nam 
 et de quodam dictum est uaecordi et nimis crudeli homine,

 

 
 
 
 quod gratuito potius malus atque crudelis erat; praedicta est 
 tamen causa: ne per otium, inquit, torpesceret manus 
 aut animus. quare id quoque? cur ita? ut scilicet illa 
 exercitatione scelerum capta urbe honores, imperia, diuitias 
 adsequeretur et careret metu legum et difficultate rerum propter 
 inopiam rei familiaris et conscientiam scelerum. nec ipse 
 igitur Catilina amauit facinora sua, sed utique aliud, cuius causa\' 
 illa faciebat.

Quid ego miser in te amaui, 0 furtum meum, 0 facinus1 
 illud meum nocturnum sexti decimi anni aetatis meae? non 
 enim pulchrum eras, cum furtum esses. aut uero aliquid es, ut 
 loquar ad te? pulchra erant poma illa, quae furati sumus, 
 quoniam creatura tua erat, pulcherrime omnium, creator omnium, 
 deus bone, deus summum bonum et bonum uerum meum; 
 pulchra erant illa poma, sed non ipsa concupiuit anima mea 
 miserabilis. erat mihi enim meliorum copia, illa autem decerpsi, 
 tantum ut furarer. nam decerpta proieci epulatus inde 
 solam iniquitatem, qua laetabar fruens. nam et si quid 
 illorum pomorum intrauit in os meum, condimentum ibi facinus 
 erat. et nunc, domine deus meus, quaero, quid me in furto 
 delectauerit, et ecce species nulla est: non dico sicut in aequitate 
 atque prudentia, sed neque sicut in mente hominis atque 
 memoria et sensibus et uegetante uita, neque sicut speciosa

 

 
 
 
 sunt sidera et decora locis suis et terra et mare plena fetibus, 
 qui succedunt nascendo decedentibus; non saltem ut est quaedam 
 defectiua species et umbratica uitiis fallentibus.

Nam et superbia celsitudinem imitatur, cum tu sis unus 
 super omnia deus excelsus. et ambitio quid nisi honores 
 quaerit et gloriam, cum tu sis prae cunctis honorandus unus 
 et gloriosus in aeternum? et saeuitia potestatum timeri uult: 
 quis autem timendus nisi unus deus, cuius potestati eripi ant 
 subtrahi quid, quando aut ubi aut quo uel a quo potest? et 
 blanditiae lasciuientium amari nolunt: sed neque blandius est 
 aliquid tua caritate nec amatur quicquam salubrius quam illa 
 prae cunctis formosa et luminosa ueritas tua. et curiositas 
 affectare uidetur studium scientiae, cum tu omnia summe noueris. 
 ignorantia quoque ipsa atque stultitia simplicitatis et 
 innocentiae nomine tegitur, quia te simplicius quicquam non 
 reperitur. quid te autem innocentius, quandoquidem opera sua 
 malis inimica sunt? et ignauia quasi quietem appetit: quae 
 uero quies certa praeter dominum? luxuria satietatem atque 
 abundantiam se cupit uocari: tu es autem plenitudo et indeficiens 
 copia incorruptibilis suauitatis. effusio liberalitatis obtendit 
 umbram: sed bonorum omnium largitor affluentissimus 
 tu es. auaritia multa possidere uult: et tu possides omnia. 
 inuidentia de excellentia litigat: quid te excellentius? ira

 

 
 
 
 uindictam quaerit: te iustius quis uindicat? timor insolita et 
 repentina exhorrescit rebus, quae amantur, aduersantia, dum 
 praecauet securitati: tibi enim quid insolitum? quid repentinum? 
 aut quis a te separat quod diligis? ant ubi nisi apud 
 te firma securitas? tristitia rebus amissis contabescit, quibus 
 se oblectabat cupiditas, quia ita sibi nollet, sicut tibi auferri 
 nihil potest.

Ita fornicatur anima, cum auertitur abs te et quaerit extra 
 te ea quae pura et liquida non inuenit, nisi cum redit ad te. 
 peruerse te imitantur omnes, qui longe se a te faciunt et extollunt 
 se aduersum te. sed etiam sic te imitando indicant 
 creatorem te esse omnis naturae et ideo non esse, quo a te 
 omni modo recedatur. quid ergo in illo furto ego dilexi et in 
 quo dominum meum uel uitiose atque peruerse imitatus sum? 
 an libuit facere contra legem saltem fallacia, quia potentatu 
 non poteram, ut mancam libertatem captiuus imitarer faciendo 
 inpune, quod non liceret, tenebrosa omnipotentiae similitudine? 
 ecce est ille seruus fugiens dominum suum et consecutus umbram. 
 s o putredos o monstrum uitae et mortis profunditas! 
 potuitne libere quod non licebat, non ob aliud, nisi quia non 
 licebat?

Quid retribuam domino, quod recolit haec memoria 
 mea et anima mea non metuit inde? diligam te, domine, et 
 gratias agam et confitear nomini tuo, quoniam tanta dimisisti

 

 
 
 
 mihi mala et nefaria opera mea. gratiae tuae deputo et misericordiae 
 tuae, quod peccata mea tamquam glaciem soluisti. 
 gratiae tuae deputo et quaecumque non feci mala: quid enim 
 non facere potui, qui etiam gratuitum facinus amaui? et omnia 
 mihi dimissa esse fateor, et quae mea sponte feci mala et quae 
 te duce non feci. quis est hominum, qui suam cogitans infirmitatem 
 audet uiribus suis tribuere castitatem atque innocentiam 
 suam, ut minus amet te, quasi minus ei necessaria fuerit misericordia 
 tua, qua donas peccata conuersis ad te? qui enim uocatus 
 a te secutus est uocem tuam et uitauit ea, quae me de me ipso 
 recordantem et fatentem legit, non me derideat ab eo medico 
 aegrum sanari, a quo sibi praestitum est, ut non aegrotaret, 
 uel potius ut minus aegrotaret, et ideo te tantundem, inmo 
 uero amplius diligat, quia per quem me uidet tantis peccatorum 
 meorum languoribus exui, per eum se uidet tantis 
 peccatorum languoribus non inplicari.

Quem fructum habui miser aliquando in his, quae 
 nunc recolens erubesco, maxime in illo furto, in quo ipsum 
 furtum amaui, nihil aliud, cum et ipsum esset nihil et eo ipso 
 ego miserior? et tamen solus id non fecissem — sic recordor 
 animum tunc meum — solus omnino id non fecissem. ergo 
 amaui ibi etiam consortium eorum, cum quibus id feci. non

 

 
 
 
 ergo nihil aliud quam furtum amaui; inmo uero nihil aliud, 
 quia et illud nihil est. quid est re uera? quis est, qui 
 doceat me, nisi qui inluminat cor meum et discernit umbras 
 eius? quid est, quod mihi uenit in mentem quaerere 
 et discutere et considerare, quia si tunc amarem poma 
 illa, quae furatus sum, et eis frui cuperem, possem etiam 
 solus, si satis esset, conmittere illam iniquitatem, qua peruenirem 
 ad uoluptatem meam, nec confricatione consciorum 
 animorum accenderem pruritum cupiditatis meae? sed quoniam 
 in illis pomis uoluptas mihi non erat, ea erat in ipso facinore, 
 quam faciebat consortium simul peccantium.

Quid erat ille affectus animi? certe enim plane turpis 
 erat nimis, et uae mihi erat, qui habebam illum. sed tamen 
 quid erat? delicta quis intellegit? risus erat quasi titillato 
 corde, quod fallebamus eos, qui haec a nobis fieri non 
 putabant et uehementer nolebant. cur ergo eo me delectabat, 
 quo id non faciebam solus? an quia etiam nemo facile solus 
 ridet? nemo quidem facile, sed tamen etiam solos et singulos 
 homines, cum alius nemo praesens est, uincit risus aliquando, 
 si aliquid nimie ridiculum uel sensibus occurrit uel animo. 
 at ego illud solus non facerem, non facerem omnino solus. 
 ecce est coram te, deus meus, uiua recordatio animae meae. 
 solus non facerem furtum illud, in quo me non libebat id quod 
 furabar, sed quia furabar: quod me solum facere prorsus non

 

 
 
 
 liberet nec facerem. o nimis inimica amicitia, seductio mentis 
 inuestigabilis, ex ludo et ioco nocendi auiditas et alieni damni 
 appetitus nulla lucri mei, nulla ulciscendi libidine, sed cum 
 dicitur: "eamus, faciamus" et pudet non esse impudentem.

Quis exaperit istam tortuosissimam et inplicatissimam 
 nodositatem? foeda est; nolo in eam intendere, nolo eam 
 uidere. te uolo, iustitia et innocentia, pulchra et decora honestis 
 luminibus et insatiabili satietate. quies est apud te 
 ualde et uita inperturbabilis. qui intrat in te, intrat in gaudium 
 domini sui et non timebit et habebit se optime in 
 optimo. defluxi abs te ego et erraui, deus meus, nimis deuius 
 ab stabilitate tua in adulescentia et factus sum mihi regio 
 egestatis.

Veni Karthaginem et circumstrepebat me undique sartago 
 llagitiosorum amorum. nondum amabam et amare amabam 
 et secretiore indigentia oderam me minus indigentem. quaerebam 
 quid amarem, amans amare, et oderam securitatem et

 

 
 
 
 uiam sine muscipulis, quoniam famis mihi erat intus ab interiore 
 cibo, te ipso, deus meus, et ea fame non esuriebam, 
 sed eram sine desiderio alimentorum incorruptibilium, non 
 quia plenus eis eram, sed quo inanior, fastidiosior. et ideo 
 non bene ualebat anima mea et ulcerosa proiciebat se foras, 
 miserabiliter scalpi auida contactu sensibilium. sed si non, 
 haberent animam, non utique amarentur. amare et amari 
 dulce mihi erat magis, si et amantis corpore fruerer. uenam 
 igitur amicitiae coinquinabam sordibus concupiscentiae candoremque 
 eius obnubilabam de tartaro libidinis, et tamen foedus 
 atque inhonestus, elegans et urbanus esse gestiebam abundanti 
 uanitate. rui etiam in amorem, quo cupiebam capi. deus 
 meus, misericordia mea, quanto felle mihi suauitatem illam et 
 quam bonus aspersisti, quia et amatus sum et perueni ad 
 uinculum fruendi et conligabar laetus aerumnosis nexibus, ut 
 caederer uirgis ferreis ardentibus zeli et suspicionum et timorum 
 et irarum atque rixarum.

Rapiebant me spectacula theatrica plena imaginibus 
 miseriarum mearum et fomitibus ignis mei. quid est, quod 
 ibi homo uult dolere luctuosa et tragica, quae tamen pati ipse 
 nollet? et tamen pati uult ex eis dolorem spectator et dolor

 

 
 
 
 ipse est uoluptas eius. quid est nisi miserabilis insania? nam 
 eo magis eis monetur quisque, quo minus a talibus affectibus 
 sanus est, quamquam, cum ipse patitur, miseria, cum diis 
 compatitur, misericordia dici solet. sed qualis tandem misericordia 
 in rebus fictis et scenicis? non enim ad subueniendum 
 prouocatur auditor, sed tantum ad dolendum innitatur et auctori 
 earum imaginum amplius fauet, cum amplius dolet. et si 
 calamitates illae hominum uel antiquae uel falsae sic agantur, 
 ut qui spectat non doleat, abscedit inde fastidiens et reprehendens; 
 si autem doleat, manet intentus et gaudens.

Lacrimae ergo amantur et dolores. certe omnis homo 
 gaudere uult. an cum miserum esse neminem libeat, libet 
 tamen esse misericordem, quod quia non sine dolore est, hac 
 una causa. amantur dolores? et hoc de illa uena amicitiae est. 
 sed quo uadit? quo fluit? ut quid decurrit in torrentem picis 
 bullientis, aestus inmanes taetrarum libidinum, in quos ipsa 
 mutatur et uertitur per nutum proprium de caelesti serenitate 
 detorta atque deiecta? repudietur ergo misericordia? nequaquam. 
 ergo amentur dolores aliquando. sed caue inmunditiam, 
 anima mea, sub tutore, deo meo, deo patrum nostrorum et 
 laudabili et superelato in omnia saecula, caue inmunditiam.

 

 
 
 
 neque enim nunc non misereor, sed tunc in theatris congaudebam 
 amantibus, cum sese fruebantur per flagitia, quamuis 
 haec imaginarie gererent in ludo spectaculi, cum autem sese 
 amittebant, quasi misericors contristabar; et utrumque delectabat 
 tamen. nunc uero magis miseror gaudentem in flagitio 
 quam uelut dura perpessum detrimento perniciosae uoluptatis 
 et amissione miserae felicitatis. haec certe uerior misericordia, 
 sed non in ea delectat dolor. nam etsi adprobatur officio caritatis 
 qui dolet miserum, mallet tamen utique non esse quod 
 doleret, qui gormanitus misericors est. si enim est maliuola 
 beniuolentia, quod fieri non potest, potest et ille, qui ueraciter 
 sineeriterquc miseretur, cupere esse miseros, ut misereatur. 
 nounullus itaque dolor adprobandus, nullus amandus est. hoc 
 enim tu, domine deus, qui animas amas, longe alteque purius 
 quam nos et incorruptibilius misereris, quod nullo dolore saueiaris . 
 et ad haec quis idoneus?

At ego tunc miser dolere amabam et quaerebam, ut esset 
 quod dolerem, quando mihi in aerumna aliena et falsa et 
 saltatoria ea magis placebat actio histrionis meque alliciebat 
 uehementius, qua mihi lacrimae excutiebantur. quid autem 
 mirum, cum infelix pecus aberrans a grege tuo et inpatiens 
 custodiae tuae turpi scabie foedarer? et inde erant dolorum 
 amores, non quibus altius penetrarer — non enim amabam talia

 

 
 
 
 perpeti, qualia spectare — sed quibus auditis et fictis tamquam 
 in superficie raderer: quos tamen quasi ungues scalpentium 
 feruidus tumor et tabes et sanies horrida consequebatur. talis 
 uita mea numquid uita erat, deus meus?

Et circumuolabat super me fidelis a longe misericordia 
 tua. in quantas iniquitates distabui et sacrilega curiositate 
 secutus sum, ut deserentem te deduceret me ad ima infida 
 et circumuentoria obsequia daemoniorum, quibus immolabam 
 facta mea mala, et in omnibus flagellabus me! ausus sum 
 etiam in celebritate sollemnitatum tuarum intra parietes ecclesiae 
 tuae concupiscere et agere negotium procurandi fructus 
 mortis: unde me uerberasti grauibus poenis, sed nil ad culpam 
 meam, o tu praegrandis misericordia mea, deus meus, 
 refugium meum a terribilibus nocentibus, in quibus uagatus 
 sum praefidenti collo ad longe recedendum a te, amans uias 
 meas et non tuas, amans fugitiuam libertatem.

Habebant et illa studia, quae honesta uocabantur, ductum 
 suum intuentem fora litigiosa, ut excellerem in eis, hoc laudabilior, 
 quo fraudulentior. tanta est caecitas hominum de caecitate 
 etiam gloriantium . et maior iam eram in schola rhetoris 
 et gaudebam superbe et tumebam tyfo, quamquam longe

 

 
 
 
 sedatior, domine, tu scis, et remotus omnino ab euersionibus, 
 quas faciebant euersores — hoc enim nomen scaeuum et 
 diabolicum uelut insigne urbanitatis est — inter quos uiuebam\' 
 pudore inpudenti, quia talis non eram: et cum eis eram et 
 amicitiis eorum delectabar aliquando, a quorum semper factis 
 abhorrebam, hoc est ab euersionibus, quibus proterue insectabantur 
 ignotorum uerecundiam, quam proturbarent gratis inludendo 
 atque inde pascendo maliuolas laetitias suas. nihil 
 est illo actu similius actibus daemoniorum. quid itaque uerius 
 quam euersores uocarentur, euersi plane prius ipsi atque 
 peruersi deridentibus eos et seducentibus fallacibus occulte 
 spiritibus in eo ipso, quo alios inridere amant et fallere?

Inter hos ego inbecilla tunc aetate discebam libros eloquentiae, 
 in qua eminere cupiebam fine damnabili et uentoso 
 per gaudia uanitatis humanae, et usitato iam discendi ordine 
 perueneram in librum cuiusdam Ciceronis, cuius linguam fere 
 omnes mirantur, pectus non ita. sed liber ille ipsius exhortationem 
 continet ad philosophiam et uocatur Hortensius. ille 
 uero liber mutauit affectum meum et ad te ipsum, domine, 
 mutauit preces meas et uota ac desideria mea fecit alia. uiluit 
 mihi repente omnis uana spes et inmortalitatem sapientiae 
 concupiscebam aestu cordis incredibili et surgere coeperam, ut 
 ad te redirem. non enim ad acuendam linguam, quod uidebar 
 emere maternis mercedibus, cum agerem annum aetatis

 
 
 
 undeuicensimum iam defuncto patre ante biennium, non ergo 
 ad acuendam linguam referebam illum librum neque mihi 
 locutionem, sed quod loquebatur persuaserat.

Quomodo ardebam, deus meus, quomodo ardebam reuolare 
 a terrenis ad te, et nesciebam quid ageres mecum! apud te 
 est enim sapientia. amor autem sapientiae nomen graecum 
 habet philosophiam, quo me accendebant illae litterae. sunt 
 qui seducant per philosophiam magno et blando et honesto 
 nomine colorantes et fucantes errores suos, et prope omnes, 
 qui ex illis et supra temporibus tales erant, notantur in eo 
 libro et demonstrantur, et manifestatur ibi salutifera illa admonitio 
 spiritus tui per seruum tuum bonum et pium: uidete, 
 ne quis uos decipiat per philosophiam et inanem seductionem 
 secundum traditionem hominum, secundum 
 elementa huius mundi et non secundum Christum,\' 
 quia in ipso inhabitat omnis plenitudo diuinitatis 
 corporaliter. et ego illo tempore, scis tu, lumen cordis mei, 
 quoniam necdum mihi haec apostolica nota erant, hoc tamen 
 solo delectabar in illa exhortatione, quod non illam aut illam 
 sectam, sed ipsam quaecumque esset sapientiam ut diligerem 
 et quaererem et adsequerer et tenerem atque amplexarer fortiter, 
 excitabar sermone illo et accendebar et ardebam, et hoc 
 solum me in tanta flagrantia refrangebat, quod nomen Christi 
 non erat ibi, quoniam hoc nomen secundum misericordiam 
 tuam, domine, hoc nomen saluatoris mei, fili tui, in ipso

 

 

 

 
 
 
 adhuc lacte matris tenerum cor meum pie biberat et alte retinebat, 
 et quidquid sine hoc nomine fuisset quamuis litteratum 
 et expolitum et ueridicum, non me totum rapiebat.

Itaque institui animum intendere in scripturas sanctasI 
 et uidere, quales essent. et ecce uideo rem non conpertam superbis 
 neque nudatam pueris, sed incessu humilem, successa 
 excelsam et uelatam mysteriis, et non eram ego talis, ut intrare 
 in eam possem aut inclinare ceruicem ad eius gressus. 
 non enim sicut modo loquor, ita sensi, cum adtendi ad illam 
 scripturam, sed uisa est mihi indigna, quam Tullianae dignitati 
 eonpararem . tumor enim meus refugiebat modum eius et 
 acies mea non penetrabat interiora eius. uerum tamen illa erat, 
 quae cresceret cum paruulis, sed ego dedignabar esse paruulus 
 et turgidus fastu mihi grandis uidebar.

Itaque incidi in homines superbe delirantes, carnales 
 nimis et loquaces, in quorum ore laquei diaboli et uiscum 
 confectum conmixtione syllabarum nominis tui et domini Iesu 
 Christi et paracleti consolatoris nostri spiritus sancti. haec 
 nomina non recedebant de ore eorum, sed tenus sono et strepitu 
 linguae; ceterum cor inane ueri. et dicebant: "ueritas et 
 ueritas" et multum eam dicebant mihi et nusquam erat in eis, 
 sed falsa loquebantur non de te tantum, qui uere ueritas es,

 

 
 
 
 sed etiam de istis elementis mundi, creatura tua, de quibus 
 etiam uera dicentes philosophos transgredi debui prae amore 
 tuo, mi pater summe bone, pulchritudo pulchrorum omnium. 
 o ueritas, ueritas, quam intime etiam tum medullae animi mei 
 suspirabant tibi, cum te illi sonarent mihi frequenter et multipliciter 
 uoce sola et libris multis et ingentibus! et illa erant 
 fercula, in quibus mihi esurienti te inferebatur sol et luna, 
 pulchra opera tua, sed tamen opera tua, non tu, nec ipsa 
 prima. priora enim spiritalia opera tua quam ista corporea 
 quamuis lucida et caelestia. at ego nec priora illa, sed te 
 ipsam, ueritas, in qua non est conmutatio nec momenti 
 obumbratio, esuriebam et sitiebam. et apponebantur adhuc 
 mihi in illis ferculis phantasmata splendida, quibus iam melius 
 erat amare istum solem saltem istis oculis uerum quam illa 
 falsa animo decepto per oculos. et tamen, quia te putabam, 
 manducabam, non auide quidem, quia nec sapiebus in ore meo 
 sicuti es — neque enim tu eras illa figmenta inania — nec 
 nutriebar eis, sed exhauriebar magis. cibus in somnis simillimus 
 est cibis uigilantium, quo tamen dormientes non aluntur; 
 dormiunt enim. at illa nec similia erant ullo modo tibi, sicut 
 nunc mihi locuta es, quia illa erant corporalia phantasmata,

 

 

 
 
 
 falsa corpora, quibus certiora sunt uera corpora ista, quae 
 uidemus uisu carneo, siue caelestia siue terrestria: cum pecudibus 
 et uolatilibus uidemus, et certiora sunt, quam cum 
 imaginamur ea. et rursus certius imaginamur ea quam ex 
 eis suspicamur alia grandiora et infinita, quae omnino nulla 
 sunt. qualibus ego tunc pascebar inanibus et non pascebar. 
 at tu, amor meus, in quem deficio, ut fortis sim, nec ista 
 corpora es, quae uidemus quamquam in caelo, nec ea, quae 
 non uidemus ibi, quia tu ista condidisti nec in summis tuis 
 conditionibus habes. quanto ergo longe es a phantasmatis illis 
 meis, phantasmatis corporum, quae omnino non sunt! quibus 
 certiores sunt phantasiae corporum eorum, quae sunt, et eis 
 certiora corpora, quae tamen non es. sed nec anima es, quae 
 uita est corporum — ideo melior uita corporum certiorque quam i 
 corpora — sed tu uita es animarum, uita uitarum, uiuens te 
 ipsa et non mutaris, uita animae meae.

Vbi ergo mihi tunc eras et quam longe? et longe peregrinabar 
 abs te exclusus et a siliquis porcorum, quos de siliquis 
 pascebam. quanto enim meliores grammaticorum et 
 poetarum fabellae quam illa decipula! nam uersus et carmen 
 et Medea uolans utiliores certe quam quinque elementa uarie

 

 
 
 
 fucata propter quinque antra tenebrarum, quae omnino nulla 
 sunt et occidunt credentem. nam uersum et carmen etiam 
 ad uera pulmenta transfero; uolantem autem Medeam etsi 
 cantabam, non asserebam, etsi cantari audiebam, non credebam: 
 illa autem credidi, uae, uae! quibus gradibus deductus in profunda 
 inferi, quippe laborans et aestuans inopia ueri, cum te, 
 deus meus — tibi confiteor, qui me miseratus es et nondum 
 confitentem — cum te non secundum intellectum mentis, quo . 
 modo praestare noluisti beluis, sed secundum sensum carnis 
 quaererem. tu autem eras interior intimo meo et superior 
 summo meo. offendi illam mulierem audacem, inopem prudentiae, 
 aenigma Salomonis, sedentem super sellam in foribus 
 et dicentem: panes occultos libenter edite et aquam 
 dulcem furtiuam bibite. quae me seduxit, quia inuenit 
 foris habitantem in oculo carnis meae et talia ruminantem 
 apud me, qualia per illum uorassem.

Nesciebam enim aliud, uere quod est, et quasi acutule 
 mouebar, ut suffragarer stultis deceptoribus, cum a me quaereretur, 
 unde malum est et utrum forma corporea deus finiretur 
 et haberet capillos et ungues et utrum iusti existimandi 
 essent qui haberent uxores multas simul et occiderent homines 
 et sacrificarent de animalibus. quibus rerum ignarus perturbabar 
 et recedens a ueritate ire in eam mihi uidebar, quia non

 

 
 
 
 noueram malum non esse nisi priuationem boni usque ad quod 
 omnino non est. quod unde uiderem, cuius uidere usque ad 
 corpus erat oculis et animo usque ad phantasma? non noueram 
 deum esse spiritum, non cui membra essent per longum 
 et latum nec cui esse moles esset, quia moles in parte minor 
 est quam in toto suo, et si infinita sit, minor est in aliqua 
 parte certo spatio definita quam per infinitum et non est tota 
 ubique sicut spiritus, sicut deus. et quid in nobis esset, secundum 
 quod essemus, et quid in scriptura diceremur ad imaginem 
 dei, prorsus ignorabam.

Et non noueram iustitiam ueram interiorem non ex consuetudine 
 indicantem, sed ex lege lectissima dei omnipotentis, 
 qua formarentur mores regionum et dierum pro regionibus et 
 diebus, cum ipsa ubique ac semper esset, non alibi alia nec 
 alias aliter, secundum quam iusti essent Abraham et Isaac et 
 Iacob et Moyses et Dauid et illi omnes laudati ore dei; sed 
 eos ab imperitis iudicari iniquos, indicantibus ex humano die 
 et uniuersos mores humani generis ex parte moris sui metientibus, 
 tamquam si quis nescius in armamentis, quid cui membro 
 adcommodatum sit, ocrea uelit caput contegi et galea 
 calciari et murmuret, quod non apte conueniat, aut in uno die

 

 
 
 
 indicto a pomeridianis horis iustitio quisquam stomachetur non 
 sibi concedi quod uenale proponere, quia mane concessum est, 
 aut in una domo uideat aliquid tractari manibus a quoquam 
 seruo, quod facere non sinatur qui pocula ministrat, aut aliquid 
 post praesepia fieri, quod ante mensam prohibeatur, et 
 indignetur, cum sit unum habitaculum et una familia, non 
 ubique atque omnibus idem tribui. sic sunt isti qui indignantur, 
 cum audierint illo saeculo licuisse iustis aliquid, quod isto non 
 licet iustis, et quia illis aliud praecepit deus, istis aliud pro 
 temporalibus causis, cum eidem iustitiae utrique seruierint, 
 cum in uno homine et in uno die et in unis aedibus uideant 
 aliud alii membro congruere et aliud iam dudum licuisse, post 
 horam non licere, quiddam in illo angulo permitti aut iuberi, 
 quod in isto iuxta uetetur et uindicetur. numquid iustitia 
 uaria est et mutabilis? sed tempora, quibus praesidet, non 
 pariter eunt; tempora enim sunt. homines autem, quorum 
 uita super terram breuis est, quia sensu non ualent causas 
 contexere saeculorum priorum aliarumque gentium, quas experti 
 non sunt, cum his quas experti sunt, in uno autem corpore 
 uel die uel domo facile possunt uidere, quid cui membro, 
 quibus momentis, quibus partibus personisue congruat, in illis 
 offenduntur, hic seruiunt.

Haec ego tunc nesciebam et non aduertebam, et feriebant 
 undique ista oculos meos et non uidebam. et cantabam carmina 
 et non mihi licebat ponere pedem quemlibet et ubilibet, 
 sed in alio atque alio metro aliter atque aliter et in uno aliquo 
 uersu non omnibus locis eundem pedem; et ars ipsa, qua canebam, 
 non habebat aliud alibi, sed omnia simul. et non intuebar 
 iustitiam, cui seruirent boni et sancti homines, longe excellentius 
 atque sublimius habere simul omnia quae praecipit et 
 nulla ex parte uarie, tamen uariis temporibus non omnia simul, 
 sed propria distribuentem ac praecipientem. et reprehendebam 
 caecus pios patres non solum, sicut deus iuberet atque inspiraret, 
 utentes praesentibus uerum quoque, sicut deus reuelaret, 
 futura praenuntiantes.

Numquid aliquando aut alicubi iniustum est diligere 
 deum ex toto corde et ex tota anima et ex tota mente 
 et diligere proximum tamquam te ipsum? itaque flagitia, 
 quae sunt contra naturam, ubique ac semper detestanda atque 
 punienda sunt, qualia Sodomitarum fuerunt. quae si omnes 
 gentes facerent, eodem criminis diuina lege tenerentur, quae 
 non sic fecit homines, ut hoc se uterentur modo. uiolatur 
 quippe ipsa societas, quae cum deo nobis esse debet, cum eadem 
 natura, cuius ille auctor est, libidinis peruersitate polluitur. 
 quae autem contra mores hominum sunt flagitia, pro morum 
 diuersitate uitanda sunt, ut pactum inter se ciuitatis aut gentis 
 consuetudine uel lege Armatum nulla ciuis aut peregrini libidine

 

 
 
 
 nioletur . turpis enim omnis pars uniuerso suo non congruens. 
 cum autem deus aliquid contra morem aut pactum quorumlibet 
 iubet, etsi numquam ibi factum est, faciendum est, et si omissum, 
 instaurandum, et si institutum non erat, instituendum 
 est. si enim regi licet in ciuitate, cui regnat, iubere aliquid, 
 quod neque ante illum quisquam nec ipse umquam iusserat, 
 et non contra societatem ciuitatis eius obtemperatur, inmo contra 
 societatem non obtemperatur — generale quippe pactum 
 est societatis humanae oboedire regibus suis — quanto magis 
 deus regnator uniuersae creaturae, cui ad ea quae iusserit sine 
 dubitatione seruiendum est! sicut enim in potestatibus societatis 
 humanae maior potestas minori ad oboediendum praeponitur, 
 ita deus omnibus.

Item in facinoribus, ubi libido est nocendi siue per contumeam 
 siue per iniuriam et utrumque uel ulciscendi causa, 
 sicut inimico inimicus, uel adipiscendi alicuius extra conmodi, 
 sicut latro uiatori, uel euitandi mali, sicut ei qui timetur, uel 
 inuidendo, sicut feliciori miserior aut in aliquo prosperatus ei, 
 quem sibi aequari timet aut aequalem dolet, uel sola uoluptate 
 alieni mali, sicut spectatores gladiatorum aut inrisores aut inlusores 
 quorumlibet. haec sunt capita iniquitatis, quae pullulant 
 principandi et spectandi et sentiendi libidine aut una aut duabus 
 earum aut simul omnibus, et uiuitur male aduersum tria et

 

 
 
 
 septem, psalterium decem chordarum, decalogum tuum, deus 
 altissime et dulcissime. sed quae flagitia in te, qui non corrumperis? 
 aut quae aduersus te facinora, cui noceri non 
 potest? sed hoc uindicas, quod in se homines perpetrant, quia 
 etiam cum in te peccant, inpie faciunt in animas suas, et 
 mentitur iniquitas sibi siue corrumpendo ac peruertendo naturam 
 suam, quam tu fecisti et ordinasti, uel inmoderate utendo concessis 
 rebus uel in non concessa flagrando in eum usum, 
 qui est contra naturam; aut rei tenentur animo et uerbis 
 saeuientes aduersus te et aduersus stimulum calcitrantes, aut 
 cum diruptis limitibus humanae societatis laetantur audaces 
 priuatis conciliationibus aut diremptionibus, prout quidque delectauerit 
 aut offenderit. et ea fiunt, cum tu derelinqueris, 
 fons uitae, qui es unus et uerus creator et rector uniuersitatis, 
 et priuata superbia diligitur in parte, unum falsum. itaque 
 pietate humili reditur in te et purgas nos a consuetudine mala 
 et propitius es peccatis confitentium et exaudis gemitus conpeditorum 
 et soluis a uinculis, quae nobis fecimus, si iam non 
 erigamus aduersus te cornua falsae libertatis auaritia plus 
 habendi et damno totum amittendi, amplius amando proprium 
 nostrum quam te, omnium bonum.

Sed inter fiagitia et facinora et tam multas iniquitates 
 sunt peccato proficientium, quae bene indicantibus et

 

 
 
 
 uituperantibus ex regula perfectionis et laudantur spe frugis sicut herba 
 segetis. et sunt quaedam similia uel flagitio uel facinori et 
 non sunt peccata, quia nec te offendunt, dominum deum 
 nostrum, nec sociale consortium, cum conciliantur aliqua in 
 usum uitae congrua et tempori, et incertum est an libidine 
 habendi, aut puniuntur corrigendi studio potestate ordinata, et 
 incertum est an libidine nocendi. multa itaque facta, quae 
 hominibus inprobanda uiderentur, testimonio tuo adprobata sunt 
 et multa laudata ab hominibus te teste damnantur, cum saepe 
 se aliter habet species facti et aliter facientis animus atque 
 articulus occulti temporis. cum uero aliquid tu repente inusitatum 
 et inprouisum imperas, etiamsi hoc aliquando uetuisti, 
 quamuis causam imperii tui pro tempore occultes et quamuis 
 contra pactum sit aliquorum hominum societatis, quis dubitet 
 esse faciendum, quando ea iusta est societas hominum, quae 
 seruit tibi? sed beati qui te imperasse sciunt. fiunt enim 
 omnia a seruientibus tibi uel ad exhibendum, quod ad praesens 
 opus est, uel ad futura praenuntianda.

Haec ego nesciens inridebam illos sanctos seruos et 
 prophetas tuos. et quid agebam, cum inridebam eos, nisi ut 
 inriderer abs te sensim atque paulatim perductus ad eas nugas, 
 ut crederem ficum plorare, cum decerpitur, et matrem eius 
 arborem lacrimis lacteis? quam tamen ficum si comedisset 
 aliquis sanctus alieno sane, non suo scelere decerptam, misceret 
 uisceribus et anhelaret de illa angelos, inmo uero particulas

 
 
 
 dei gemendo in oratione atque ructando: quae particulae summi 
 et ueri dei ligatae fuissent in illo pomo, nisi electi sancti dente 
 ac uentre soluerentur. et credidi miser magis misericordiam 
 praestandam fructibus terrae quam hominibus, propter quos 
 nascerentur. si quis uero esuriens peteret, qui manichaeus non 
 esset, quasi capitali supplicio damnanda buccella uideretur, si 
 ei daretur.

Et misisti manum tuam ex alto et de hac profunda 
 caligine eruisti animam meam, cum pro me fleret ad te 
 mea mater, fidelis tua, amplius quam flent matres corporea 
 funera. uidebat enim illa mortem meam ex fide et spiritu, 
 quem habebat ex te, et exaudisti eam, domine. exaudisti eam 
 nec despexisti lacrimas eius, cum profluentes rigarent terram 
 sub oculis eius in omni loco orationis eius: exaudisti eam. 
 nam unde illud somnium, quo eam consolatus es, ut uiuere 
 mecum cederet et habere mecum eandem mensam in domo? 
 quod nolle coeperat auersans et detestans blasphemias erroris 
 mei. uidit enim se stantem in quadam regula lignea et uenientem 
 ad se iuuenem splendidum hilarem atque arridentem 
 sibi, cum illa esset maerens et maerore confecta. qui cum

 

 
 
 
 causas ab ea quaesisset maestitiae suae cotidianarumque lacrimarum 
 docendi, ut adsolet, non discendi gratia, atque illa 
 respondisset perditionem meam se plangere, iussisse illum, quo 
 secura esset, atque admonuisse, ut adtenderet et uideret, ubi 
 esset illa, ibi esse et me. quod illa ubi adtendit, uidit me 
 iuxta se in eadem regula stantem. unde hoc, nisi quia erant 
 aures tuae ad cor eius, o tu bone omnipotens, qui sic curas 
 unumquemque nostrum, tamquam solum cures, et sic omnes, 
 tamquam singulos?

Vnde illud etiam, quod cum mihi narrasset ipsum uisum et 
 ego ad id detrahere conarer, ut illa se potius non desperaret 
 futuram esse quod eram, continuo sine aliqua haesitatione: 
 "non" inquit; "non enim mihi dictum est: ubi ille, ibi et 
 tu, sed: ubi tu, ibi et ille." confiteor tibi, domine, recordationem 
 meam, quantum recolo, quod saepe non tacui, amplius 
 me isto per matrem responso tuo, quod tam uicina 
 interpretationis falsitate turbata non est et tam cito uidit quod 
 uidendum fuit, quod ego certe, antequam dixisset, non uideram, 
 etiam tum fuisse conmotum quam ipso somnio, quo feminae 
 piae gaudium tanto post futurum ad consolationem tunc praesentis 
 sollicitudinis tanto ante praedictum est. nam nouem 
 ferme anni secuti sunt, quibus ego in illo limo profundi ac 
 tenebris falsitatis, cum saepe surgere conarer et grauius alliderer, 
 uolutatus sum, cum tamen illa uidua casta, pia et sobria,

 
 
 
 quales amas, iam quidem spe alacrior, sed fletu et gemitu non 
 segnior, non desineret horis omnibus orationum suarum de me 
 plangere ad te, et intrabant in conspectum tuum preces 
 eius, et tamen dimittebus adhuc uolui et inuolui illa caligine.

. Et dedisti alterum responsum interim, quod recolo. 
 nam et multa praetereo, propter quod propero ad ea quae me 
 magis urguent confiteri tibi, et multa non memini. dedisti 
 ergo alterum per sacerdotem tuum, quendam episcopum nutritum 
 in ecclesia et exercitatum in libris tuis. quem cum 
 illa femina rogasset, ut dignaretur mecum conloqui et refellere 
 errores meos et dedocere me mala ac docere bona - faciebat 
 enim hoc, quos forte idoneos inuenisset - noluit ille, prudenter 
 sane, quantum sensi postea. respondit enim me adhuc esse 
 indocilem, et quod inflatus essem nouitate haeresis illius et 
 nonnullis quaestiunculis iam multos inperitos exagitassem, sicut 
 illa indicauerat ei. "sed" inquit "sine illum ibi. tantum 
 roga pro eo dominum: ipse legendo reperiet, quis ille sit 
 error et quanta inpietas." simul etiam narrauit se quoque 
 paruulum a seducta matre sua datum fuisse manichaeis et 
 omnes paene non legisse tantum uerum etiam scriptitasse 
 libros eorum sibique adparuisse nullo contra disputante et conuincente, 
 quam esset illa secta fugienda: itaque fugisse. quae 
 cum I ille dixisset atque illa nollet adquiescere, sed instaret

 

 
 
 
 magis deprecando et ubertim flendo, ut me uideret et mecum 
 dissereret, ille iam substomachans: "uade" inquit "a me; ita 
 uiuas, fieri non potest, ut filius istarum lacrimarum pereat." 
 quod illa ita se accepisse inter conloquia sua mecum saepe 
 recordabatur, ac si de caelo sonuisset.

Per idem tempus annorum nouem, ab undeuicensimo 
 anno aetatis meae usque ad duodetricensimum, seducebamur 
 et seducebamus falsi atque fallentes in uariis cupiditatibus 
 et palam per doctrinas, quas liberales uocant, occulte autem 
 falso nomine religionis, hic superbi, ibi superstitiosi, ubique 
 uani, hac popularis gloriae sectantes inanitatem usque ad 
 theatricos plausus et contentiosa carmina et agonem coronarum 
 faenearum et spectaculorum nugas et intemperantiam 
 libidinum, illae autem purgari nos ab istis sordibus expetentes, 
 cum eis, qui appellarentur electi et sancti, aiferremus escas, de

 

 
 
 
 quiljus nobis in officina aqualiculi sui fabricarent angelos et 
 deos, per quos liberaremur. et sectabar ista atque faciebam 
 cum amicis meis per me ac mecum deceptis. inrideant me 
 arrogantes et nondum salubriter prostrati et elisi a te, deus 
 meus, et ego tamen confitear tibi dedecora mea in laude tua. 
 sine me, oblielTo , et da mihi circuire praesenti memoria prae-, 
 teritos circuitus erroris mei et immolare tibi hostiam iubilationis. 
 quid enim sum ego mihi sine te nisi dux in praeceps? 
 aut quid smn , cum mihi bene est, nisi sugens lac tuum aut 
 fruons tc cibo, qui non corrumpitur? et quis homo est quilibet 
 homo, cum sit homo? sed inrideant nos fortes et potentes, 
 nos autem infirmi et inopes confiteamur tibi.

Docebam in illis annis artem rhetoricam et uictoriosam 
 loquacitatem uictus cupiditate uendebam. malebam tamen, 
 domine, tu scis, bonos habere discipulos, sicut appellantur boni, 
 et eos sine dolo docebam dolos, non quibus contra caput innocentis 
 agerent, sed aliquando pro capite nocentis. et, deus, 
 uidisti de longinquo lapsantem in lubrico et in multo fumo 
 sciiitillantem fidem meam, quam exhibebam in illo magisterio 
 diligentibus uanitatem et quaerentibus mendacium, socius 
 eorum. in illis annis unam habebam non eo quod legitimum

 

 
 
 
 \'uocatur coniugio cognitam, sed quam indagauerat uagus ardor 
 inops prudentiae; sed unam tamen, ei quoque seruans tori 
 fidem, in qua sane experirer exemplo meo, quid distaret inter 
 coniugalis placiti modum, quod foederatum esset generandi 
 gratia, et pactum libidinosi amoris, ubi proles etiam contra. 
 uotum nascitur, quamuis iam nata cogat se diligi.

Recolo etiam, cum mihi theatrici carminis certamen inire 
 placuisset, mandasse mihi nescio quem haruspicem, quid ei 
 dare uellem mercedis, ut uincerem, me autem foeda illa sacramenta 
 detestatum et abominatum respondisse, nec si corona 
 illa ita esset inmortaliter aurea, muscam pro uictoria mea 
 necari sinere. necaturus enim erat ille in sacrificiis suis animantia 
 et illis honoribus inuitaturus mihi suffragatura daemonia 
 uidebatur. sed hoc quoque malum non ex tua castitate repudiaui, 
 deus cordis mei. non enim amare te noueram, qui nisi. 
 fulgores corporeos cogitare non noueram. talibus enim figmentis 
 suspirans anima nonne fornicatur abs te et fidit in falsis 
 et pascit uentos? sed uidelicet sacrificari pro me nollem 
 daemonibus, quibus me illa superstitione ipse sacrificabam. 
 quid est enim aliud uentos pascere quam ipsos pascere, hoc 
 est errando eis esse uoluptati atque derisui?

Itaque illos planos, quos mathematicos uocant, plane 
 consulere non desistebam, quod quasi nullum eis esset sacrificium 
 et nullae preces ad aliquem spiritum ob diuinationem 
 dirigerentur. quod tamen christiana et uera pietas consequenter 
 repellit et damnat. bonum est enim confiteri tibi, domine, et 
 dicere: miserere mei: cura animam meam, quoniam 
 peccaui tibi, neque ad licentiam peccandi abuti indulgentia 
 tua, sed meminisse dominicae uocis: ecce sanus factus es; 
 iam noli peccare, ne quid tibi deterius contingat. 
 quam totam illi salubritatem interficere conantur, cum dicunt: 
 "de caelo tibi est ineuitabilis causa peccandi" et "V en us hoc 
 fecit aut Saturnus aut Mars," scilicet ut homo sine culpa sit, 
 caro et sanguis et superba putredo, culpandus sit autem caeli 
 ac siderum creator et ordinator. et quis est hic nisi deus 
 noster, suauitas et origo iustitiae, qui reddes unicuique secundum 
 opera eius et cor contritum et humiliatum 
 non spernis?

Erat eo tempore uir sagax, medicinae artis peritissimus atque 
 in ea nobilissimus, qui proconsul manu sua coronam illam 
 agonisticam inposuerat non sano capiti meo, sed non ut medicus. 
 nam illius morbi tu sanator, qui resistis superbis, 
 humilibus autem das gratiam. numquid tamen etiam per 
 illum senem defuisti mihi aut destitisti mederi animae meae? 
 quia enim factus ei eram familiarior et eius sermonibus —

 

 
 
 
 erant enim sine uerborum culta uiuacitate sententiarum iucundi 
 et graues — adsiduus et fixus inhaerebam, ubi cognouit et ex 
 conloquio meo libris genethliacorum esse me deditum, benigne 
 ac paterne monuit, ut eos abicerem neque curam et operam 
 rebus utilibus necessariam illi uanitati frustra inpenderem, 
 dicens ita se illa didicisse, ut eam professionem primis annis 
 aetatis suae deferre uoluisset, qua uitam degeret, et si Hippocraten 
 intellexisset, et illas utique litteras potuisse intellegere: 
 et tamen non ob aliam causam se postea illis relictis medicinam 
 adsecutum, nisi eas falsissimas conperisset et nollet uir grauis 
 decipiendis hominibus uictum quaerere. "at tu" inquit "quo 
 te in hominibus sustentas, rhetoricam tenes, hanc autem 
 fallaciam libero studio, non necessitate rei familiaris sectaris. 
 quo magis mihi te oportet de illa credere, qui eam tam 
 perfecte discere elaboraui, quam ex ea sola uiuere uolui." a 
 quo ego cum quaesissem, quae causa ergo faceret, ut multa 
 inde uera pronuntiarentur, respondit ille, ut potuit, sortem hoc 
 facere in rerum natura usquequaque diffusam. si enim de 
 paginis poetae cuiuspiam longe aliud canentis atque

 

 
 
 
 intendentis, cum forte quis consulit, mirabiliter consonus negotio 
 saepe uersus exiret, et mirandum non esse dicebat, si ex 
 anima humana superiore aliquo instinctu nesciente, quid in se 
 fieret, non arte, sed sorte sonaret aliquid, quod interrogantis 
 rebus factisque concineret.

Et hoc quidem ab illo uel per illum procurasti mihi, et 
 quid ipse postea per me ipsum quaererem, in memoria mea 
 deliniasti. tunc autem nec ipse nec carissimus Nebridius, 
 adulescens ualde bonus et ualde castus, inridens totum illud 
 diuinationis genus, persuadere mihi potuerunt, ut haec abicerem, 
 quoniam me amplius ipsorum auctorum mouebat auctoritas et 
 nullum certum quale quaerebam documentum adhuc inueneram, 
 quo mihi sine ambiguitate appareret, quae ab eis consultis 
 uera dicerentur, forte uel sorte, non arte inspectorum siderum 
 dici.

In illis annis, quo primum tempore in municipio, quo 
 natus sum, docere coeperam, conparaueram amicum societate 
 studiorum nimis carum, coaeuum mihi et conflorentem flore 
 adulescentiae. mecum puer creuerat et pariter in scholam 
 ieramus pariterque luseramus. sed nondum erat sic amicus, 
 quamquam ne tum quidem sic, uti est uera amicitia, quia non 
 est uera, nisi cum eam tu agglutinas inter haerentes sibi 
 caritate diffusa in cordibus nostris per spiritum sanctum,

 

 
 
 
 qui datus est nobis. sed tamen dulcis erat nobis, cocta 
 femore parilium studiorum. nam et a fide uera, quam non 
 germanitus et penitus adulescens tenebat, deflexeram eum in 
 superstitiosas fabellas et perniciosas, propter quas me plangebat 
 mater. mecum iam errabat in animo ille homo et non poterat 
 anima mea sine illo. et ecce tu inminens dorso fugitiuorum 
 tuorum, deus ultionum et fons misericordiarum simul, qui 
 conuertis nos ad te miris modis, ecce abstulisti hominem de 
 hac uita, cum uix expleuisset annum in amicitia mea, suaui 
 mihi super omnes suauitates illius uitae meae.

Quis laudes tuas enumerat unus in se uno, quas expertus 
 est? quid tunc fecisti, deus meus, et quam inuestigabilis 
 abyssus iudiciorum tuorum? cum enim laboraret ille febribus, 
 iacuit diu sine sensu in sudore laetali et, cum desperaretur, 
 baptizatus est nesciens me non curante et praesumente id 
 retinere potius animam eius quod a me acceperat, non quod 
 in nescientis corpore fiebat. longe autem aliter erat. nam recreatus 
 est et saluus factus, statimque, ut primo cum eo 
 loqui potui — potui autem mox, ut ille potuit, quando non 
 discedebam et nimis pendebamus ex inuicem — temtaui apud 
 illum inridere, tamquam et illo inrisuro mecum baptismum, 
 quem acceperat mente atque sensu absentissimus. sed tamen

 

 
 
 
 iam se accepisse didicerat. at ille ita me exhorruit ut inimicum 
 admonuitque mirabili et repentina libertate, ut, si amicus esse 
 uellem, talia sibi dicere desinerem. ego autem stupefactus 
 atque turbatus distuli omnes motus meos, ut conualesceret 
 prius essetque idoneus uiribus ualetudinis, cum quo agere 
 possem quod uellem. sed ille abreptus dementiae meae, ut 
 apud te seruaretur consolationi meae: post paucos dies me absente 
 repetitur febribus et defungitur.

Quo dolore contenebratum est cor meum et quidquid aspiciebam 
 mors erat. et erat mihi patria supplicium et paterna domus 
 mira infelicitas, et quidquid cum illo conmunicaueram, sine illo in 
 cruciatum inmanem uerterat. expetebant eum undique oculi mei, 
 et non dabatur; et oderam omnia, quod non haberent eum, nec 
 mihi iam dicere poterant: "ecce uenit", sicut cum ueniret, quando 
 absens erat. factus eram ipse mihi magna quaestio et interrogabam 
 animam meam, quare tristis esset et quare conturbaret 
 me ualde, et nihil nouerat respondere mihi. et si dicebam: 
 "spera in deum," iuste non obtemperabat, quia uerior erat et 
 melior homo, quem carissimum amiserat, quam phantasma, in

 

 
 
 
 quod sperare iubebatur. solas fletus erat dulcis mihi et successerat 
 amico meo in deliciis animi mei.

Et nunc, domine, iam illa transierunt et tempore lenitum 
 est uulnus meam. possumne audire abs te, qui ueritas es, et 
 admouere aurem cordis mei ori tuo, ut dicas mihi, cur fletus 
 dulcis sit miseris? an tu, quamuis ubique adsis, longe abiecisti 
 a te miseriam nostram, et tu in te manes, nos autem 
 in experimentis uoluimur? et tamen nisi ad aures tuas ploraremus, 
 nihil residui de spe nostra fieret. unde igitur suauis 
 fructus de amaritudine uitae carpitur gemere et flere et suspirare 
 et conqueri? an hoc ibi dulce est, quod speramus exaudire 
 te? recte istud in precibus, quia desiderium perueniendi habent. 
 num in dolore amissae rei et luctu, quo tunc operiebar? 
 neque enim sperabam reuiuescere illum aut hoc petebam lacrimis, 
 sed tantum dolebam et flebam. miser enim eram et 
 amiseram gaudium meam. an et fletus res amara est et prae 
 fastidio rerum, quibus prius fruebamur, et tunc, dum ab eis 
 abhorremus, delectat?

Quid autem ista loquor? non enim tempus quaerendi 
 nunc est, sed confitendi tibi. miser eram et miser est omnis 
 animus uinctus amicitia rerum mortalium et dilaniatur, cum 
 eas amittit, et tunc sentit miseriam, qua miser est et antequam 
 amittat eas. sic ego eram illo tempore et flebam amarissime 
 et requiescebam in amaritudine. ita miser eram et 
 habebam cariorem illo amico meo uitam ipsam miseram. nam 
 quamuis eam mutare uellem, nollem tamen amittere magis 
 quam illum et nescio an uellem uel pro illo, sicut de Oreste 
 et Pylade traditur, si non fingitur, qui uellent pro inuicem 
 simul mori, quia morte peius eis erat non simul uiuere. sed 
 in me nescio quis affectus nimis huic contrarius ortus erat et 
 taedium uiuendi erat in me grauissimum et moriendi metus. 
 credo, quo magis illum amabam, hoc magis mortem, quae mihi 
 eum abstulerat, tamquam atrocissimam inimicam oderam et 
 timebam et eam repente consumpturam omnes homines putabam, 
 quia illum potuit. sic eram omnino, memini. ecce cor 
 meum, deus meus, ecce intus; uide, quia memini, spes mea, 
 qui me mundas a talium affectionum inmunditia, dirigens oculos 
 meos ad te et euellens de laqueo pedes meos. mirabar 
 enim ceteros mortales uiuere, quia ille, quem quasi non moriturum 
 dilexeram, mortuus erat, et me magis, quia ille alter 
 eram, uiuere illo mortuo mirabar. bene quidam dixit de amico

 

 
 
 
 suo: dimidium animae suae. nam ego sensi animam meam 
 et animam illius uuam fuisse animam in duobus corporibus, 
 et ideo mihi horrori erat uita, quia nolebam dimidius uiuere, 
 et ideo forte mori metuebam, ne totus ille moreretur, quem 
 multum amaueram. 
 
 
 s o dementiam nescientem diligere homines humaniter!

o stultum hominem inmoderate humana patientem! quod ego 
 tunc eram. itaque aestuabam, suspirabam, flebam, turbabar, 
 nec requies erat nec consilium. portabam enim concisam et 
 cruentam animam meam inpatientem portari a me, et ubi eam 
 ponerem non inueniebam. non in amoenis nemoribus, non in 
 ludis atque cantibus nec in suaue olentibus locis nec in conuiuiis 
 apparatis nec in uoluptate cubilis et lecti, non denique 
 in libris atque carminibus adquiescebat. horrebant omnia et 
 ipsa lux, et quid quid non erat quod ille erat, inprobum et taediosum 
 erat praeter gemitum et lacrimas: nam in eis solis 
 aliquantula requies. ubi autem inde auferebatur anima mea, 
 onerabat me grandis sarcina miseriae. ad te, domine, leuanda 
 erat et curanda, sciebam, sed nec uolebam nec ualebam, eo 
 magis quod mihi non eras aliquid solidum et firmum, cum de 
 te cogitabam. non enim tu eras, sed uanum phantasma et 
 error meus erat deus meus. si conabar eam ibi ponere, ut

 

 
 
 
 requiesceret, per inane labebatur et iterum ruebat super me, 
 et ego mihi remanseram infelix locus, ubi nec esse possem 
 nec inde recedere. quo enim cor meum fugeret a corde meo ? 
 quo a me ipso fugerem? quo non me sequerer? et tamen 
 fugi de patria. minus enim eum quaerebant oculi mei, ubi 
 uidere non solebant, atque a Thagastensi oppido ueni Carthaginem.

Non uacant tempora nec otiose uoluuntur per sensus 
 nostros: faciunt in animo mira opera. ecce ueniebant et praeteribant 
 de die in diem et ueniendo et praetereundo inserebant 
 mihi spes alias et alias memorias et paulatim resarciebant me 
 pristinis generibus delectationum, quibus cedebat dolor meus 
 ille; sed succedebant non quidem dolores alii, causae tamen 
 aliorum dolorum. nam unde me facillime et in intima dolor 
 ille penetrauerat, nisi quia fuderam in harenam animam meam 
 diligendo moriturum acsi non moriturum? maxime quippe 
 me reparabant atque recreabant aliorum amicorum solacia, cum 
 quibus amabam quod postea amabam, et hoc erat ingens fabula 
 et longum mendacium, cuius adulterina confricatione corrumpebatur 
 mens nostra pruriens in auribus. sed illa mihi fabula 
 non moriebatur, si quis amicorum meorum moreretur. alia 
 erant, quae in eis amplius capiebant animum: conloqui et

 
 
 
 conridere et uicissim beniuole obsequi, simul legere libros dulciloquos, 
 simul nugari et simul honestari, dissentire interdum 
 sine odio tamquam ipse homo secum atque ipsa rarissima 
 dissensione condire consensiones plurimas, docere aliquid inuicem 
 aut discere ab inuicem, desiderare absentes cum molestia, 
 suscipere uenientes cum laetitia: his atque huius modi signis 
 a corde amantium et redamantium procedentibus per os, per 
 linguam, per oculos et mille motus gratissimos quasi fomitibus 
 flagrare animos et ex pluribus unum facere.

Hoc est, quod diligitur in amicis et sic diligitur, ut rea 
 sibi sit humana conscientia, si non amauerit redamantem aut 
 si amantem non redamauerit, nihil quaerens ex eius corpore 
 praeter indicia beniuolentiae. hinc ille luctus, si quis moriatur, 
 et tenebrae dolorum et uersa dulcedine in amaritudinem cor 
 madidum et ex amissa uita morientium mors uiuentium. beatus 
 qui amat te et amicum in te et inimicum propter te. solus 
 enim nullum carum amittit, cui omnes in illo cari, qui non 
 amittitur. et quis est iste nisi deus noster, deus, qui fecit 
 caelum et terram et inplet ea, quia inplendo ea fecit ea? 
 te nemo amittit, nisi qui dimittit, et quia dimittit, quo it aut 
 quo fugit nisi a te placido ad te iratum? nam ubi non inuenit 
 legem tuam in poena sua? et lex tua ueritas et 
 ueritas tu.

Deus uirtutum, conuerte nos et ostende faciem 
 tuam, et salui erimus. nam quoquouersum se uerterit anima 
 hominis, ad dolores figitur alibi praeterquam in te, tametsi 
 figitur in pulchris extra te et extra se. quae tamen nulla 
 essent, nisi essent abs te. quae oriuntur et occidunt et oriendo 
 quasi esse incipiunt et crescunt, ut perficiantur, et perfecta 
 senescunt et intereunt: et non omnia senescunt et omnia intereunt. 
 ergo cum oriuntur et tendunt esse, quo magis celeriter 
 crescunt, ut sint, eo magis festinant, ut non sint. sic est 
 modus eorum. tantum dedisti eis, quia partes sunt rerum, 
 quae non sunt omnes simul, sed decedendo ac succedendo 
 agunt omnes uniuersum, cuius partes sunt. ecce sic peragitur 
 et sermo noster per signa sonantia. non enim erit totus sermo, 
 si unum uerbum non decedat, cum sonuerit, partes suas, ut 
 succedat aliud. laudet te ex illis anima mea, deus, creator 
 omnium, sed non eis infigatur glutine amore per sensus corporis. 
 eunt enim quo ibant, ut non sint, et conscindunt eam desideriis 
 pestilentiosis, quoniam ipsa esse uult et requiescere amat 
 in eis, quae amat. in illis autem non est ubi, quia non stant: 
 fugiunt, et quis ea sequitur sensu carnis? aut quis ea conprehendit, 
 uel cum praesto sunt? tardus est enim sensus

 

 
 
 
 carnis, quoniam sensus carnis est: ipse est modus eius. sufficit 
 ad aliud, ad quod factus est, ad illud autem non sufficit, ut 
 teneat transcurrentia ab initio debito usque ad finem debitum. 
 in uerbo enim tuo, per quod creantur, ibi audiunt: "hinc et 
 huc usque."

Noli esse uana, anima mea, et obsurdescere in aure 
 cordis tumultu uanitatis tuae. audi et tu: uerbum ipsum. 
 clamat, ut redeas, et ibi est locus quietis inperturbabilis, ubi 
 non deseritur amor, si ipse non deserat. ecce illa discedunt, 
 ut alia succedant et omnibus suis partibus constet infima uniuersitas. 
 "numquid ego aliquo discedo?" ait uerbum dei. ibi 
 fige mansionem tuam, ibi conmenda quidquid inde habes, anima 
 mea, saltem fatigata fallaciis. ueritati conmenda quidquid tibi 
 est a ueritate, et non perdes aliquid, et reflorescent putria tua 
 et sanabuntur omnes languores tui et fluxa tua reformabuntur 
 et renouabuntur et constringentur ad te et non te deponent, 
 quo descendunt, sed stabunt tecum et permanebunt ad semper 
 stantem ac permanentem deum.

Vtquid peruersa sequeris carnem tuam? ipsa te sequatur 
 conuersam. quidquid per illam sentis, in parte est et ignoras 
 totum, cuius hae partes sunt, et delectant te tamen. sed si 
 ad totum conprehendendum esset idoneus sensus carnis tuae

 

 
 
 
 ac non et ipse in parte uniuersi accepisset pro tua poena 
 iustum modum, uelles, ut transiret quidquid existit in praesentia, 
 ut magis tibi omnia placerent. nam et quod loquimur, per 
 eundem sensum carnis audis et non uis utique stare syllabas, 
 sed transuolare, ut aliae ueniant et totum audias. ita semper 
 omnia, quibus unum aliquid constat, et non sunt omnia simul 
 ea, quibus constat: plus delectant omnia quam singula, si possint 
 sentiri omnia. sed longe his melior qui fecit omnia, et 
 ipse est deus noster, et non discedit, quia nec succeditur ei.

Si placent corpora, deum ex illis lauda et in artificem 
 eorum retorque amorem, ne in his, quae tibi placent, tu displiceas . 
 si placent animae, in deo amentur, quia et ipsae 
 mutabiles sunt et illo fixae stabiliuntur: alioquin irent et perirent. 
 in illo ergo amentur, et rape ad eum tecum quas potes 
 et dic eis: "hunc amemus: ipse fecit haec et non est longe." 
 non enim fecit atque abiit, sed ex illo in illo sunt. ecce 
 ubi est, ubi sapit ueritas? intimus cordi est, sed cor errauit 
 ab eo. redite, praeuaricatores, ad cor et inhaerete 
 illi, qui fecit uos. state cum eo et stabitis, requiescite in eo 
 et quieti eritis. quo itis in aspera? quo itis? bonum, quod 
 amatis, ab illo est: sed quantum est ad illum, bonum est et 
 suaue; sed amarum erit iuste, quia iniuste amatur deserto illo 
 quidquid ab illo est. quo uobis adhuc et adhuc ambulare

 

 
 
 
 uias difficiles et laboriosas? non est requies, ubi quaeritis 
 eam. quaerite quod quaeritis, sed ibi non est, ubi quaeritis. 
 beatam uitam quaeritis in regione mortis: non est illic. quomodo 
 enim beata uita, ubi nec uita?

Et descendit huc ipsa uita nostra et tulit mortem nostram 
 et occidit eam de abundantia uitae suae et tonuit clamans, ut 
 redeamus hinc ad eum in illud secretum, unde processit ad 
 nos in ipsum primum uirginalem uterum, ubi ei nupsit humana 
 creatura, caro mortalis, ne semper mortalis; et inde uelut 
 sponsus procedens de thalamo suo exultauit ut gigans 
 ad currendam uiam. non enim tardauit, sed cucurrit clamans 
 dictis, factis, morte, uita, descensu, ascensu, clamans,, 
 ut redeamus ad eum. et discessit ab oculis, ut redeamus ad 
 cor et inueniamus eum. abscessit enim et ecce hic est. noluit 
 nobiscum diu esse et non reliquit nos. illuc enim abscessit, 
 unde numquam recessit, quia mundus per eum factus est 
 et in hoc mundo erat et uenit in hunc mundum peccatores 
 saluos facere. cui confitetur anima mea, et sanat eam,. 
 quoniam peccauit illi. fili hominum, quo usque graues 
 corde? numquid et post descensum uitae non uultis ascendere 
 et uiuere? sed quo ascenditis, quando in alto estis et posuistis 
 in caelo os uestrum? descendite, ut ascendatis et ascendatis

 

 
 
 
 ad deam. cecidistis enim ascendendo contra deam. dic eis 
 ista, ut plorent in conualle plorationis, et sic eos rape 
 tecum ad deum, quia de spiritu eius haec dicis eis, si dicis 
 ardens igne caritatis.

Haec tunc non noueram et amabam pulchra inferiora 
 et ibam in profundum et dicebam amicis meis: "num amamus 
 aliquid nisi pulchrum? quid est ergo pulchrum? et quid est 
 pulchritudo? quid est quod nos allicit et conciliat rebus, quas 
 amamus? nisi enim esset in eis decus et species, nullo modo 
 nos ad se mouerent." et animaduertebam et uidebam in ipsis 
 corporibus aliud esse quasi totum et ideo pulchrum, aliud 
 autem, quod ideo deceret, quoniam apte accommodaretur alicui, 
 sicut pars corporis ad uniuersum suum aut calciamentum ad 
 pedem et similia. et ista consideratio scaturriit in animo 
 meo ex intimo corde meo, et scripsi libros "de pulchro et apto", 
 puto, duos aut tres; tu scis, deus: nam excidit mihi. non enim 
 habemus eos, sed aberrauerunt a nobis nescio quomodo.

Quid est autem, quod me mouit, domine deus meus, 
 ut ad Hierium, Romanae urbis oratorem, scriberem illos libros? 
 quem non noueram facie, sed amaueram hominem ex doctrinae 
 fama, quae illi clara erat, et quaedam uerba eius audieram,

 

 
 
 
 et placuerant mihi. sed magis quia placebat aliis et eum efferebant 
 laudibus stupentes, quod ex homine Syro, docto prius 
 graecae facundiae, post in latina etiam dictor mirabilis extitisset 
 et esset scientissimus rerum ad studium sapientiae pertinentium, 
 mihi placebat. laudabatur homo et amabatur absens. 
 utrumnam ab ore laudantis intrat in cor audientis amor ille? 
 absit; sed ex amante alio accenditur alius. hinc enim amatur 
 qui laudatur, dum non fallaci corde laudatoris praedicari creditur, 
 id est cum amans eum laudat.

Sic enim tunc amabam homines ex hominum iudicio; non 
 enim ex tuo, deus meus, in quo nemo fallitur. sed tamen 
 cur non sicut auriga nobilis, sicut uenator studiis popularibus 
 diffamatus, sed longe aliter et grauiter et ita, quemadmodum 
 et me laudari uellem? non autem uellem ita laudari et amari 
 me ut histriones, quamquam eos et ipse laudarem et amarem, 
 sed eligens latere quam ita notus esse et uel haberi odio 
 quam sic amari. ubi distribuuntur ista pondera uariorum et 
 diuersorum amorum in anima una? quid est, quod amo in 
 alio, quod rursus nisi odissem, non a me detestarer et repellerem, 
 cum sit uterque nostrum homo? non enim sicut equus 
 bonus amatur ab eo qui nollet hoc esse, etiamsi posset, hoc 
 et de histrione dicendum est, qui naturae nostrae socius est. 
 ergone amo in homine quod odi esse, cum sim homo? grande 
 profundum est ipse homo, cuius etiam capillos tu, domine,

 

 

 

 
 
 
 numeratos habes et non minuuntur in te: et tamen capilli 
 eius magis numerabiles quam affectus eius et motus cordis 
 eius.

At ille rhetor ex eo erat genere, quem sic amabam, ut esse 
 me uellem talem; et errabam tyfo et circumferebar omni 
 uento et nimis occulte gubernabar abs te. et unde scio et 
 unde certus confiteor tibi, quod illum in amore laudantium 
 magis amaueram quam in rebus ipsis, de quibus laudabatur? 
 quia si non laudatum uituperarent eum idem ipsi et uituperando 
 atque spernendo ea ipsa narrarent, non accenderer in 
 eo et non excitarer, et certe res non aliae forent nec homo 
 ipse alius, sed tantummodo alius affectus narrantium. ecce ubi 
 iacet anima infirma nondum haerens soliditati ueritatis. sicut 
 aurae linguarum flauerint a pectoribus opinantium, ita fertur 
 et uertitur, torquetur ac retorquetur, et obnubilatur ei lumen 
 et non cernitur ueritas. et ecce est ante nos. et magnum 
 quiddam mihi erat, si sermo meus et studia mea illi uiro innotescerent: 
 quae si probaret, flagrarem magis; si autem inprobaret, 
 sauciaretur cor nanum et inane soliditatis tuae. et 
 tamen pulchrum illud atque aptum, unde ad eum scripseram, 
 libenter animo uersabam ob os contemplationis meae et nullo 
 conlaudatore mirabar.

Sed tantae rei cardinem in arte tua nondum uidebam, 
 omnipotens, qui facis mirabilia solus, et ibat animus meus 
 per formas corporeas et pulchrum, quod per se ipsum, aptum 
 autem, quod ad aliquid adconmodatum deceret, definiebam et 
 distinguebam et exemplis corporeis adstruebam. et conuerti 
 me ad animi naturam et non me sinebat falsa opinio, quam 
 de spiritalibus habebam, uerum cernere. et inruebat in oculos 
 ipsa uis ueri et auertebam palpitantem mentem ab incorporea 
 re ad liniamenta et colores et tumentes magnitudines et, quia 
 non poteram ea uidere in animo, putabam me non posse uidere 
 animum meum. et cum in uirtute pacem amarem, in 
 uitiositate autem odissem discordiam, in illa unitatem, in ista\' 
 quandam diuisionem notabam, inque illa unitate mens rationalis 
 et natura ueritatis ac summi boni mihi esse uidebatur, 
 in ista uero diuisione inrationalis uitae nescio quam substantiam 
 et naturam summi mali, quae non solum esset substantia, 
 sed omnino uita esset et tamen abs te non esset, deus meus, 
 ex quo sunt omnia, miser opinabar. et illam monadem appellabam 
 tamquam sine ullo sexu mentem, hanc uero dyadem, 
 iram in facinoribus, libidinem in flagitiis, nesciens quid loquerer. 
 non enim noueram neque didiceram nec ullam substantiam 
 malum esse nec ipsam mentem nostram summum 
 atque inconmutabile bonum.

Sicut enim facinora sunt, si uitiosus est ille animi motus, 
 in quo est impetus, et se iactat insolenter ac turbide, et flagitia, 
 si est inmoderata illa animae affectio, qua carnales hauriuntur 
 uoluptates, ita errores et falsae opiniones uitam contaminant, 
 si rationalis mens ipsa uitiosa est. qualis in me tunc erat 
 nesciente alio lumine illam inlustrandam esse, ut sit particeps 
 ueritatis, quia non est ipsa natura ueritatis, quoniam tu inluminabis 
 lucernam meam, domine; deus meus, inluminabis 
 tenebras meas, et de plenitudine tua omnes 
 nos accepimus. es enim tu lumen uerum, quod inluminat 
 omnem hominem uenientem in hunc mundum, 
 quia in te non est transmutatio nec momenti obumbratio.

Sed ego conabar ad te et repellebar abs te, ut saperem 
 mortem, quoniam superbis resistis. quid autem superbius, 
 quam ut assererem mira dementia me id esse naturaliter, quod 
 tu es? cum enim ego essem mutabilis et eo mihi manifestum 
 esset, quod utique ideo sapiens esse cupiebam, ut ex deteriore 
 melior fierem, malebam tamen etiam te opinari mutabilem 
 quam me non hoc esse, quod tu es. itaque repellebar et resistebus 
 uentosae ceruici meae et imaginabar formas corporeas 
 et caro carnem accusabam et spiritus ambulans non reuertebar 
 ad te et ambulando ambulabam in ea, quae non sunt 
 neque in te neque in me neque in corpore neque mihi

 

 
 
 
 creabantur a ueritate tua, sed a mea uanitate fingebantur ex corpore, 
 et dicebam paruulis fidelibus tuis, ciuibus meis, a quibus 
 nesciens exulabam, dicebam illis garrulus et ineptus: "cur ergo 
 errat anima, quam fecit deus?" et mihi nolebam dici: "cur ergo 
 errat deus?" et contendebam magis inconmutabilem tuam substantiam 
 coactam errare quam meam mutabilem sponte deuiasse 
 et poena errare confitebar.

Et eram aetate annorum fortasse uiginti sex aut septem, 
 cum illa uolumina scripsi, uoluens apud me corporalia figmenta 
 obstrepentia cordis mei auribus, quas intendebam, dulcis 
 ueritas, in interiorem melodiam tuam, cogitans de pulchro et 
 apto et stare cupiens et audire te et gaudio gaudere 
 propter uocem sponsi, et non poteram, quia uocibus erroris 
 mei rapiebar foras et pondere superbiae meae in ima decidebam. 
 non enim dabas auditui meo gaudium et laetitiam, 
 aut exultabant ossa, quae humiliata non erant.

Et quid mihi proderat, quod annos natus ferme uiginti, 
 cum in manus meas uenissent Aristotelica quaedam, quas 
 appellant decem categorias — quarum nomine, cum eas rhetor 
 Carthaginiensis, magister meus, buccis tyfo crepantibus conmemoraret 
 et alii qui docti habebantur, tamquam in nescio 
 quid magnum et diuinum suspensus inhiabam — legi eas solus

 

 
 
 
 et intellexi? quas cum contulissem cum eis, qui se dicebant 
 uix eas magistris eruditissimis non loquentibus tantam, sed 
 multa in puluere depingentibus intellexisse, nihil inde aliud 
 mihi dicere potuerunt, quam ego solus apud me ipsum legens 
 cognoueram; et satis aperte mihi uidebantur loquentes de substantiis, 
 sicuti est homo, et quae in illis essent, sicuti est 
 figura hominis, qualis sit et statura, quot pedum sit, aut cognatio, 
 cuius frater sit, aut ubi sit constitutus aut quando 
 natus, aut stet an sedeat aut calciatus uel armatus sit aut 
 aliquid faciat aut patiatur aliquid, et quaecumque in his nouem 
 generibus, quorum exempli gratia quaedam posui, uel in ipso 
 substantiae genere innumerabilia reperiuntur.

Quid hoc mihi proderat, quando et oberat, cum etiam te, 
 deus meus, mirabiliter simplicem atque inconmutabilem , illis 
 decem praedicamentis putans quidquid esset omnino conprehensum, 
 sic intellegere conarer, quasi et tu subiectum esses magnitudini 
 tuae aut pulchritudini, ut illa essent in te quasi in subiecto 
 sicut in corpore, cum tua magnitudo et tua pulchritudo tu ipse 
 sis, corpus autem non eo sit magnum et pulchrum, quo corpus 
 est, quia etsi minus magnum et minus pulchrum esset, nihilominus 
 corpus esset. falsitas enim erat, quam de te cogitabam, 
 non ueritas, et figmenta miseriae meae, non firmamenta beatitudinis 
 tuae. iusseras enim et ita fiebat in me, ut terra spinas et 
 tribolos pareret mihi et cum labore peruenirem ad panem meum.

Et quid mihi proderat, quod omnes libros artium, quas liberales 
 uocant, tunc nequissimus malarum cupiditatum seruus 
 per me ipsum legi et intellexi, quoscumque legere potui? et 
 gaudebam in eis et nesciebam, unde esset quidquid ibi uerum 
 et certum esset. dorsum enim habebam ad lumen et ad ea, 
 quae inluminantur, faciem: unde ipsa facies mea, qua inluminata 
 cernebam, non inluminabatur . quidquid de arte loquendi 
 et disserendi, quidquid de dimensionibus figurarum et de musicis 
 et de numeris sine magna difficultate nullo hominum tradente 
 intellexi, scis tu, domine deus meus, quia et celeritas 
 intellegendi et dispiciendi acumen donum tuum est. sed non 
 inde sacrificabam tibi. itaque mihi non ad usum, sed ad perniciem 
 magis ualebat, quia tam bonam partem substantiae 
 meae sategi habere in potestate et fortitudinem meam non 
 ad te custodiebam, sed profectus sum abs te in longinquam 
 regionem, ut eam dissiparem in meretrices cupiditates. 
 nam quid mihi proderat bona res non utenti bene? non 
 enim sentiebam illas artes etiam ab studiosis et ingeniosis difficillime 
 intellegi, nisi cum eis eadem conabar exponere et 
 erat ille excellentissimus in eis, qui me exponentem non tardius 
 sequeretur.

Sed quid mihi hoc proderat putanti, quod tu, domine deus 
 ueritas, corpus esses lucidum et inmensum et ego frustum de 
 illo corpore? nimia peruersitas! sed sic eram nec erubesco,

 

 
 
 
 deus meus, confiteri tibi in me misericordias tuas et inuocare 
 te, qui non erubui tunc profiteri hominibus blasphemias meas 
 et latrare aduersum te. quid ergo tunc mihi proderat ingenium 
 per illas doctrinas agile et nullo adminiculo humani 
 magisterii tot nodosissimi libri enodati, cum deformiter et sacrilega 
 turpitudine in doctrina pietatis errarem? aut quid tantum 
 oberat paruulis tuis longe tardius ingenium, cum a te longe 
 non recederent, ut in nido ecclesiae tuae tuti plumescerent et 
 alas caritatis alimento sanae fidei nutrirent?s o domine deus 
 noster, in uelamento alarum tuarum speremus et protege 
 nos et porta nos. tu portabis, tu portabis et paruulos et 
 usque ad canos tu portabis, quoniam firmitas nostra quando 
 tu es, tunc est firmitas, cum autem nostra est, infirmitas est. 
 uiuit apud te semper bonum nostrum, et quia inde auersi 
 sumus, peruersi sumus. reuertamur iam, domine, ut non euertamur, 
 quia uiuit apud te sine ullo defectu bonum nostrum, 
 quod tu ipse es, et non timemus, ne non sit quo redeamus, 
 quia nos inde ruimus; nobis autem absentibus non ruit domus 
 nostra, aeternitas tua.

Accipe sacrificium confessionum mearum de manu linguae 
 meae, quam formasti et excitasti, ut confiteatur nomini tuo, 
 et sana omnia ossa mea, et dicant: domine, quis similis 
 tibi? neque enim docet te, quid in se agatur, qui tibi confitetur, 
 quia oculum tuum non excludit cor clausum nec manum 
 tuam repellit duritia hominum, sed soluis eam, cum uoles, 
 aut miserans aut uindicans, et non est qui se abscondat 
 a calore tuo. sed te laudet anima mea, ut amet te, et confiteatur 
 tibi miserationes tuas, ut laudet te. non cessat nec 
 tacet laudes tuas uniuersa creatura tua nec spiritus omnis 
 hominis per os conuersum ad te nec animalia nec corporalia 
 per os considerantium ea, ut exsurgat in te a lassitudine anima 
 nostra innitens eis, quae fecisti, et adtransiens ad te, qui fecisti 
 haec mirabiliter: et ibi refectio et uera fortitudo.

Eant et fugiant a te inquieti iniqui. et tu uides eos et 
 distinguis umbras, et ecce pulchra sunt cum eis omnia et ipsi 
 turpes sunt. et quid nocuerunt tibi? aut in quo imperium 
 tuum dehonestauerunt a caelis usque in nouissima iustum et 
 integrum? quo enim fugerunt, cum fugerent a facie tua.? aut 
 ubi tu non inuenis eos? sed fugerunt, ut non uiderent te uidentem 
 se atque excaecati in te offenderent — quia non

 

 
 
 
 deseris aliquid eorum, quae fecisti — in te offenderent iniusti 
 et iuste negarentur, subtrahentes se lenitati tuae et offendentes 
 in rectitudinem tuam et cadentes in asperitatem tuam. uidelicet 
 nesciunt, quod ubique sis, quem nullus circuminscribit 
 locus, et solus es praesens etiam his, qui longe fiunt a te. 
 conuertantur ergo et quaerant te, quia non, sicut ipsi deseruerunt 
 creatorem suum, ita tu deseruisti creaturam tuam. 
 ipsi conuertantur, et ecce ibi es in corde eorum, in corde confitentium 
 tibi et proicientium se in te et plorantium in sinu 
 tuo post uias suas difficiles: et tu facilis tergens lacrimas eorum, 
 et magis plorant et gaudent in fletibus, quoniam tu, 
 domine, non aliquis homo, caro et sanguis, sed tu, domine, 
 qui fecisti, reficis et consolaris eos. et ubi ego eram, quando 
 te quaerebam? et tu eras ante me, ego autem et a me discesseram 
 nec me inueniebam: quanto minus te!

Proloquor in conspectu dei mei annum illum undetricensimum 
 aetatis meae. iam uenerat Carthaginem quidam 
 manichaeorum episcopus, Faustus nomine, magnus laqueus 
 diaboli, et multi inplicabantur in eo per inlecebram suauiloquentiae. 
 quam ego iam tametsi laudabam, discernebam tamen 
 a ueritate rerum, quarum discernendarum auidus eram, nec 
 quali uasculo sermonis, sed quid mihi scientiae comedendum

 
 
 
 adponeret nominatas apud eos ille Faustus intuebar. fama 
 enim de illo praelocuta mihi erat, quod esset honestarum omnium 
 doctrinarum peritissimus et adprime disciplinis liberalibus 
 eruditus. et quoniam multa philosophorum legeram memoriaeque 
 mandata retinebam, ex eis quaedam conparabam illis 
 manichaeorum longis fabulis, et mihi probabiliora ista uidebantur, 
 quae dixerunt illi, qui tantum potuerunt ualere, 
 ut possent aestimare saeculum, quamquam eius dominum 
 minime inuenerint. quoniam magnus es, domine, et 
 humilia respicis, excelsa autem a longe agnoscis nec 
 propinquas nisi obtritis corde nec inueniris a superbis, nec 
 si illi curiosa peritia numerent stellas et harenam et dimetiantur 
 sidereas plagas et uestigent uias astrorum.

Mente sua enim quaerunt ista et ingenio, quod tu dedisti 
 eis, et multa inuenerunt et praenuntiauerunt ante multos annos, 
 defectus luminarium solis et lunae, quo die, qua hora, quanta 
 ex parte futuri essent, et non eos fefellit numeras. et ita 
 factum est, ut praenuntiauerunt , et scripserunt regulas indagatas 
 et leguntur hodie atque ex eis praenuntiatur, quo anno 
 et quo mense anni et quo die mensis et qua hora diei et 
 quota parte luminis sui defectura sit luna uel sol: et ita fiet, 
 ut praenuntiatur. et mirantur haec homines et stupent qui 
 nesciunt ea, et exultant atque extolluntur qui sciunt, et per

 

 
 
 
 inpiam superbiam recedentes et deficientes a lumine tuo tanto 
 ante solis defectum futurum praeuident et in praesentia suum 
 non uident - non enim religiose quaerunt, unde habeant ingenium, 
 quo ista quaerunt — et inuenientes, quia tu fecisti 
 eos, non ipsi se dant tibi, se ut serues quod fecisti, et quales 
 se ipsi fecerant occidunt se tibi et trucidant exaltationes suas 
 sicut uolatilia et curiositates suas sicut pisces maris, quibus 
 perambulant secretas semitas abyssi, et luxurias suas sicut 
 pecora campi, ut tu, deus, ignis edax consumas mortuas 
 curas eorum recreans eos immortaliter.

Sed non nouerunt uiam, uerbum tuum, per quod fecisti ea 
 quae numerant et ipsos qui numerant et sensum, quo cernunt 
 quae numerant, et mentem, de qua numerant; et sapientiae 
 tuae non est numerus. ipse autem unigenitus factus est 
 nobis sapientia et iustitia et sanctificatio et numeratus 
 est inter nos et soluit tributum Caesari. non nouerunt hanc 
 uiam, qua descendant ad illum a se et per eum ascendant ad 
 eum. non nouerunt hanc uiam et putant se excelsos esse cum 
 sideribus et lucidos, et ecce ruerunt in terram, etobscuratum 
 est insipiens cor eorum. et multa uera de creatura dicunt 
 et ueritatem, creaturae artificem, non pie quaerunt et ideo non I 
 inueniunt, aut si inueniunt, cognoscentes deum non sicut ;

 

 
 
 
 deum honorant aut gratias agunt et euanescunt in cogitationibus 
 suis et dicunt se esse sapientes sibi tribuendo 
 quae tua sunt, ac per hoc student peruersissima caecitate etiam 
 tibi tribuere quae sua sunt, mendacia scilicet in te conferentes, 
 qui ueritas es, et inmutantes gloriam incorrupti dei in 
 similitudinem imaginis corruptibilis hominis et uolucrum 
 et quadrupedum et serpentium, et conuertunt ueritatem 
 tuam in mendacium et colunt et seruiunt creaturae 
 potius quam creatori.

Multa tamen ab eis ex ipsa creatura uera dicta retinebam, 
 et occurrebat mihi ratio per numeros et ordinem temporum 
 et uisibiles attestationes siderum et conferebam cum dictis 
 Manichaei, quae de his rebus multa scripsit copiosissime delirans, 
 et non mihi occurrebat ratio nec solistitiorum et aequinoctiorum 
 nec defectuum luminarium nec quidquid tale in 
 libris saecularis sapientiae didiceram. ibi autem credere iubebar, 
 et ad illas rationes numeris et oculis meis exploratas 
 non occurrebat et longe diuersum erat.

Numquid, domine deus ueritatis, quisquis nouit ista, 
 iam placet tibi? infelix enim homo, qui scit illa omnia, te 
 autem nescit; beatus autem, qui te scit, etiamsi illa nesciat. 
 qui uero et te et illa nouit, non propter illa beatior, sed 
 propter te solum beatus est, si cognoscens te sicut te glorificet 
 et gratias agat et non euanescat in cogitationibus suis.

 

 
 
 
 sicut enim melior, qui nouit possidere arborem et de usu eius 
 tibi gratias agit, quamuis nesciat uel quot cubitis alta sit uel 
 quanta latitudine diffusa, quam ille, qui eam metitur et omnes 
 ramos eius numerat et neque possidet eam neque creatorem 
 eius nouit aut diligit, sic fidelis homo, cuius totus 
 mundus diuitiarum est et quasi nihil habens omnia possidet 
 inhaerendo tibi, cui seruiunt omnia, quamuis nec saltem septentrionum 
 gyros nouerit, dubitare stultum est, quin utique 
 melior sit quam mensor caeli et numerator siderum et pensor 
 elementorum et neglegens tui, qui omnia in mensura et 
 numero et pondere disposuisti.

Sed tamen quis quaerebat manichaeum nescio quem 
 etiam ista scribere, sine quorum peritia pietas disci poterat? 
 dixisti enim homini: ecce pietas est sapientia. quam ille 
 ignorare posset, etiamsi ista perfecte nosset: ista uero quia 
 non nouerat, impudentissime audens docere, prorsus illam nosse 
 non posset. uanitas est enim mundana ista etiam nota profiteri, 
 pietas autem tibi confiteri. unde ille deuius ad hoc ista 
 multum locutus est, ut conuictus ab eis, qui ista uere didicissent, 
 quis esset eius sensus in ceteris, quae abditiora sunt, 
 manifeste cognosceretur. non enim parui se aestimari noluit, 
 sed spiritum sanctum, consolatorem et ditatorem fidelium tuorum, 
 auctoritate plenaria personaliter in se esse persuadere 
 conatus est. itaque cum de caelo ac stellis et de solis. ac

 

 
 
 
 lunae motibus falsa dixisse comprehenderetur, quamuis ad 
 doctrinam religionis ista non pertineant, tamen ausus eius sacrilegos 
 fuisse satis emineret, cum ea non solam ignorata, sed 
 etiam falsa tam uesana superbiae uanitate diceret, ut ea tamquam 
 diuinae personae tribuere sibi niteretur.

Cum enim audio christianum aliquem fratrem illum aut illum 
 ista nescientem et aliud pro alio sentientem, patienter intueor 
 opinantem hominem nec illi obesse uideo, cum de te, domine 
 creator omnium, non credat indigna, si forte situs et habitus 
 creaturae corporalis ignoret. obest autem, si hoc ad ipsam 
 doctrinae pietatis formam pertinere arbitretur et pertinacius 
 affirmare audeat quod ignorat. sed etiam talis infirmitas in 
 fidei cunabulis a caritate matre sustinetur, donec assurgat 
 nouus homo in uirum perfectum et circumferri non possit 
 omni uento doctrinae. in illo autem, qui doctor, qui 
 auctor, qui dux et princeps eorum, quibus illa suaderet, ita 
 fieri ausus est, ut qui eum sequerentur non quemlibet hominem, 
 sed spirithm tuum sanctum se sequi arbitrarentur, 
 quis tantam dementiam, sicubi falsa dixisse conuinceretur, non 
 detestandam longeque abiciendam esse indicaret? sed tamen 
 nondum liquido conpereram, utrum etiam secundum eius uerba 
 uicissitudines longiorum et breuiorum dierum atque noctium et 
 ipsius noctis et diei et deliquia luminum et si quid eius modi in 
 aliis libris legeram, posset exponi, ut, si forte posset, incertum

 

 
 
 
 mihi fieret, utrum ita se res haberet an ita, sed ad fidem 
 meam illius auctoritatem propter creditam sanctitatem praeponerem.

Et per annos ferme ipsos nouem, quibus eos animo 
 uagabundus audiui, nimis extento desiderio uenturum expectabam 
 istum Faustum. ceteri enim eorum, in quos forte incurrissem, 
 qui talium rerum quaestionibus a me obiectis deficiebant, illum 
 mihi promittebant, cuius aduentu conlatoque conloquio facillime 
 mihi haec et si qua forte maiora quaererem enodatissime expedirentur. 
 ergo ubi uenit, expertus sum hominem gratum et 
 iucundum uerbis et ea ipsa, quae illi solent dicere, multo 
 suauius garrientem. sed quid ad meam sitim pretiosorum poculorum 
 decentissimus ministrator? iam rebus talibus satiatae 
 erant aures meae, nec ideo mihi meliora uidebantur, quia 
 melius dicebantur, nec ideo uera, quia diserta, nec ideo sapiens 
 anima, quia uultus congruus et decorum eloquium. illi autem, 
 qui eum mihi promittebant, non boni rerum existimatores erant, 
 et ideo illis uidebatur prudens et sapiens, quia delectabat eos 
 loquens. sensi autem aliud genus hominum etiam ueritatem 
 habere suspectam et ei nolle adquiescere, si comto atque uberi 
 sermone promeretur. me autem iam docueras, deus meus, 
 miris et occultis modis, et propterea credo, quod tu me docueris, 
 quoniam uerum est nec quisquam praeter te alius doctor est 
 ueri, ubicumque et undecumque claruerit. iam ergo abs te 
 didiceram nec eo debere uideri aliquid uerum dici, quia

 
 
 
 eloquenter dicitur, nec eo falsum, quia inconposite sonant signa 
 labiorum; rursus nec ideo uerum, quia inpolite enuntiatur, nec 
 ideo falsum, quia splendidus sermo est, sed perinde esse sapientiam 
 et stultitiam, sicut sunt cibi utiles et inutiles, uerbis 
 autem ornatis et inornatis sicut uasis urbanis et rusticanis 
 utrosque cibos posse ministrari.

Igitur auiditas mea, qua illam tanto tempore expectaueram 
 hominem, delectabatur quidem motu affectuque disputantis et 
 uerbis congruentibus atque ad uestiendas sententias facile occurrentibus. 
 delectabar autem et cum multis uel etiam prae 
 multis laudabam ac ferebam; sed moleste habebam, quod in 
 coetu audientium non sinerer ingerere illi et partiri cum eo 
 curas quaestionum mearum conferendo familiariter et accipiendo 
 ac reddendo sermonem. quod ubi potui et aures eius cum 
 familiaribus meis eoque tempore occupare coepi, quo non dedeceret 
 alternis disserere, et protuli quaedam, quae me monebant, 
 expertus sum prius hominem expertem liberalium disciplinarum 
 nisi grammaticae atque eius ipsius usitato modo. 
 et quia legerat aliquas Tullianas orationes et paucissimos Senecae 
 libros et nonnulla poetarum et suae sectae si qua uolumina 
 latine atque conposite conscripta erant, et quia aderat cotidiana 
 sermocinandi exercitatio, inde suppetebat eloquium, quod 
 fiebat acceptius magisque seductorium moderamine ingenii et

 

 

 
 
 
 quodam lepore naturali. itane est, ut recolo, domine deus meus, 
 arbiter conscientiae meae? coram te cor meum et recordatio 
 mea, qui mecum tunc agebas abdito secreto prouidentiae tuae 
 et inhonestos errores meos iam conuertebus ante faciem 
 meam, ut uiderem et odissem.

Nam posteaquam ille mihi inperitus earum artium, 
 quibus eum excellere putaueram, satis apparuit, desperare coepi 
 posse mihi eum illa, quae me mouebant, aperire atque dissoluere; 
 quorum quidem ignarus posset ueritatem tenere pietatis, 
 sed si manichaeus non esset. libri quippe eorum pleni 
 sunt longissimis fabulis de caelo et de sideribus et sole et luna: 
 quae mihi eum, quod utique cupiebam, conlatis numerorum 
 rationibus, quas alibi ego legeram, utrum potius ita essent, ut 
 Manichaei libris continebatur, an certe uel par etiam inde 
 ratio redderetur, subtiliter explicare posse iam non arbitrabar. 
 quae tamen ubi consideranda et discutienda protuli, modeste 
 sane ille nec ausus est subire ipsam sarcinam. nouerat enim 
 se ista non nosse nec eum puduit confiteri. non erat de talibus, 
 quales multos loquaces passus eram, conantes ea me 
 docere et dicentes nihil. iste uero cor habebat, etsi non rectum 
 ad te, nec tamen nimis incautum ad se ipsum. non usquequaque 
 inperitus erat inperitiae suae et noluit se temere

 

 
 
 
 disputando in ea coartari, unde nec exitus ei ullus nec facilis 
 esset reditus: etiam hinc mihi amplius placuit. pulchrior est 
 enim temperantia confitentis animi quam illa, quae nosse cupiebam. 
 et eum in omnibus difficilioribus et subtilioribus 
 quaestionibus talem inueniebam.

Refracto itaque studio, quod intenderam in Manichaei litteras, 
 magisque desperans de ceteris eorum doctoribus, quando in 
 multis, quae me monebant, ita ille nominatus apparuit, coepi 
 cum eo pro studio illius agere uitam, quo ipse flagrabat in 
 eas litteras, quas tunc iam rhetor Karthaginis adulescentes docebam, 
 et legere cum eo siue quae ille audita desideraret siue 
 quae ipse tali ingenio apta existimarem. ceterum conatus 
 omnis meus, qui proficere in ille secta statueram, illo homine 
 cognito prorsus intercidit, non ut ab eis omnino separarer, sed 
 quasi melius quicquam non inueniens eo, quo iam quoquo 
 modo inrueram, contentus interim esse decreueram, nisi a)iquid 
 forte, quod magis eligendum esset, eluceret. ita ille 
 Faustus, qui multis laqueus mortis extitit, meum quo captus 
 eram relaxare iam coeperat nec nolens nec sciens. manus 
 enim tuae, deus meus, in abdito prouidentiae tuae non deaerebant 
 animam meam, et sanguine cordis matris meae per 
 lacrimas eius diebus et noctibus pro me sacrificabatur tibi, et

 

 
 
 
 egisti mecum miris modis. tu illud egisti, deus meus. nam 
 a domino gressus hominis diriguntur, et uiam eius 
 uolet. aut quae procuratio salutis praeter manum tuam 
 reficientem quae fecisti?

Egisti ergo mecum, ut mihi persuaderetur Romam 
 pergere et potius ibi docere quod docebam Carthagini. et hoc 
 unde mihi persuasum est, non praeteribo confiteri tibi, quoniam 
 et in his altissimi tui recessus et praesentissima in nos 
 misericordia tua cogitanda et praedicanda est. non ideo Romam 
 pergere uolui, quod maiores quaestus maiorque mihi dignitas 
 ab amicis, qui hoc suadebant, promittebatur — quamquam 
 et ista ducebant animum tunc meum — sed illa erat 
 causa maxima et paene sola, quod audiebam quietius ibi studere 
 adulescentes et ordinatiore disciplinae cohercitione sedari, 
 ne in eius scholam, quo magistro non utuntur, passim et 
 proterue inruant, nec eos admitti omnino, nisi ille permiserit. 
 contra apud Carthaginem foeda est et intemperans licentia 
 scholasticorum: inrumpunt inpudenter et prope furiosa fronte 
 perturbant ordinem, quem quisque discipulis ad proficiendum 
 instituerit. multa iniuriosa faciunt mira hebetudine et punienda 
 legibus, nisi consuetudo patrona sit, hoc miseriores eos ostendens, 
 quo iam quasi liceat faciunt, quod per tuam aeternam legem 
 numquam licebit, et inpune se facere arbitrantur, cum ipsa

 

 
 
 
 faciendi caecitate puniantur et inconparabiliter patiantur peiora, 
 quam faciunt. ergo quos mores cum studerem meos esse 
 nolui, eos cum docerem cogebar perpeti alienos, et ideo placebat 
 ire, ubi talia non fieri omnes qui nouerant indicabant. uerum 
 autem tu, spes mea et portio mea in terra uiuentium, 
 ad mutandum terrarum locum pro salute animae meae et 
 Carthagini stimulos, quibus inde auellerer, admonebas et Romae 
 inlecebras, quibus adtraherer, proponebus mihi per homines, 
 qui diligunt uitam mortuam, hinc insana facientes, inde uana 
 pollicentes, et ad corrigendos gressus meos utebaris occulte 
 et illorum et mea peruersitate. nam et qui perturbabant otium 
 meum, foeda rabie caeci erant, et qui inuitabant ad aliud, 
 terram sapiebant, ego autem, qui detestabar hic ueram miseriam, 
 illic falsam felicitatem appetebam.

Sed quare hinc abirem et illuc irem, tu sciebus, deus, nec 
 indicabas mihi nec matri, quae me profectum atrociter planxit 
 et usque ad mare secuta est. sed fefelli eam uiolenter me 
 tenentem, ut aut reuocaret aut mecum pergeret, et finxi me 
 amicum nolle deserere, donec uento facto nauigaret. et mentitus 
 sum matri, et illi matri, et euasi: quia et hoc tu dimisisti 
 mihi misericorditer seruans me ab aquis maris plenum 
 exsecrandis sordibus usque ad aquam gratiae tuae, qua me 
 abluto siccarentur flumina maternorum oculorum, quibus pro 
 me cotidie tibi rigabat terram sub uultu suo. et tamen

 

 
 
 
 recusanti sine me redire uix persuasi, ut in loco, qui proximus 
 nostrae naui erat, memoria beati Cypriani, maneret ea nocte. 
 sed ea nocte clanculo ego profectus sum, illa autem non mansit 
 orando et flendo. et quid a te petebat, deus meus, tantis 
 lacrimis, nisi ut nauigare me non sineres? sed alte consulens 
 et exaudiens cardinem desiderii eius non curasti quod tunc 
 petebat, ut me faceres quod semper petebat. flauit uentus et 
 impleuit uela nostra et litus subtraxit aspectibus nostris, in 
 quo mane illa insaniebat dolore et querellis et gemitu implebat 
 aures tuas contemnentis ista, cum et me cupiditatibus raperes 
 ad finiendas ipsas cupiditates et illius carnale desiderium iusto 
 dolorum flagello uapularet. amabat enim secum praesentiam 
 meam more matrum, sed multis multo amplius, et nesciebat, 
 quid tu illi gaudiorum facturus esses de absentia mea. nesciebat, 
 ideo flebat et eiulabat atque illis cruciatibus arguebatur 
 in ea reliquiarium Euae, cum gemitu quaerens quod cum gemitu 
 pepererat. et tamen post accusationem fallaciarum et 
 crudelitatis meae conuersa rursum ad deprecandum te pro me 
 abiit ad solita, et ego Romam.

Et ecce excipior ibi flagello aegritudinis corporalis et 
 ibam iam ad inferos portans omnia mala, quae conmiseram et 
 in te et in me et in alios, multa et grauia super originalis

 

 
 
 
 peccati uinculum, quo omnes in Adam morimur. non enim 
 quicquam eorum mihi donaueras in Christo nec soluerat ille 
 in cruce sua inimicitias, quas tecum contraxeram peccatis meis. 
 quomodo enim eas solueret in cruce phantasmatis, quod de 
 illo credideram? quam ergo falsa mihi uidebatur mors carnis 
 eius, tam uera erat animae meae, et quam uera erat mors 
 carnis eius, tam falsa uita animae meae, quae id non credebat. 
 et ingrauescentibus febribus iam ibam et peribam. quo enim 
 irem, si hinc tunc abirem, nisi in ignem atque tormenta digna 
 factis meis in ueritate ordinis tui? et hoc illa nesciebat et 
 tamen pro me orabat absens. tu autem ubique praesens ubi 
 erat exaudiebas eam et ubi eram miserabaris mei, ut recuperarem 
 salutem corporis adhuc insanus corde sacrilego. neque 
 enim desiderabam in illo tanto periculo baptismum tuum et 
 melior eram puer, quo illum de materna pietate flagitaui, sicut 
 iam recordatus atque confessus sum. sed in dedecus meum 
 creueram et consilia medicinae tuae demens irridebam, qui non 
 me siuisti talem bis mori. quo uulnere si feriretur cor matris, 
 numquam sanaretur. non enim satis eloquor, quid erga me 
 habebat animi et quanto maiore sollicitudine me parturiebat 
 spiritu, quam carne pepererat.

Non itaque uideo, quomodo sanaretur, si mea talis illa mors 
 transuerberasset uiscera dilectionis eius. et ubi essent tantae 
 preces, tam crebrae sine intermissione? nusquam nisi ad te. 
 an uero tu, deus misericordiarum, sperneres cor contritum 
 et humiliatum uiduae castae ac sobriae, frequentantis elemosynas, 
 obsequentis atque seruientis sanctis tuis, nullum diem 
 praetermittentis oblationem ad altare tuum, bis die, mane et 
 uespere, ad ecclesiam tuam sine ulla intermissione uenientis, 
 non ad uanas fabulas et aniles loquacitates, sed ut te audiret 
 in tuis sermonibus et tu illam in suis orationibus? huiusne 
 tu lacrimas, quibus non a te aurum et argentum petebat nec 
 aliquod nutabile aut uolubile bonum, sed salutem animae filii 
 sui, tu, cuius munere talis erat, contemneres et repelleres ab 
 auxilio tuo? nequaquam, domine, inmo uero aderas et exaudiebas 
 et faciebas ordine, quo praedestinaueras esse faciendum. 
 absit, ut tu falleres eam in illis uisionibus et responsionibus tuis, 
 quae iam conmemoraui et quae non conmemoraui, quae illa 
 fideli pectore tenebat et semper orans tamquam chirografa 
 tua ingerebat tibi. dignaris enim, quoniam in saeculum 
 misericordia tua, eis quibus omnia debita dimittis, etiam 
 promissionibus debitor fieri.

Recreasti ergo me aL illa aegritudine et saluum fecisti 
 filium ancillae tuae tunc interim corpore, ut esset cui salutem 
 meliorem atque certiorem dares. et iungebar etiam tunc Romae 
 falsis illis atque fallentibus sanctis: non enim tantum auditoribus 
 eorum, quorum e numero erat etiam is, in cuius domo 
 aegrotaueram et conualueram, sed eis etiam, quos electos 
 uocant. adhuc enim mihi uidebatur non esse nos, qui peccamus, 
 sed nescio quam aliam in nobis peecare naturam et delectabat 
 superbiam meam extra culpam esse et, cum aliquid 
 mali fecissem, non confiteri me fecisse, ut sanares animam 
 meam, quoniam peccabat tibi, sed excusare me amabam et 
 accusare nescio quid aliud, quod mecum esset et ego non 
 essem. uerum autem totum ego eram et aduersus me inpietas 
 mea me diuiserat, et id erat peccatum insanabilius, quo 
 me peccatorem non esse arbitrabar, et execrabilis iniquitas, te, 
 deus omnipotens, te in me ad perniciem meam, quam me a 
 te ad salutem malle superari. nondum ergo posueras custodiam 
 ori meo et ostium continentiae circum labia 
 mea, ut non declinaret cor meum in uerba mala ad excusandas 
 excusationes in peccatis cum hominibus 
 operantibus iniquitatem, et ideo adhuc conbinabam cum 
 electis eorum, sed tamen desperans in ea falsa doctrina

 

 
 
 
 me posse proficere, eaque ipsa, quibus, si nil melius reperirem, 
 contentus esse decreueram, iam remissius neglegentiusque retinebam.

Etenim suborta est etiam mihi cogitatio, prudentiores illos ceteris 
 fuisse philosophos, quos Academicos appellant, quod de 
 omnibus dubitandum esse censuerant nec aliquid ueri ab homine 
 conprehendi posse decreuerant. ita enim et mihi liquido sensisse 
 uidebantur, ut uulgo habentur, etiam illorum intentionem nondum 
 intellegenti. nec dissimulaui eundem hospitem meum 
 reprimere a nimia fiducia, quam sensi eum habere de rebus 
 fabulosis, quibus manichaei libri pleni sunt. amicitia tamen 
 eorum familiarius utebar quam ceterorum hominum, qui in 
 illa haeresi non fuissent. nec eam defendebam pristina animositate, 
 sed tamen familiaritas eorum - plures enim eos 
 Roma occultabat — pigrius me faciebat aliud quaerere praesertim 
 desperantem in ecclesia tua, domine caeli et terrae, 
 creator omnium uisibilium et inuisibilium, posse inueniri uerum, 
 unde me illi auerterant, multumque mihi turpe uidebatur credere 
 figuram te habere humanae carnis et membrorum nostrorum 
 liniamentis corporalibus terminari. et quoniam cum de 
 deo meo cogitare uellem, cogitare nisi moles corporum non 
 noueram — neque enim uidebatur mihi esse -quicquam, quod

 
 
 
 tale non esset — ea maxima et prope sola causa erat ineuitabilis 
 erroris mei.

Hinc enim et mali substantiam quandam credebam esse 
 talem et habere suam molem tetram et deformem siue crassam, 
 quam terram dicebant, siue tenuem atque subtilem, sicuti 
 est aeris corpus: quam malignam mentem per illam terram 
 repentem imaginantur. et quia deum bonum nullam malam 
 naturam creasse qualiscumque me pietas credere cogebat, constituebam 
 ex aduerso sibi duas moles, utramque infinitam, 
 sed malam angustias, bonam grandius, et ex hoc initio pestilentioso 
 me cetera sacrilegia sequebantur. cum enim conaretur 
 animus meus recurrere in catholicam fidem, repercutiebatur, 
 quia non erat catholica fides, quam esse arbitrabar. et 
 magis pius mihi uidebar, si te, deus meus, cui confitentur ex 
 me miserationes tuae, uel ex ceteris partibus infinitum crederem, 
 quamuis ex una, qua tibi moles mali opponebatur, cogerer 
 finitum fateri, quam si ex omnibus partibus in corporis humani 
 forma te opinarer finiri. et melius mihi uidebar credere 
 nullum malum te creasse — quod mihi nescienti non solum 
 aliqua substantia sed etiam corporea uidebatur, quia et mentem 
 cogitare non noueram nisi eam subtile corpus esse, quod 
 tamen per loci spatia diffunderetur — quam credere abs te 
 esse qualem putabam naturam mali. ipsum quoque saluatorem 
 nostrum, unigenitum tuum, tamquam de massa lucidissimae 
 molis tuae porrectum ad nostram salutem ita putabam, ut

 
 
 
 aliud de illo non crederem nisi quod possem uanitate imaginari. 
 talem itaque naturam eius nasci non posse de Maria uirgine 
 arbitrabar, nisi carni concerneretur. concerni autem et non 
 coinquinari non uidebam, quod mihi tale figurabam. metuebam 
 itaque credere incarnatum, ne credere cogerer ex carne inquinatum. 
 nunc spiritales tui blande et amanter ridebunt me, 
 si has confusiones meas legerint; sed tamen talis eram.

Deinde quae illi in scripturis tuis reprehenderant defendi 
 posse non existimabam, sed aliquando sane cupiebam 
 cum aliquo illorum librorum doctissimo conferre singula et experiri, 
 quid inde sentiret. iam enim Elpidii cuiusdam aduersus 
 eosdem manichaeos coram loquentis et disserentis sermones 
 etiam apud Carthaginem monere me coeperant, cum talia de 
 scripturis proferret, quibus resisti non facile posset. et inbecilla 
 mihi responsio uidebatur istorum; quam quidem non facile 
 palam promebant, sed nobis secretius, cum dicerent scripturas 
 noni testamenti falsatas fuisse a nescio quibus, qui 
 Iudaeorum legem inserere Christianae fidei noluerunt, atque 
 ipsi incorrupta exemplaria nulla proferrent. sed me maxime 
 captum et offocatum quodam modo deprimebant corporalia cogitantem 
 moles illae, sub quibus anhelans in auram tuae ueritatis 
 liquidam et simplicem respirare non poteram.

Sedulo ergo agere coeperam, propter quod ueneram, 
 ut docerem Romae artem rhetoricam, et prius domi congregare 
 aliquos, quibus et per quos innotescere coeperam. et ecce cognosco 
 alia Romae fieri, quae non patiebar in Africa. nam 
 re uera illas euersiones a perditis adulescentibus ibi non fieri 
 manifestatum est mihi: "sed subito" inquiunt "ne mercedem 
 magistro reddant, conspirant multi adulescentes et transferunt 
 se ad alium, desertores fidei et quibus prae pecuniae caritate 
 iustitia uilis est." oderat etiam istos cor meum quamuis non 
 perfecto odio. quod enim ab eis passurus eram, magis 
 oderam fortasse quam eo, quod cuilibet inlicita faciebant. 
 certe tamen turpes sunt tales et fornicantur abs te amando 
 uolatica ludibria temporum et lucrum luteum, quod cum adprehenditur 
 manum inquinat, et amplectendo mundum fugientem, 
 contemnendo te manentem et reuocantem et ignoscentem redeunti 
 ad te meretrici humanae animae. et nunc tales odi 
 prauos et distortos, quamuis eos corrigendos diligam, ut pecuniae 
 doctrinam ipsam, quam discunt, praeferant, ei uero te 
 deum ueritatem et ubertatem certi boni et pacem castissimam. 
 sed tunc magis eos pati nolebam malos propter me, quam fieri 
 propter te bonos uolebam.

Itaque posteaquam missum est a Mediolanio Romam 
 ad praefectum urbis, ut illi ciuitati rhetoricae magister

 

 
 
 
 prouideretur inpertita etiam euectione publica, ego ipse ambiui per 
 eos ipsos manichaeis uanitatibus ebrios - quibus ut carerem 
 ibam, sed utrique nesciebamus — ut dictione proposita me 
 probatum praefectus tunc Symmachus mitteret. et ueni Mediolanium 
 ad Ambrosium episcopum, in optimis notum orbi 
 terrae, pium cultorem tuum, cuius tunc eloquia strenue ministrabant 
 adipem frumenti tui et laetitiam olei et sobriam 
 uini ebrietatem populo tuo. ad eum autem ducebar abs te\', 
 nesciens, ut per eum ad te sciens ducerer. suscepit me paterne 
 ille homo dei et peregrinationem meam satis episcopaliter 
 dilexit. et eum amare coepi primo quidem non tamquam 
 doctorem ueri, quod in ecclesia tua prorsus desperabam, 
 sed tamquam hominem benignum in me. studiose audiebam 
 disputantem in populo, non intentione, qua debui, sed 
 quasi explorans eius facundiam, utrum conueniret famae suae 
 an maior minorue proflueret, quam praedicabatur, et uerbis 
 eius suspendebar intentus, rerum autem incuriosus et contemptor 
 adstabam et delectabar sermonis suauitate, quamquam 
 eruditioris, minus tamen hilarescentis atque mulcentis, quam 
 Fausti erat, quod attinet ad dicendi modum. ceterum rerum 
 ipsarum nulla conparatio: nam ille per manichaeas fallacias 
 aberrabat, ille autem saluberrime docebat salutem. sed longe

 

 
 
 
 est a peccatoribus salus, qualis ego tunc aderam. et tamen 
 propinquabam sensim et nesciens.

Cum enim non satagerem discere quae dicebat, sed 
 tantum quemadmodum dicebat audire — ea mihi quippe desperanti 
 ad te uiam patere homini inanis cura remanserat — 
 ueniebant in animum meum simul cum uerbis, quae diligebam, 
 res etiam, quas neglegebam. neque enim ea dirimere poteram. 
 et dum cor aperirem ad excipiendum, quam diserte diceret, 
 pariter intrabat et quam uera diceret, gradatim quidem. nam 
 primo etiam ipsa defendi posse mihi iam coeperunt uideri et 
 fidem catholicam, pro qua nihil posse dici aduersus oppugnantes 
 manichaeos putaueram, iam non inpudenter asseri existimabam, 
 maxime audito uno atque altero et saepius aenigmate soluto 
 de scriptis ueteribus, ubi, cum ad litteram acciperem, occidebar. 
 spiritaliter itaque plerisque illorum librorum locis expositis iam 
 reprehendebam desperationem meam illam dumtaxat, qua credideram 
 legem et prophetas detestantibus atque irridentibus 
 resisti omnino non posse. nec tamen iam ideo mihi catholicam 
 uiam tenendam esse sentiebam, quia et ipsa poterat habere 
 doctos adsertores suos, qui copiose et non absurde obiecta

 

 
 
 
 refellerent , nec ideo iam damnandam illud, quod tenebam, 
 quia defensionis partes aequabantur. ita enim catholica non 
 mihi uicta uidebatur, ut nondum etiam uictrix appareret.

Tunc uero fortiter intendi animum, si quo modo possem 
 certis aliquibus documentis manichaeos conuincere falsitatis. 
 quod si possem spiritalem substantiam cogitare, statim machinamenta 
 illa omnia soluerentur et abicerentur ex animo meo: 
 sed non poteram. uerum tamen de ipso mundi huius corpore 
 omnique natura, quam sensus carnis attingeret, multo probabiliora 
 plerosque sensisse philosophos magis magisque considerans 
 atque comparans iudicabam. itaque Academicorum 
 more, sicut existimantur, dubitans de omnibus atque inter 
 omnia fluctuans manichaeos quidem relinquendos esse decreui, 
 non arbitrans eo ipso tempore dubitationis meae in illa secta 
 mihi permanendum esse, cui iam nonnullos philosophos praeponebam: 
 quibus tamen philosophis, quod sine salutari nomine 
 Christi essent, curationem languoris animae meae conmittere 
 omnino recusabam. statui ergo tamdiu esse catechumenus in 
 catholica ecclesia mihi a parentibus conmendata, donec aliquid 
 certi eluceret, quo cursum dirigerem.

Spes mea a iuuentute mea, ubi mihi eras et quo recesseras? 
 an uero non tu feceras me et discreueras me a 
 quadrupedibus et uolatilibus caeli? sapientiorem me feceras, 
 et ambulabam per tenebras et lubricum et quaerebam te foris 
 a me et non inueniebam deum cordis mei; et ueneram in profundum 
 maris et diffidebam et desperabam de inuentione ueri. 
 iam uenerat ad me mater pietate fortis, terra marique me 
 sequens et in periculis omnibus de te secura. nam et per 
 marina discrimina ipsos nautas consolabatur, a quibus rudes 
 abyssi uiatores, cum perturbantur, consolari solent, pollicens 
 eis peruentionem cum salute, quia hoc ei tu per uisum pollicitus 
 eras. et inuenit me periclitantem quidem grauiter desperatione 
 indagandae ueritatis, sed tamen ei cum indicassem 
 non me quidem iam esse manichaeum, sed neque catholicum 
 christianum, non, quasi inopinatum aliquid audierit, exiluit laetitia, 
 cum iam secura fieret ex ea parte miseriae meae, in qua 
 me tamquam mortuum resuscitandum tibi flebat et feretro cogitationis 
 offerebat, ut diceres filio uiduae: iuuenis, tibi dico, 
 surge, et reuiuesceret et inciperet loqui et traderes illum 
 matri suae. nulla ergo turbulenta exultatione trepidauit cor

 

 

 

 
 
 
 eius, cum audisset ex tanta parte iam factum, quod tibi cotidie 
 plangebat ut fieret, ueritatem me nondum adeptum, sed 
 falsitati iam ereptum: inmo uero quia certa erat, quod restabat 
 te daturum, qui totum promiseras, placidissime et pectore 
 pleno fiduciae respondit mihi credere se in Christo, quod, priusquam 
 de hac uita emigraret, me uisura esset fidelem catholicum. 
 et hoc quidem mihi. tibi autem, fons misericordiarum, preces 
 et lacrimas densiores, ut accelerares adiutorium et inluminares 
 tenebras meas, et studiosius ad ecclesiam currere et in Ambrosi 
 ora suspendi, ad fontem salientis aquae in uitam 
 aeternam. diligebat autem illum uirum sicut angelum 
 dei, quod per illum cognouerat me interim ad illam ancipitem 
 fluctuationem iam esse perductum, per quam transiturum me 
 ab aegritudine ad sanitatem intercurrente artiore periculo quasi 
 per accessionem, quam criticam medici uocant, certa praesumebat.

Itaque cum ad memorias sanctorum, sicut in Africa 
 solebat, pultes et panem et merum adtulisset atque ab ostiario 
 prohiberetur, ubi hoc episcopum uetuisse cognouit, tam pie 
 atque oboedienter amplexa est, ut ipse mirarer, quam facile 
 accusatrix potius consuetudinis suae quam disceptatrix illius

 

 
 
 
 prohibitionis effecta sit. non enim obsidebat spiritum eius ninnlentia 
 eamque stimulabat in odium ueri amor uini, sicut 
 plerosque mares et feminas, qui ad canticum sobrietatis sicut 
 ad potionem aquatam madidi nausiant: sed illa cum attulisset 
 canistrum cum sollemnibus epulis praegustandis atque largiendis, 
 plus etiam quam unum pocillum pro suo palato satis 
 sobrio temperatum, unde dignationem sumeret, non ponebat, 
 et si multae essent quae illo modo uidebantur honorandae 
 memoriae defunctorum, idem ipsum unum, quod ubique poneret, 
 circumferebat, quo iam non solum aquatissimo, sed etiam tepidissimo 
 cum suis praesentibus per sorbitiones exiguas partiretur, 
 quia pietatem ibi quaerebat, non uoluptatem. itaque 
 ubi conperit a praeclaro praedicatore atque antistite pietatis 
 praeceptum esse ista non fieri nec ab eis qui sobrie facerent, 
 ne ulla occasio se ingurgitandi daretur ebriosis, et quia illa 
 quasi parentalia superstitioni gentilium essent simillima, abstinuit 
 se libentissime et pro canistro pleno terrenis fructibus 
 plenum purgatioribus uotis pectus ad memorias martyrum afferre 
 didicerat, ut et quod posset daret egentibus et sic communicatio 
 dominici corporis illic celebraretur, cuius passionis 
 imitatione immolati et coronati sunt martyres. sed tamen uidetur 
 mihi, domine deus meus — et ita est in conspectu tuo 
 de hac re cor meum — non facile fortasse de hac amputanda 
 consuetudine matrem meam fuisse cessuram, si ab alio

 

 
 
 
 prohiberetur, quem non sicut Ambrosium diligebat. quem propter 
 salutem meam maxime diligebat, eam uero ille propter eius 
 religiosissimam conuersationem, qua in bonis operibus tam 
 feruens spiritu frequentabat ecclesiam, ita ut saepe erumperet, 
 cum me uideret, in eius praedicationem gratulans mihi, 
 quod talem matrem haberem, nesciens, qualem illa filium, qui 
 dubitabam de illis omnibus et inueniri posse uiam uitae 
 minime putabam.

Nec iam ingemescebam orando, ut subuenires mihi, sed 
 ad quaerendum intentus et ad disserendum inquietus erat 
 animus meus ipsumque Ambrosium felicem quendam hominem 
 secundum saeculum opinabar, quem sic tantae potestates 
 honorarent: caelibatus tantum eius mihi laboriosus uidebatur. 
 quid autem ille spei gereret, aduersus ipsius excellentiae temtamenta 
 quid luctaminis haberet quidue solaminis in aduersis, 
 et occultum os eius, quod erat in corde eius, quam sapida 
 gaudia de pane tuo ruminaret, nec conicere noueram nec expertus 
 eram. nec ille sciebat aestus meos nec foueam periculi 
 mei. non enim quaerere ab eo poteram quod uolebam, sicut 
 nolebam, secludentibus me ab eius aure atque ore cateruis 
 negotiosorum hominum, quorum infirmitatibus seruiebat: cum 
 quibus quando non erat, quod perexiguum temporis erat, aut 
 corpus reficiebat necessariis sustentaculis aut lectione animum. 
 sed cum legebat, oculi ducebantur per paginas et cor intellectum 
 rimabatur, uox autem et lingua quiescebant. saepe,

 

 
 
 
 cum adessemus — non enim uetabatur quisquam ingredi aut 
 ei uenientem nuntiari mos erat — sic eum legentem uidimus 
 tacite et aliter numquam sedentesque in diuturno silentio — quis 
 enim tam intento esse oneri auderet? — discedebamus et coniectabamus 
 eum paruo ipso tempore, quod reparandae menti 
 suae nanciscebatur, feriatum ab strepitu causarum alienarum 
 nolle in aliud auocari et cauere fortasse, ne auditore suspenso 
 et intento, si qua obscurius posuisset ille quem legeret, etiam 
 exponere esset necesse aut de aliquibus difficilioribus dissertare 
 quaestionibus atque huic operi temporibus inpensis minus quam 
 uellet uoluminum euolueret, quamquam et causa seruandae 
 uocis, quae illi facillime obtundebatur, poterat esse iustior tacite 
 legendi. quolibet tamen animo id ageret, bono utique ille 
 uir agebat.

Sed certe mihi nulla dabatur copia sciscitandi quae cupiebam 
 de tam sancto oraculo tuo, pectore illius, nisi cum aliquid 
 breuiter esset audiendum. aestus autem illi mei otiosum 
 eum ualde, cui refunderentur, requirebant nec umquam inueniebant. 
 et eum quidem in populo uerbum ueritatis recte 
 tractantem omni die dominico audiebam, et magis magisque 
 mihi confirmabatur omnes uersutarum calumniarum nodos, quos 
 illi deceptores nostri aduersus diuinos libros innectebant, posse 
 dissolui. ubi uero etiam conperi ad imaginem tuam hominem 
 a te factum ab spiritalibus filiis tuis, quos de matre

 

 
 
 
 catholica per gratiam regenerasti, non sic intellegi, ut humani corporis 
 forma determinatum crederent atque cogitarent, quamquam 
 quomodo se haberet spiritalis substantia, ne quidem 
 tenuiter atque aenigmate suspicabar, tamen gaudens erubui 
 non me tot annos aduersus catholicam fidem, sed contra carnalium 
 cogitationum figmenta latrasse. eo quippe temerarius 
 et inpius fueram, quod ea quae debebam quaerendo discere, 
 accusando dixeram. tu autem, altissime et proxime, secretissime 
 et praesentissime, cui membra non sunt alia maiora 
 et alia minora, sed ubique totus es et nusquam locorum es, 
 non es utique forma ista corporea, tamen fecisti hominem 
 ad imaginem tuam, et ecce ipse a capite usque ad pedes 
 in loco est.

Cum ergo nescirem, quomodo haec subsisteret imago 
 tua, pulsans proponerem, quomodo credendum esset, non insultans 
 opponerem, quasi ita creditum esset. tanto igitur acrior 
 cura rodebat intima mea, quid certi retinerem, quanto me magis 
 pudebat tam diu inlusum et deceptum promissione certorum 
 puerili errore et animositate tam multa incerta quasi certa 
 garrisse. quod enim falsa essent, postea mihi claruit. certum 
 tamen erat, quod incerta essent et a me aliquando pro certis 
 habita fuissent, cum catholicam tuam caecis contentionibus

 

 
 
 
 accusarem, etsi nondum conpertam uera docentem, non tamen 
 ea docentem, quae grauiter accusabam. itaque confundebar 
 et conuertebar et gaudebam, deus meus, quod ecclesia unica, 
 corpus unici tui, in qua mihi nomen Christi infanti est inditum, 
 non saperet infantiles nugas neque hoc haberet in doctrina sua 
 sana, quod te creatorem omnium in spatium loci quamuis summum 
 et amplum, tamen undique terminatum membrorum humanorum 
 figura contruderet.

Gaudebam etiam, quod uetera scripta legis et prophetarum 
 iam non illo oculo mihi legenda proponerentur, quo antea uidebantur 
 absurda, cum arguebam tamquam ita sentientes sanc -. 
 tos tuos; uerum autem non ita sentiebant. et tamquam regulam 
 diligentissime conmendaret, saepe in popularibus sermonibus 
 suis dicentem Ambrosium laetus audiebam: litter.a occidit, 
 spiritus autem uiuificat, cum ea, quae ad litteram peruersitatem 
 docere uidebantur, remoto mystico uelamento spiritaliter 
 aperiret, non dicens quod me offenderet, quamuis ea diceret, 
 quae utrum uera essent adhuc ignorarem. tenebam cor meum 
 ab omni adsensione timens praecipitium et suspendio magis 
 necabar. uolebam enim eorum quae non uiderem ita me certum 
 fieri, ut certus essem, quod septem et tria decem sint. 
 neque enim tam insanus eram, ut ne hoc quidem putarem 
 posse conprehendi, sed sicut hoc, ita cetera cupiebam siue corporalia, 
 quae coram sensibus meis non adessent, siue spiritalia, 
 de quibus cogitare nisi corporaliter nesciebam. et sanari

 

 
 
 
 credendo poteram, ut purgatior acies mentis meae dirigeretur 
 aliquo modo in ueritatem tuam semper manentem et ex nullo 
 deficientem; sed, sicut euenire assolet, ut malum medicum expertus 
 etiam bono timeat se conmittere, ita erat ualetudo animae 
 meae, quae utique nisi credendo sanari non poterat et, 
 ne falsa crederet, curari recusabat, resistens manibus tuis, qui 
 medicamenta fidei confecisti et sparsisti super morbos orbis 
 terrarum et tantam illis auctoritatem tribuisti.

Ex hoc tamen quoque iam praeponens doctrinam catholicam 
 modestius ibi minimeque fallaciter sentiebam iuberi, ut 
 crederetur quod non demonstrabatur — siue esset quid, sed cui 
 forte non esset, siue nec quid esset — quam illic temeraria pollicitatione 
 scientiae credulitatem inrideri et postea tam multa 
 fabulosissima et absurdissima, quia demonstrari non poterant, 
 credenda imperari. deinde paulatim tu, domine, manu mitissima 
 et misericordissima pertractans et conponens cor meum, 
 consideranti, quam innumerabilia crederem, quae non uiderem 
 neque cum gererentur affuissem, sicut tam multa in historia 
 gentium, tam multa de locis atque urbibus, quae non uideram, 
 tam multa amicis, tam multa medicis, tam multa hominibus 
 aliis atque aliis, quae nisi crederentur, omnino in hac uita\'i 
 nihil ageremus, postremo quam inconcusse fixum fide retinerem, 
 de quibus parentibus ortus essem, quod scire non possem, 
 nisi audiendo credidissem, persuasisti mihi non qui

 
 
 
 crederent libris tuis, quos tanta in omnibus fere gentibus auctoritate 
 fundasti, sed qui non crederent esse culpandos nec 
 audiendos esse, si qui forte mihi dicerent: unde scis illos 
 libros unius ueri et ueracissimi dei spiritu esse humano generi 
 ministratos ?" id ipsum enim maxime credendum erat, quoniam 
 nulla pugnacitas calumniosarum quaestionum per tam 
 multa quae legeram inter se confligentium philosophorum extorquere 
 mihi potuit, ut aliquando non crederem te esse quidquid 
 esses, quod ego nescirem, aut administrationem rerum 
 humanarum ad te pertinere.

Sed m credebam aiiquando robustius, aliquando exilius, semper 
 tamen credidi et esse te et curam nostri gerere, etiamsi ignorabam 
 uel quid sentiendum esset de substantia tua uel quae 
 uia duceret aut reduceret ad te. ideoque cum essemus infirmi 
 ad inueniendam liquida ratione ueritatem et ob hoc nobis opus 
 esset auctoritate sanctarum litterarum, iam credere coeperam 
 nullo modo te fuisse tributurum tam excellentem illi scripturae 
 per omnes iam terras auctoritatem, nisi et per ipsam 
 tibi credi et per ipsam te quaeri uoluisses. iam enim absurditatem, 
 quae me in illis litteris solebat offendere, cum multa 
 ex eis probabiliter exposita audissem, ad sacramentorum altitudinem 
 referebam eoque mihi illa uenerabilior et sacrosancta 
 fide dignior apparebat auctoritas, quo et omnibus ad legendum 
 esset in promtu et secreti sui dignitatem in intellectu profundiore 
 seruaret, uerbis apertissimis et humillimo genere loquendi 
 se cunctis praebens et exercens intentionem eorum,

 
 
 
 qui non sunt leues corde, ut exciperet omnes populari sinu 
 et per angusta foramina paucos ad te traiceret, multo tamen 
 plures, quam si nec tanto apice auctoritatis emineret nec turbas 
 gremio sanctae humilitatis hauriret. cogitabam haec et 
 aderas mihi, suspirabam et audiebas me, fluctuabam et gubernabus 
 me, ibam per uiam saeculi latam nec deserebus .

Inhiabam honoribus, lucris, coniugio, et tu inridebus.1 
 patiebar in eis cupiditatibus amarissimas difficultates te propitio 
 tanto magis, quanto minus sinebas mihi dulcescere quod 
 non eras tu. uide cor meum, domine, qui noluisti, ut hoc recordarer 
 et confiterer tibi. nunc tibi inhaereat anima mea, 
 quam de uisco tam tenaci mortis exuisti. quam misera erat! 
 et sensum uulneris tu pungebus , ut relictis omnibus conuerteretur 
 ad te, qui es super omnia et sine quo nulla essent 
 omnia, conuerteretur et sanaretur. quam ergo miser eram et 
 quomodo egisti, ut sentirem miseriam meam die illo, quo, 
 cum pararem recitare imperatori laudes, quibus plura mentirer, 
 et mentienti faueretur ab scientibus easque curas anhelaret 
 cor meum et cogitationum tabificarum febribus aestuaret, transiens 
 per quendam uicum Mediolanensem animaduerti pauperem 
 mendicum iam, credo, saturum iocantem atque laetantem. 
 et ingemui et locutus sum cum amicis, qui mecum erant,

 

 
 
 
 multos dolores insaniarum nostrarum, quia omnibus talibus 
 conatibus nostris, qualibus tunc laborabam, sub stimulis cupiditatum 
 trahens infelicitatis meae sarcinam et trahendo exaggerans 
 nihil uellemus aliud nisi ad securam laetitiam peruenire, 
 quo nos mendicus ille iam praecessisset numquam illuc 
 fortasse uenturos. quod enim iam ille pauculis et emendicatis 
 nummulis adeptus erat, ad hoc ego tam aerumnosis anfractibus 
 et circuitibus ambiebam, ad laetitiam scilicet temporalis 
 felicitatis. non enim uerum gaudium habebat: sed et ego illis 
 ambitionibus multo falsius quaerebam. et certe ille laetabatur, 
 ego anxius eram, securus ille, ego trepidus. et si quisquam 
 percontaretur me, utrum mallem exultare an metuere, 
 responderem: "exultare"; rursus si rogaret, utrum me talem 
 mallem, qualis ille, an qualis ego tunc essem, me ipsum curis 
 timoribusque confectum eligerem, sed peruersitate: numquid 
 ueritate? neque enim eo me praeponere illi debebam, quo 
 doctior eram, quoniam non inde gaudebam, sed placere inde 
 quaerebam hominibus, non ut eos docerem, sed tantum ut 
 placerem. propter et baculo disciplinae tuae confringebus 
 ossa mea.

Recedant ergo ab anima mea qui dicunt ei: "interest, unde 
 quis gaudeat." gaudebat mendicus ille uinulentia, tu gloria. 
 qua gloria, domine? quae non est in te. nam sicut uerum 
 gaudium non erat, ita nec illa uera gloria et amplius uertebat 
 mentem meam. et ille ipsa nocte digesturus erat

 

 
 
 
 ebrietatem suam, ego cum mea dormieram et surrexeram et dormiturus 
 et surrecturus eram; uide quot dies! interest uero, 
 unde quis gaudeat, scio, et gaudium spei fidelis inconpara-i 
 biliter distat ab illa uanitate. sed et tunc distabat inter nos: 
 nimirum quippe ille felicior erat, non tantum quod hilaritate 
 perfundebatur, cum ego curis euiscerarer, uerum etiam quod 
 ille bene optando adquisiuerat uinum, ego mentiendo quaerebam 
 tyfum. dixi tunc multa in hac sententia caris meis et\' 
 saepe aduertebam in his, quomodo mihi esset, et inueniebam 
 male mihi esse et dolebam et conduplicabam ipsum male, et 
 si quid adrisisset prosperum, taedebat adprehendere, quia paene 
 priusquam teneretur auolabat.

Congemescebamus in his qui simul amice uiuebamus, 
 et maxime cum Alypio et Nebridio ista conloquebar. quorum 
 Alypius ex eodem quo ego eram ortus municipio, parentibus 
 primatibus municipalibus, me minor natu. nam et studuerat 
 apud me, cum in nostro oppido docere coepi, et postea 
 Carthagini et diligebat multum, quod ei bonus et doctus 
 uiderer, et ego illum propter magnam uirtutis indolem, quae 
 in non magna aetate satis eminebat. gurges tamen morum 
 Carthaginensium, quibus nugatoria feruent spectacula,

 
 
 
 absorbuerat eum in insaniam circensium. sed cum in eo miserabiliter 
 uolueretur, ego autem rhetoricam ibi professus publica 
 schola uterer, nondum me audiebat ut magistrum propter quandam 
 simultatem, quae inter me et patrem eius erat exorta. 
 et conpereram, quod circum exitiabiliter amaret, et grauiter 
 angebar, quod tantam spem perditurus uel etiam perdidisse 
 mihi uidebatur. sed monendi eum et aliqua cohercitione reuocandi 
 nulla erat copia uel amicitiae beniuolentia uel iure 
 magisterii. putabam enim eum de me cum patre sentire, ille 
 uero non sic erat. itaque postposita in hac re patris uoluntate 
 salutare me coeperat ueniens in auditorium meum et audire 
 aliquid atque abire.

Sed enim de memoria mihi lapsum erat agere cum illo, ne 
 uanorum ludorum caeco et praecipiti studio tam bonum interimeretur 
 ingenium. uerum autem, domine, tu, qui praesides 
 gubernaculis omnium, quae creasti, non eum oblitus eras futurum 
 inter filios tuos antistitem sacramenti tui et, ut aperte 
 tibi tribueretur eius correctio, per me quidem illam sed nescientem 
 operatus es. nam quodam die cum sederem loco solito 
 et coram me adessent discipuli, uenit, salutauit; sedit atque 
 in ea quae agebantur intendit animum. et forte lectio in 
 manibus erat. quam dum exponerem et opportune mihi adhibenda 
 uideretur similitudo circensium, quo illud quod

 
 
 
 insinuabam et iucundius et planius fieret et cum inrisione mordaci 
 eorum, quos illa captiuasset insania, scis tu, deus noster, 
 quod tunc de Alypio ab illa peste sanando non cogitauerim. 
 at ille in se rapuit meque illud non nisi propter se dixisse 
 credidit et quod alius acciperet ad suscensendum mihi, accepit 
 honestus adulescens ad suscensendum sibi et ad me ardentius 
 diligendum. dixeras enim tu iam olim et innexueras litteris 
 tuis: corripe sapientem, et amabit te. at illum ego non 
 corripueram, sed utens tu omnibus et scientibus et nescientibus 
 ordine quo nosti — et ille ordo iustus est — de corde et lingua 
 mea carbones ardentes operatus es, quibus mentem spei bonae 
 adureres tabescentem ac sanares. taceat laudes tuas qui miserationes 
 tuas non considerat, quae tibi de medullis meis 
 confitentur. etenim uero ille post illa uerba proripuit se ex 
 fouea tam alta, qua libenter demergebatur et cum mira uoluptate 
 caecabatur, et excussit animum forti temperantia, et 
 resiluerunt omnes circensium sordes ab eo ampliusque illuc 
 non accessit. deinde patrem reluctantem euicit, ut me magistro 
 uteretur: cessit ille atque concessit. et audire me rursus 
 incipiens illa mecum superstitione inuolutus est amans in manichaeis 
 ostentationem continentiae, quam ueram et germanam 
 putabat. erat autem illa uecors et seductoria, pretiosas animas

 

 
 
 
 captans nondum uirtutis altitudinem scientes tangere et superficie 
 decipi faciles, sed tamen adumbratae simulataeque uirtutis.

Non sane relinquens incantatam sibi a parentibus terrenam 
 uiam Romam praecesserat, ut ius disceret, et ibi gladiatorii 
 spectaculi hiatu incredibili et incredibiliter abreptus 
 est. cum enim auersaretur et detestaretur talia, quidam eius 
 amici et condiscipuli, cum forte de prandio redeuntibus peruium 
 esset, recusantem uehementer et resistentem familiari uiolentia 
 duxerunt in amphitheatrum crudelium et funestorum ludorum 
 diebus haec dicentem: "si corpus meum in locum illum trahitis, 
 numquid et animum et oculos meos in illa spectacula 
 potestis intendere? adero itaque absens ac sic et uos et illa 
 superabo". quibus auditis illi nihilo setius eum adduxerunt 
 secum, id ipsum forte explorare cupientes utram posset efficere. 
 quo ubi uentum est et sedibus quibus potuerunt locati sunt, 
 feruebant omnia inmanissimis uoluptatibus. ille clausis foribus 
 oculorum interdixit animo, ne in tanta mala procederet. atque 
 utinam et aures opturasset! nam quodam pugnae casu, cum 
 clamor ingens totius populi uehementer eum pulsasset, curiositate 
 uictus et quasi paratus, quidquid illud esset, etiam uisum 
 contemnere et uincere, aperuit et percussus est grauiore

 
 
 
 uulnere in anima quam ille in corpore, quem cernere concupiuit, 
 ceciditque miserabilius quam ille, quo cadente factus est 
 clamor: qui per eius aures intrauit et reserauit eius lumina, 
 ut esset, qua feriretur et deiceretur audax adhuc potius quam 
 fortis animus et eo infirmior, quo de se praesumserat, qui 
 debuit de te. ut enim uidit illum sanguinem, inmanitatem 
 simul ebibit et non se auertit, sed fixit aspectum et hauriebat 
 furias et nesciebat et delectabatur scelere certaminis et cruenta 
 uoluptate inebriabatur. et non erat iam ille, qui uenerat, sed 
 unus de turba, ad quam uenerat, et uerus eorum socius, a 
 quibus adductus erat. quid plura? spectauit, clamauit, exarsit, 
 abstulit inde secum insaniam, qua stimularetur redire non tantum 
 cum illis, a quibus abstractus est, sed etiam prae illis et 
 alios trahens. et inde tamen manu ualidissima et misericordissima 
 eruisti eum tu et docuisti eum non sui habere, sed 
 tui fiduciam, sed longe postea.

Verum tamen iam hoc ad medicinam futuram in eius 
 memoria reponebatur. nam et illud, quod, cum adhuc studeret 
 iam me audiens apud Carthaginem et medio die cogitaret in 
 foro quod recitaturus erat, sicut exerceri scholastici solent, siuisti 
 eum conprehendi ab aeditimis fori tamquam furem, non 
 arbitror aliam ob causam te permisisse, deus noster, nisi ut 
 ille uir tantus futurus iam inciperet discere, quam non facile

 

 
 
 
 in noscendis causis homo ab homine damnandus esset temeraria 
 credulitate. quippe ante tribunal deambulabat solus cum 
 tabulis ac stilo, cum ecce adulescens quidam ex numero scholasticorum, 
 fur uerus, securim clanculo apportans illo non sentiente 
 ingressus est ad cancellos plumbeos, qui uico argentario 
 desuper praeminent, et praecidere plumbum coepit. sono autem 
 securis audito submurmurauerunt argentarii, qui subter erant, 
 et miserunt qui adprehenderent quem forte inuenissent. quorum 
 uocibus auditis relicto instrumento ille discessit timens, ne cum 
 eo teneretur. Alypius autem, qui non uiderat intrantem, exeuntem 
 sensit et celeriter uidit abeuntem et causam scire cupiens 
 ingressus est locum et inuentam securim stans atque 
 admirans considerabat, cum ecce illi, qui missi erant, reperiunt 
 eum solum ferentem ferrum, cuius sonitu exciti uenerant: tenent, 
 adtrahunt, congregatis inquilinis fori tamquam furem 
 manifestum se conprehendisse gloriantur, et inde offerendus 
 indiciis ducebatur.

Sed hactenus docendus fuit. statim enim, domine, adfuisti 
 innocentiae, cuius testis eras tu solus. cum enim duceretur 
 uel ad custodiam uel ad supplicium, fit eis obuiam quidam 
 architectus, cuius - maxima erat cura publicarum fabricarum. 
 gaudent illi eum potissimum occurrisse, cui solebant in suspicionem 
 uenire ablatarum rerum, quae perissent de foro, ut 
 quasi tandem iam ille cognosceret, a quibus haec fierent.

 

 

 
 
 
 uerum autem uiderat homo saepe Alypium in domo cuiusdam 
 senatoris, ad quem salutandum uentitabat, statimque cognitum 
 manu adprehensa semouit a turbis et tanti mali causam quaerens, 
 quid gestum esset, audiuit omnesque tumultuantes, qui 
 aderant, et minaciter frementes iussit uenire secum. et uenerunt 
 ad domum illius adulescentis, qui rem conmiserat. puer 
 uero erat ante ostium et tam paruus erat, ut nihil exinde domino 
 suo metuens facile posset totum indicare; cum eo quippe 
 in foro fuit pedisecus. quem posteaquam recoluit Alypius, architecto 
 intimauit. at ille securim demonstrauit puero quaerens 
 ab eo, cuius esset. qui confestim "nostra" inquit; deinde 
 interrogatus aperuit cetera. sic in illam domum translata causa 
 confusisque turbis, quae de illo triumphare iam coeperant, futurus 
 dispensator uerbi tui et multarum in ecclesia tua causarum 
 examinator experientior instructiorque discessit.

Hunc ergo Romae inueneram, et adhaesit mihi fortissimo 
 uinculo mecumque Mediolanium profectus est, ut nec me desereret 
 et de iure, quod didicerat, aliquid ageret secundum, 
 uotum magis parentum quam suum. et ter iam adsederat\' 
 mirabili continentia ceteris, cum ille magis miraretur eos, qui 
 aurum innocentiae praeponerent. temtata est quoque eius in-\', 
 doles non solum de inlecebra cupiditatis sed etiam stimulo 
 timoris. Romae adsidebat comiti largitionum Italicianarum. 
 erat eo tempore quidam potentissimus senator, cuius et

 
 
 
 beneficiis obstricti multi et terrori subditi erant. noluit sibi licere 
 nescio quid ex more potentiae suae, quod esset per leges inlicitum; 
 restitit Alypius. promissum est praemium; inrisit animo. 
 praetentae minae; calcauit mirantibus omnibus inusitatam animam, 
 quae hominem tantum et innumerabilibus praestandi 
 nocendique modis ingenti fama celebratum uel amicum non 
 optaret uel non formidaret inimicum. ipse autem iudex, cui 
 consiliarius erat, quamuis et ipse fieri nollet, non tamen aperte 
 recusabat, sed in istum causam transferens ab eo se non permitti 
 adserebat, quia et re uera, si ipse faceret, iste discederet. 
 hoc solo autem paene iam inlectus erat studio litterario, ut 
 pretiis praetorianis codices sibi conficiendos curaret, sed consulta 
 iustitia deliberationem in melius uertit utiliorem iudicans 
 aequitatem, qua prohibebatur, quam potestatem, qua sinebatur. 
 paruum est hoc; sed qui in paruo fidelis est, et in magno 
 fidelis est, nec ullo modo erit inane, quod tuae ueritatis ore 
 processit: si in iniusto mamona fideles non fuistis, uerum 
 quis dabit uobis? et si in alieno fideles non fuistis, 
 uestrum quis dabit uobis? talis tunc ille inhaerebat mihi 
 mecumque nutabat in consilio, quisnam esset tenendus uitae 
 modus.

Nebridius etiam, qui relicta patria uicina Carthagini atque 
 ipsa Carthagine, ubi frequentissimus erat, relicto paterno rure

 

 

 
 
 
 optimo, relicta domo et non secutura matre nullam ob aliam 
 causam Mediolanium uenerat, nisi ut mecum uiueret in flagrantissimo 
 studio ueritatis atque sapientiae, pariter suspirabat 
 pariterque fluctuabat beatae uitae inquisitor ardens et quaestionum 
 difficillimarum scrutator acerrimus. et erant ora trium 
 egentium et inopiam suam sibimet inuicem anhelantium et ad 
 te expectantium, ut dares eis escam in tempore opportuno. 
 et in omni amaritudine, quae nostros saeculares actus 
 de misericordia tua sequebatur, intuentibus nobis finem, cur 
 ea pateremur, occurrebant tenebrae, et auersabamur gementes 
 et dicebamus: "quamdiu haec?" et hoc crebro dicebamus et 
 dicentes non relinquebamus ea, quia non elucebat certum aliquid, 
 quod illis relictis adprehenderemus.

Et ego maxime mirabar satagens et recolens, quam\' 
 longum tempus esset ab undeuicensimo anno aetatis meae, 
 quo feruere coeperam studio sapientiae, disponens ea inuenta 
 relinquere omnes uanarum cupiditatum spes inanes et insanias 
 mendaces. et ecce iam tricenariam aetatem gerebam in eodem 
 luto haesitans auiditate fruendi praesentibus fugientibus et dissipantibus 
 me, dum dico: "cras inueniam; ecce manifestum 
 apparebit, et tenebo; ecce Faustus ueniet et exponet omnia. 
 o magni uiri Academici! nihil ad agendam uitam certi conprehendi 
 potest. inmo quaeramus diligentius et non desperemus. 
 ecce iam non sunt absurda in libris ecclesiasticis, quae

 

 
 
 
 absurda uidebantur, et possunt aliter atque honeste intellegi. figam 
 pedes in eo gradu, in quo puer a parentibus positus eram, 
 donec inueniatur perspicua ueritas. sed ubi quaeretur? quando 
 quaeretur? non uacat Ambrosio, non uacat legere. ubi ipsos 
 codices quaerimus? unde aut quando conparamus? a quibus 
 sumimus? deputentur tempora, distribuantur horae pro salute 
 animae. magna spes oborta est: non docet catholica fides, 
 quod putabamus et uani accusabamus. nefas habent docti 
 eius credere deum figura humani corporis terminatum. et dubitamus 
 pulsare, quo aperiantur cetera? antemeridianis horis 
 discipuli occupant; ceteris quid facimus? cur non id agimus? 
 sed quando salutamus amicos maiores, quorum suffragiis opus 
 habemus? quando praeparamus quod emant scholastici? quando 
 reparamus nos ipsos relaxando animo ab intentione curarum?

pereant omnia et dimittamus haec uana et inania: conferamus 
 nos ad solam inquisitionem ueritatis. uita misera est, 
 mors incerta est; subito obrepat: quomodo hinc exibimus? 
 et ubi nobis discenda sunt quae hinc negleximus? ac non 
 potius huius neglegentiae supplicia luenda? quid, si mors ipsa 
 omnem curam cum sensu amputabit et finiet? ergo et hoc 
 quaerendum. sed absit, ut ita sit. non uacat, non est inane, 
 quod tam eminens culmen auctoritatis Christianae fidei toto

 
 
 
 orbe diffunditur. numquam tanta et talia pro nobis diuinitus 
 agerentur, si morte corporis etiam uita animae consumeretur. 
 quid cunctamur igitur relicta spe saeculi conferre nos totos, 
 ad quaerendum deum et uitam beatam? sed expecta: iucunda 
 sunt etiam ista, habent non paruam dulcedinem suam; non 
 facile ab eis praecidenda est intentio, quia turpe est ad ea 
 rursum redire. ecce iam quantum est, ut inpetretur aliquis 
 honor. et quid amplius in his desiderandum? suppetit amicorum 
 maiorum copia: ut nihil aliud multum festinemus, uel 
 praesidatus dari potest. et ducenda uxor cum aliqua pecunia, 
 ne sumptum nostrum grauet, et ille erit modus cupiditatis. 
 multi magni uiri et imitatione dignissimi sapientiae studio cum 
 coniugibus dediti fuerunt."

Cum haec dicebam et alternabant hi uenti et inpellebant 
 huc atque illuc cor meum, transibant tempora, et tardabam 
 conuerti ad dominum et differebam de die in diem uiuere in 
 te et non differebam cotidie in memet ipso mori: amans beatam 
 uitam timebam illam in sede sua et ab ea fugiens quaerebam 
 eam. putabam enim me miserum fore nimis, si feminae 
 priuarer amplexibus, et medicinam misericordiae tuae ad eandem 
 infirmitatem sanandam non cogitabam, quia expertus non 
 eram, et propriarum uirium credebam esse continentiam, quarum 
 mihi non eram conscius, cum tam stultus essem, ut nescirem, 
 sicut scriptum est, neminem posse esse continentem,

 

 
 
 
 nisi tu dederis. utique dares, si gemitu interno pulsarem aures 
 tuas et fide solida in te iactarem curam meam.

Prohibebat me sane Alypius ab uxore ducenda cantans 
 nullo modo nos posse securo otio simul in amore sapientiae 
 uiuere, sicut iam diu desideraremus, si id fecissem. erat enim 
 ipse in ea re etiam tunc castissimus, ita ut mirum esset, quia 
 uel experientiam concubitus ceperat in ingressu adulescentiae 
 suae, sed non haeserat magisque doluerat et spreuerat et deinde 
 iam continentissime uiuebat. ego autem resistebam illi 
 exemplis eorum, qui coniugati coluissent sapientiam et promeruissent 
 deum et habuissent fideliter ac dilexissent amicos. 
 a quorum ego granditate quidem animi longe aberam et deligatus 
 morbo carnis mortifera suauitate trahebam catenam 
 meam solui timens et quasi concusso uulnere repellens uerba 
 bene suadentis tamquam manum soluentis. insuper etiam per 
 me ipsi quoque Alypio loquebatur serpens et innectebat atque 
 spargebat per linguam meam dulces laqueos in uia eius, quibus 
 illi honesti et expediti pedes inplicarentur.

Cum enim me ille miraretur, quem non parui penderet, ita 
 haerere uisco illius uoluptatis, ut me adfirmarem, quotienscumque 
 inde inter nos quaereremus, caelibem uitam nullo 
 modo posse degere atque ita me defenderem, cum illum mirantem 
 uiderem, ut dicerem multum interesse inter illud, quod 
 ipse raptim et furtim expertus esset, quod paene iam ne

 

 
 
 
 meminisset quidem atque ideo nulla molestia facile contemneret, 
 et delectationes consuetudinis meae, ad quas si accessisset honestum 
 nomen matrimonii, non eum mirari oportere, cur ego 
 illam uitam nequirem spernere, coeperat et ipse desiderare 
 coniugium nequaquam uictus libidine talis uoluptatis, sed curiositatis. 
 dicebat enim scire se cupere, quidnam esset illud, 
 sine quo uita mea, quae illi sic placebat, non mihi uita, sed, 
 poena uideretur. stupebat enim liber ab illo uinculo animus 
 seruitutem meam et stupendo ibat in experiendi cupidinem 
 uenturus in ipsam experientiam atque inde fortasse lapsurus 
 in eam quam stupebat seruitutem, quoniam sponsionem uolebat 
 facere cum morte, et qui amat periculum, incidet in 
 illud. neutrum enim nostrum, si quod est coniugale decus in 
 officio regendi matrimonii et suscipiendorum liberorum, ducebat 
 nisi tenuiter. magna autem ex parte atque uehementer 
 consuetudo satiandae insatiabilis concupiscentiae me captum 
 excruciabat, illum autem admiratio capiendum trahebat. sic 
 eramus, donec tu, altissime, non deserens humum nostrum 
 miseratus miseros subuenires miris et occultis modis.

Et instabatur inpigre, ut ducerem uxorem. iam petebam, 
 iam promittebatur maxime matre dante operam, quo me 
 iam coniugatum baptismus salutaris ablueret, quo me in dies 
 gaudebat aptari et uota sua ac promissa tua in mea fide conpleri 
 animaduertebat. cum sane et rogatu meo et desiderio 
 suo forti clamore cordis abs te deprecaretur cotidie, ut ei per

 

 
 
 
 msum ostenderes aliquid de futuro matrimonio meo, numquam 
 noluisti. et uidebat quaedam uana et phantastica, quo cogebat 
 inpetus de hac re satagentis humani spiritus, et narrabat mihi 
 non cum fiducia, qua solebat, cum tu demonstrabas ei, sed 
 contemnens ea. dicebat enim discernere se nescio quo sapore, 
 quem uerbis explicare non poterat, quid interesset inter reuelantem 
 te et animam suam somniantem. instabatur tamen, 
 et puella petebatur, cuius aetas ferme biennio minus quam 
 nubilis erat, et quia ea placebat, exspectabatur.

Et multi amici agitaueramus animo et conloquentes 
 ac detestantes turbulentas humanae uitae molestias paene iam 
 firmaueramus remoti a turbis otiose uiuere, id otium sic moliti, 
 ut, si quid habere possemus, conferremus in medium unamque 
 rem familiarem conflaremus ex omnibus, ut per amicitiae 
 sinceritatem non esset aliud huius et aliud illius, sed quod ex 
 cunctis fieret unum, et uniuersum singulorum esset et omnia 
 omnium, cum uideremur nobis esse posse decem ferme homines 
 in eadem societate essentque inter nos praediuites, Romanianus 
 maxime communiceps noster, quem tunc graues aestus 
 negotiorum suorum ad comitatum adtraxerant, ab ineunte aetate 
 mihi familiarissimus. qui maxime instabat huic rei et magnam 
 in suadendo habebat auctoritatem, quod ampla res eius multam 
 ceteris anteibat. et placuerat nobis, ut bini annui tamquam 
 magistratus omnia necessaria curarent ceteris quietis. 
 sed posteaquam coepit cogitari, utrum hoc mulierculae sinerent,

 
 
 
 quas et alii nostrum iam habebant et nos habere uolebamus, 
 totum illud placitum, quod bene formabamus, dissiluit in manibus 
 atque confractum et abiectum est. inde ad suspiria et 
 gemitus et gressus ad sequendas latas et tritas uias saeculi, 
 quoniam multae cogitationes erant in corde nostro, consilium 
 autem tuum manet in aeternum. ex quo consilio 
 deridebus nostra et tua praeparabus nobis daturus escam in 
 opportunitate et aperturus manum atque impleturus animas 
 nostras benedictione.

Interea mea peccata multiplicabantur, et auulsa a latere 
 meo tamquam inpedimento coniugii cum qua cubare solitus 
 eram, cor, ubi adhaerebat, concisum et uulneratum mihi 
 erat et trahebat sanguinem. et illa in Africam redierat uouens 
 tibi alium se uirum nescituram relicto apud me naturali ex 
 illa filio meo. at ego infelix nec feminae imitator, dilationis 
 inpatiens, tamquam post biennium accepturus eam quam petebam, 
 quia non amator coniugii sed libidinis seruus eram, procuraui 
 aliam, non utique coniugem, quo tamquam sustentaretur 
 et perduceretur uel integer uel auctior morbus animae meae 
 satellitio perdurantis consuetudinis in regnum uxorium. nec 
 sanabatur uulnus illud meum, quod prioris praecisione factum 
 erat, sed post feruorem doloremque acerrimum putrescebat et 
 quasi frigidius, sed desperatius dolebat.

XYI. Tibi laus, tibi gloria, fons misericordiarum. ego fiebam 
 miserior et tu propinquior. aderat iam iamque dextera tua

 

 
 
 
 raptura me de caeno et ablutura, et ignorabam. nec me reuocabat 
 a profundiore uoluptatum carnalium gurgite nisi metus 
 mortis et futuri indicii tui, qui per uarias quidem opiniones, 
 numquam tamen recessit de pectore meo. et disputabam cum 
 amicis meis Alypio et Nebridio de finibus bonorum et malorum 
 Epicurum accepturum fuisse palmam in animo meo, nisi ego credidissem 
 post mortem restare animae uitam et tractus meritorum, 
 quod Epicurus credere noluit. et quaerebam, si essemus inmortales 
 et in perpetua corporis uoluptate sine ullo amissionis terrore 
 uiueremus, cur non essemus beati aut quid aliud quaereremus, 
 nesciens id ipsum ad magnam miseriam pertinere, quod ita 
 demersus et caecus\' cogitare non possem lumen honestatis et 
 gratis amplectendae pulchritudinis, quam non uidet oculus carnis 
 et uidetur ex intimo. nec considerabam miser, ex qua uena 
 mihi manaret, quod ista ipsa foeda tamen cum amicis dulciter 
 conferebam nec esse sine amicis poteram beatus etiam secundum 
 sensum, quem tunc habebam quantalibet affluentia carnalium 
 uoluptatum. quos utique amicos gratis diligebam uicissimque 
 ab eis me diligi gratis sentiebam. o tortuosas uias! 
 uae animae meae audaci, quae sperauit, si a te recessisset, 
 se aliquid melius habituram! uersa et reuersa in tergum et 
 in latera et in uentrem, et dura sunt omnia, et tu solus

 

 
 
 
 requies. et ecce ades et liberas a miserabilibus erroribus et 
 constitues nos in uia tua et consolaris et dicis: "currite, ego 
 feram et ego perducam et ibi ego feram."

Iam mortua erat adulescentia mea mala et nefanda, et 
 ibam in iuuentutem, quanto aetate maior, tanto uanitate turpior, 
 qui cogitare aliquid substantiae nisi tale non poteram, 
 quale per hos oculos uideri solet. non te\'cogitabam, deus, in 
 figura corporis humani, ex quo audire aliquid de sapientia 
 coepi; semper hoc fugi et gaudebam me hoc reperire in fide 
 spiritalis matris nostrae, catholicae tuae; sed quid te aliud 
 cogitarem non occurrebat. et conabar cogitare te homo, et 
 talis homo, summum et solum et uerum deum, et te incorruptibilem 
 et inuiolabilem et inconmutabilem totis medullis 
 credebam, quia nesciens, unde et quomodo, plane tamen uidebam 
 et certus eram id, quod corrumpi potest, deterius esse 
 quam id quod non potest, et quod uiolari non potest, incunctanter 
 praeponebam uiolabili, et quod nullam patitur

 

 
 
 
 mutationem, melius esse quam id quod mutari potest. clamabat uiolenter 
 cor meam aduersus omnia phantasmata mea et hoc 
 uno ictu conabar abigere circumuolantem turbam inmunditiae 
 ab acie mentis meae: et nix dimota in ictu oculi ecce conglobata 
 rursus aderat et inruebat in aspectum meam et obnubilabat 
 eum, ut quamuis non forma humani corporis, corpoream 
 tamen aliquid cogitare cogerer per spatia locorum siue 
 infusum mundo siue etiam extra mundum per infinita diffusum, 
 etiam ipsum incorruptibile et inuiolabile et inconmutabile, quod 
 corruptibili et uiolabili et conmutabili praeponebam, quoniam 
 quidquid priuabam spatiis talibus, nihil mihi esse uidebatur, 
 sed prorsus nihil, ne inane quidem, tamquam si corpus auferatur 
 loco et maneat locus omni corpore uacuatus et terreno 
 et humido et aerio et caelesti, sed tamen sit locus inanis tamquam 
 spatiosum nihil.

Ego itaque incrassatus corde nec mihimet ipsi uel ipse conspicuus, 
 quidquid non per aliquanta spatia tenderetur uel diffunderetur 
 uel conglobaretur uel tumeret uel tale aliquid caperet 
 aut capere posset, nihil prorsus esse arbitrabar. per 
 quales enim formas ire solent oculi mei, per tales imagines 
 ibat cor meum, nec uidebam hanc eandem intentionem, quaillas 
 ipsas imagines formabam, non esse tale aliquid: quae 
 tamen ipsas non formaret, nisi esset magnum aliquid.. ita 
 etiam te, uita uitae meae, grandem per infinita spatia undique 
 cogitabam penetrare totam mundi molem et extra eam

 

 
 
 
 quaquauersum per inmensa sine termino, ut haberet te terra, 
 haberet caelum, haberent omnia et illa finirentur in te, tu 
 autem nusquam. sicut autem luci solis non obsisteret aeris 
 corpus, aeris huius, qui supra terram est, quominus per eum 
 traiceretur penetrans eum non dirrumpendo aut concidendo, 
 sed implendo eum totum, sic tibi putabam non solum caeli 
 et aeris et maris, sed etiam terrae corpus peruium et ex omnibus 
 maximis minimisque partibus penetrabile ad capiendam 
 praesentiam tuam, occulta inspiratione intrinsecus et extrinsecus 
 administrante omnia, quae creasti. ita suspicabar, quia cogitare 
 aliud non poteram; nam falsum erat. illo enim modo 
 maior pars terrae maiorem tui partem haberet et minorem 
 minor, atque ita te plena essent omnia, ut amplius tui caperet 
 elephanti corpus quam passeris, quo esset isto grandius grandioremque 
 occuparet locum, atque ita frustatim partibus mundi 
 magnis magnas, breuibus breues partes tuas praesentes faceres. 
 non est autem ita. sed nondum inluminaueras tenebras meas.

Sat erat mihi, domine, aduersus illos deceptos deceptores 
 et loquaces mutos, quoniam non ex eis sonabat uerbum tuum, 
 sat erat ergo illud quod iam diu ab usque Carthagine a Nebridio 
 proponi solebat et omnes, qui audiebamus, concussi

 

 
 
 
 sumus: quid erat tibi factura nescio qua gens tenebrarum, 
 quam ex aduersa mole solent proponere, si tu cum ea pugnare 
 noluisses? si enim responderetur aliquid fuisse nocituram, uiolabilis 
 tu et corruptibilis fores. si autem nihil ea nocere potuisse 
 diceretur, nulla afferretur causa pugnandi et ita pugnandi, 
 ut quaedam portio tua et membrum tuum uel proles 
 de ipsa substantia tua misceretur aduersis potestatibus et non 
 a te creatis naturis atque in tantum ab eis corrumperetur et 
 conmutaretur in deterius, ut a beatitudine in miseriam uerteretur 
 et egeret auxilio, quo erui purgarique posset, et hanc 
 esse animam, cui tuus sermo seruienti liber et contaminatae 
 purus et corruptae integer subueniret, sed et ipse corruptibilis, 
 quia ex una eademque substantia. itaque si te, quidquid es, 
 id est substantiam tuam, qua es, incorruptibilem dicerent, falsa 
 esse illa omnia et exsecrabilia; si autem corruptibilem, id 
 ipsum iam falsum et prima uoce abominandum. sat erat ergo 
 istuc aduersus eos omni modo euomendos a pressura pectoris, 
 quia non habebant, qua exirent sine horribili sacrilegio cordis 
 et linguae sentiendo de te ista et loquendo.

Sed et ego adhuc, quamuis incontaminabilem et inconuertibilem 
 et nulla ex parte mutabilem dicerem firmeque sentirem 
 dominum nostrum, deum uerum, qui fecisti non solum 
 animas nostras sed etiam corpora, nec tantum nostras animas 
 et corpora, sed omnes et omnia, non tenebam explicitam et

 
 
 
 enodatam causam mali. quaecumque tamen esset, sic eam quaerendam 
 uidebam, ut non per illam constringerem deum in-, 
 conmutabilem mutabilem credere, ne ipse fierem quod quaere-\' 
 bam . itaque securus eam quaerebam et certus non esse uerum 
 quod illi dicerent, quos toto animo fugiebam, quia uidebam 
 quaerendo, unde malum, repletos malitia, qua opinarentur tuam 
 potius substantiam male pati quam suam male facere.

Et intendebam, ut cernerem quod audiebam, liberum uoluntatis 
 arbitrium causam esse, ut male faceremus et rectum 
 iudicium tuum ut pateremur, et eam liquidam cernere non 
 ualebam. itaque aciem mentis de profundo educere conatus 
 mergebar iterum et saepe conatus mergebar iterum atque iterum. 
 subleuabat enim me in lucem tuam, quod tam sciebam 
 me habere uoluntatem quam me uiuere. itaque cum aliquid 
 uellem aut nollem, non alium quam me uelle ac nolle certissimus 
 eram et ibi esse causam peccati mei iam iamque aduertebam. 
 quod autem inuitus facerem, pati me potius quam 
 facere uidebam et id non culpam, sed poenam esse iudicabam, 
 qua me non iniuste plecti, te iustum cogitans, cito fatebar. 
 sed rursus dicebam: "quis fecit me? nonne deus meus, non 
 tantum bonus, sed ipsum bonum? unde igitur mihi male 
 uelle et bene nolle? ut esset, cur iuste poenas luerem? quis 
 in me hoc posuit et inseuit mihi plantarium amaritudinis, cum 
 totus fierem a dulcissimo deo meo? si diabolus auctor, unde 
 ipse diabolus? quod si et ipse peruersa uoluntate ex bono

 
 
 
 angelo diabolus factus est, unde et in ipso uoluntas mala, qua 
 diabolus fieret, quando totus angelus a conditore optimo factus 
 esset?" his cogitationibus deprimebar iterum et suffocabar, 
 sed non usque ad illum infernum subducebar erroris, ubi nemo 
 tibi confitetur, dum tu potius mala pati quam homo facere 
 putator.

Sic enim nitebar inuenire cetera, ut iam inueneram 
 melius esse incorruptibile quam corruptibile, et ideo te, quidquid 
 esses, esse incorruptibilem confitebar. neque enim ulla 
 anima umquam potuit poteritue cogitare aliquid, quod sit te 
 melius, qui summum et optimum bonum es. cum autem uerissime 
 atque certissime incorruptibile corruptibili praeponatur, 
 sicut ego iam praeponebam, poteram iam cogitatione aliquid 
 adtingere, quod esset melius deo meo, nisi tu esses incorruptibilis. 
 ubi igitur uidebam incorruptibile corruptibili esse praeferendum, 
 ibi te quaerere debebam atque inde aduertere, ubi 
 sit malum, id est unde sit ipsa corruptio, qua uiolari substantia 
 tua nullo modo potest. nullo enim prorsus uiolat corruptio 
 deum nostrum, nulla uoluntate, nulla necessitate, nullo 
 inprouiso casu, quoniam ipse est deus et quod sibi uult, bonum 
 est et ipse est idem bonum; corrumpi autem non est bonum. 
 nec cogeris inuitus ad aliquid, quia uoluntas tua non est maior 
 quam potentia tua. esset autem maior, si te ipso tu ipse

 

 

 

 
 
 
 maior esses: uoluntas enim et potentia dei deus ipse est. quid 
 inprouisum tibi, qui nosti omnia? et nulla natura est, nisi 
 quia nosti eam. et ut quid multa dicimus, cur non sit corruptibilis 
 substantia, quae deus est, quando, si hoc esset, non 
 esset deus? .

Et quaerebam, unde malum, et male quaerebam et in 
 ipsa inquisitione mea non uidebam malum. et constituebam 
 in conspectu spiritus mei uniuersam creaturam, quidquid in 
 ea cernere possumus, sicuti est terra et mare et aer et sidera 
 et arbores et animalia mortalia, et quidquid in ea non uidemus, 
 sicut firmamentum caeli insuper et omnes angelos et 
 cuncta spiritalia eius, sed etiam ipsa, quasi corpora essent, 
 locis et locis ordinata, ut imaginatio mea; et feci unam massam 
 grandem distinctam generibus corporum creaturam tuam, 
 siue re uera quae corpora erant, siue quae ipse pro spiritibus 
 finxeram, et eam feci grandem, non quantum erat, quod scire 
 non poteram, sed quantum libuit, undiqueuersum sane finitam, 
 te autem, domine, ex omni parte ambientem et penetrantem 
 eam, sed usquequaque infinitum, tamquam si mare esset ubique 
 et undique per inmensa infinitum solum mare et haberet 
 intra se spongiam quamlibet magnam, sed finitam tamen, plena 
 esset utique spongia illa ex omni sua parte ex inmenso mari: 
 sic creaturam tuam finitam te infinito plenam putabam et dicebam: 
 "ecce deus et ecce quae creauit deus, et bonus deus

 
 
 
 atque his ualidissime longissimeque praestantior; sed tamen 
 bonus bona creauit: et ecce quomodo ambit atque implet ea? 
 ubi ergo malum et unde et qua huc inrepsit? quae radix 
 eius et quod semen eius? an omnino non est? cur ergo timemus 
 et cauemus quod non est? aut si inaniter timemus, 
 timor ipse malum est, quo incassum stimulatur et excruciatur 
 cor, et tanto grauius malum, quanto non est, quod timeamus, 
 et timemus. idcirco aut est malum, quod timemus, aut hoc 
 malum est, quia timemus. unde est igitur, quia deus fecit 
 haec omnia bonus bona? maius quidem et summum bonum 
 minora fecit bona, sed tamen et creans et creata bona sunt 
 omnia. unde est malum? an unde fecit ea, materies aliqua 
 mala erat, et formauit atque ordinauit eam, sed reliquit aliquid 
 in illa, quod in bonum non conuerteret? cur et hoc? an inpotens 
 erat totam uertere et conmutare, ut nihil mali remaneret, 
 cum sit omnipotens? postremo cur inde aliquid facere uoluit 
 ac non potius eadem omnipotentia fecit, ut nulla esset omnino? 
 aut uero exsistere poterat contra eius uoluntatem? aut si 
 aeterna erat, cur tam diu per infinita retro spatia temporum 
 sic eam siuit esse ac tanto post placuit aliquid ex ea facere? 
 aut iam, si aliquid subito uoluit agere, hoc potius ageret omnipotens, 
 ut illa non esset atque ipse solus esset totum uerum 
 et summum et infinitum bonum? aut si non erat bene, ut 
 non aliquid boni etiam fabricaretur et conderet qui bonus erat, 
 illa sublata et ad nihilum redacta materie, quae mala erat, 
 bonam ipse institueret, unde omnia crearet? non enim esset

 

 
 
 
 omnipotens, si condere non posset aliquid boni, nisi ea quam 
 non ipse condiderat adiuuaretur materia". talia uoluebam pectore 
 misero, ingrauidato curis mordacissimis de timore mortis 
 et non inuenta ueritate; stabiliter tamen haerebat in corde 
 meo in catholica ecclesia fides Christi tui, domini et saluatoris 
 nostri, in multis quidem adhuc informis et praeter doctrinae 
 normam fluitans, sed tamen non eam relinquebat animus, inmo 
 in dies magis magisque inhibebat.

Iam etiam mathematicorum fallaces diuinationes et inpia 
 deliramenta reieceram. confiteantur etiam hinc tibi de intimis 
 uisceribus animae meae miserationes tuae, deus meus! 
 tu enim, tu omnino — nam quis alius a morte omnis erroris 
 reuocat nos nisi uita, quae mori nescit, et sapientia mentes 
 indigentes inluminans, nullo indigens lumine, qua mundus administratur 
 usque ad arborum uolatica folia? — tu procurasti 
 peruicaciae meae, qua obluctatus sum Yindiciano acuto seni 
 et Nebridio adulescenti mirabilis animae, illi uehementer adfirmanti, 
 huic cum dubitatione quidem aliqua, sed tamen crebro 
 dicenti non esse illam artem futura praeuidendi, coniecturas 
 autem hominum habere saepe uim sortis et multa dicendo 
 dici pleraque uentura nescientibus eis, qui dicerent, sed 
 in ea non tacendo incurrentibus, procurasti tu ergo hominem 
 amicum, non quidem segnem consultatorem mathematicorum

 
 
 
 nec eas litteras bene callentem, sed, ut dixi, consultorem cariosum 
 et tamen scientem aliquid, quod a patre suo se audisse 
 dicebat: quod quantum ualeret ad illius artis opinionem euertendam, 
 ignorabat. is ergo uir nomine Firminus, liberaliter 
 institutus et excultus eloquio, cum me tamquam carissimum 
 de quibusdam suis rebus, in quas saecularis spes eius intumuerat, 
 consuleret, quid mihi secundum suas quas constellationes 
 appellant uideretur, ego autem, qui iam de hac re 
 in Nebridii sententiam flecti coeperam, non quidem abnuerem 
 conicere ac dicere quod nutanti occurrebat, sed tamen subicerem 
 prope iam esse mihi persuasum ridicula illa esse et 
 inania, tum ille mihi narrauit patrem suum fuisse librorum 
 talium curiosissimum et habuisse amicum aeque illa simulque 
 sectantem. qui pari studio et conlatione flagrabant in eas 
 nugas igne cordis sui, ita ut mutorum quoque animalium, si 
 quae domi parerent, obseruarent momenta nascentium atque 
 ad ea caeli positionem notarent, unde illius quasi artis experimenta 
 colligerent. itaque dicebat audisse se a patre suo, quod 
 cum eundem Firminum praegnans mater esset, etiam illius 
 paterni amici famula quaedam pariter utero grandescebat. 
 quod latere non potuit dominum, qui etiam canum suarum 
 partus examinatissima diligentia nosse curabat; atque ita factum 
 esse, ut cum iste coniugis, ille autem ancillae dies et horas 
 minutioresque horarum articulos cautissima obseruatione

 
 
 
 numerarent, enixae essejit ambae simul, ita ut easdem constellationes 
 usque ad easdem minutias utrique nascenti facere cogerentur, 
 iste filio, ille seruulo. nam cum mulieres parturire 
 coepissent, indicauerunt sibi ambo, quid sua cuiusque domo 
 ageretur, et parauerunt quos ad se inuicem mitterent, simul 
 ut natum quod parturiebatur esset cuique nuntiatum: quod 
 tamen ut continuo nuntiaretur, tamquam in regno suo facile 
 effecerant. atque ita qui ab alterutro missi sunt, tam ex 
 paribus domorum interuallis sibi obuiam factos esse dicebat, 
 ut aliam positionem siderum aliasque particulas momentorum 
 neuter eorum notare sineretur: et tamen Firminus amplo apud 
 suos loco natus dealbatiores uias saeculi cursitabat, augebatur 
 diuitiis, sublimabatur honoribus, seruus autem ille conditionis 
 iugo nullatenus relaxato dominis seruiebat ipso indicante, qui 
 nouerat eum.

His itaque auditis et creditis-talis quippe narrauerat—omnis 
 illa reluctatio mea soluta concidit, et primo Firminum ipsum 
 conatus sum ab illa curiositate reuocare, cum dicerem, constellationibus 
 eius inspectis ut uera pronuntiarem, debuisse 
 me utique uidere ibi parentes inter suos esse primarios, nobilem 
 familiam propriae ciuitatis, natales ingenuos, honestam 
 educationem liberalesque doctrinas; at si me ille seruus ex 
 eisdem constellationibus — quia et illius ipsae essent — consuluisset, 
 ut eidem quoque uera proferrem, debuisse me rursus ibi

 
 
 
 uidere abiectissimam familiam, conditionem seruilem et cetera 
 longe a prioribus aliena longeque distantia. unde autem fieret, 
 ut eadem inspiciens diuersa dicerem, si uera dicerem — si 
 autem eadem dicerem, falsa dicerem - inde certissime colligi 
 ea, quae uera consideratis constellationibus dicerentur, non 
 arte dici, sed sorte, quae autem falsa, non artis inperitia, sed 
 sortis mendacio.

Hinc autem accepto aditu ipse mecum talia ruminando, ne 
 quis eorundem deiirorum , qui talem quaestum sequerentur, 
 quos iam iamque inuadere atque inrisos refellere cupiebam, 
 mihi ita resisteret, quasi aut Firminus mihi aut illi pater falsa 
 narrauerit, intendi considerationem in eos qui gemini nascuntur, 
 quorum plerique ita post inuicem funduntur ex utero, ut 
 paruum ipsum temporis interuallum, quantamlibet uim in rerum 
 natura habere contendant, colligi tamen humana obseruatione 
 non possit litterisque signari omnino non ualeat, quas 
 mathematicus inspecturus est, ut uera pronuntiet. et non erunt 
 uera, quia easdem litteras inspiciens eadem debuit dicere 
 de Esau et Iacob; sed non eadem utrique acciderunt. falsa 
 ergo diceret aut, si uera diceret, non eadem diceret: at eadem 
 inspiceret. non ergo arte, sed sorte uera diceret. tu enim, 
 -domine, iustissime moderator uniuersitatis, consulentibus consultisque 
 nescientibus occulto instinctu agis, ut, dum quisque 
 consulit, hoc audiat, quod eum oportet audire occultis meritis

 
 
 
 animarum ex abysso iusti iudicii tui. cui non dicat homo: "quid 
 est hoc?" "ut quid hoc?" non dicat, non dicat; homo est enim.

Iam itaque me, adiutor meus, illis uinculis solueras, et quaerebam, unde malum, et non erat exitus. sed me non 
 sinebas ullis fluctibus cogitationis auferri ab ea fide, qua credebam 
 et esse te et esse inconmutabilem substantiam tuam 
 et esse de hominibus curam et iudicium tuum et in Christo, 
 filio tuo, domino nostro, atque scripturis sanctis, quas ecclesiae 
 tuae catholicae conmendaret auctoritas, uiam te posuisse 
 salutis humanae ad eam uitam, quae post hanc mortem futura 
 est. his itaque saluis atque inconcusse roboratis in animo 
 meo quaerebam aestuans, unde sit malum. quae illa tormenta 
 parturientis cordis mei, qui gemitus, deus meus! et ibi erant 
 aures tuae nesciente me. et cum in silentio fortiter quaererem, 
 magnae uoces erant ad misericordiam tuam, tacitae contritiones 
 animi mei. tu sciebas, quid patiebar, et nullus hominum. 
 quantum enim erat, quod inde digerebatur per linguam 
 meam in aures familiarissimorum meorum! numquid 
 tumultus animae meae, cui nec tempora nec os meum sufficiebat, 
 sonabat eis? totum tamen ibat in auditum tuum, quod rugiebam a gemitu cordis mei, et ante te erat desiderium 
 meum et lumen oculorum meorum non erat 
 mecum. intus enim erat, ego autem foris, nec in loco illud. 
 at ego intendebam in ea, quae locis continentur, et non ibi 
 inueniebam locum ad requiescendum, nec recipiebant me ista, 25

 

 
 
 
 ut dicerem: "at est et bene est," nec dimittebant redire, ubi 
 mihi satis esset bene. superior enim eram istis, te uero inferior, 
 et tu gaudium uerum mihi subdito tibi et tu mihi subieceras 
 quae infra me creasti. et hoc erat rectum temperamentum 
 et media regio salutis meae, ut manerem ad imaginem 
 tuam et tibi seruiens dominarer corpori. sed cum superbe 
 contra te surgerem et currerem aduersus dominum in ceruice 
 crassa scuti mei,. etiam ista infima supra me facta 
 sunt et premebant, et nusquam erat laxa-mentum et respiramentum . 
 ipsa occurrebant undique aceruatim et conglobatim 
 cernenti, cogitanti autem imagines corporum ipsae opponebantur 
 redeunti, quasi diceretur: "quo is, indigne et sordide?" 
 et haec de uulnere meo creuerant, quia humiliasti tamquam 
 uulneratum superbum, et tumore meo separabar 
 abs te et nimis inflata facies claudebat oculos meos.

Tu uero, domine, in aeternum manes et non in 
 aeternum irasceris nobis, quoniam miseratus es terram 
 et cinerem, et placuit in conspectu tuo reformare deformia 
 mea. et stimulis internis agitabus me, ut inpatiens essem, 
 donec mihi per interiorem aspectum certus esses. et residebat 
 tumor meus ex occulta manu medicinae tuae aciesque conturbata 
 et contenebrata mentis meae acri collyrio salubrium 
 dolorum de die in diem sanabatur.

Et primo uolens ostendere mihi, quam resistas 
 superbis, humilibus autem des gratiam et quanta misericordia 
 tua demonstrata sit hominibus uia humilitatis, quod 
 uerbum caro factum est et habitauit inter homines, procurasti 
 mihi per quendam hominem inmanissimo tyfo turgidum 
 quosdam Platonicorum libros ex graeca lingua in latinum 
 uersos, et ibi legi non quidem his uerbis, sed hoc idem omnino 
 multis et multiplicibus suaderi rationibus, quod in principio 
 erat uerbum et uerbum erat apud deum et deus erat 
 uerbum: hoc erat in principio apud deum; omnia per 
 ipsum facta sunt, et sine ipso factum est nihil, quod 
 factum est; in eo uita est, et uita erat lux hominum; 
 et lux in tenebris lucet, et tenebrae eam non conprehenderunt; 
 et quia hominis anima, quampis testimonium 
 perhibeat de lumine, non est tamen ipsa lumen, sed uerbum, 
 deus ipse, est lumen uerum, quod inluminat omnem 
 hominem uenientem in hunc mundum; et quia in hoc 
 mundo erat, et mundus per eum factus est, et mundus 
 eum non cognouit. quia uero in sua propria uenit 
 et sui eum non receperunt, quotquot autem receperunt 
 eum, dedit eis potestatem filios dei fieri credentibus 
 in nomine eius, non ibi legi.

Item legi ibi, quia uerbum, deus, non ex carne, non ex san-\' 
 guine neque ex uoluntate uiri neque ex uoluntate carnis, sed

 

 
 
 
 ex deo natus est; sed quia uerbum caro factus est et habitauit 
 in nobis, non ibi legi. indagaui quippe in illis litteris 
 uarie dictum et in multis modis, quod sit filius in forma 
 patris non rapinam arbitratus esse aequalis deo, quia 
 naturaliter id ipsum est, sed quia semet ipsum exinaniuit 
 formam serui accipiens, in similitudinem hominum 
 factus et habitu inuentus ut homo, humiliauit se factus 
 oboediens usque ad mortem, mortem autem crucis: 
 propter quod deus eum exaltauit a mortuis et donauit 
 ei nomen, quod est super omne nomen, ut in nomine 
 Iesn omne genu flectatur caelestium, terrestrium et 
 infernorum et omnis lingua confiteatur, quia dominus 
 Iesus irr gloria est dei patris non habent illi libri. 
 quod autem ante omnia tempora et supra omnia tempora inconmutabiliter 
 manet unigenitus filius tuus coaeternus tibi et 
 quia de plenitudine eius accipiunt animae, ut beatae sint, 
 et quia participatione manentis in se sapientiae renouantur, 
 ut sapientes sint, est ibi; quod autem secundum tempus 
 pro inpiis mortuus est et filio unico tuo non pepercisti, 
 sed pro nobis omnibus tradidisti eum non est ibi. 
 abscondisti enim haec a sapientibus et reuelasti ea 
 paruulis, ut uenirent ad eum laborantes et onerati et 
 reficeret eos, quoniam mitis est et humilis corde, et 
 dirigit mites in indicio et docet mansuetos uias suas

 

 
 
 
 uidens humilitatem nostram et laborem nostrum et dimittens 
 omnia peccata nostra. qui autem cothurno tamquam 
 doctrinae sublimioris elati non audiunt dicentem: disciteame , 
 quoniam mitis sum et humilis corde, et inuenietis 
 requiem animabus uestris, etsi cognoscunt deum, non 
 sicut deum glorificant aut gratias agunt, sed euanescunt 
 in cogitationibus suis et obscuratur insipiens 
 cor eorum; dicentes se esse sapientes stulti fiunt.

Et ideo legebam ibi etiam inmutatam gloriam incorruptionis 
 tuae in idola et uaria simulacra, in similitudinem 
 imaginis corruptibilis hominis et uolucrum et quadrupedum 
 et serpentium, uidelicet Aegyptium cibum, 
 quo Esau perdidit primogenita sua, quoniam caput quadrupedis 
 pro te honorauit populus primogenitus, conuersus corde 
 in Aegyptum et curuans imaginem tuam, animam suam, ante 
 imaginem uituli manducantis foenum. inueni haec ibi et 
 non manducaui. placuit enim tibi, domine, auferre opprobrium 
 diminutionis ab lacob, ut maior seruiret minori, et uocasti 
 gentes in hereditatem tuam. et ego ad te ueneram ex gentibus 
 et intendi in aurum, quod ab Aegypto uoluisti ut auferret 
 populus tuus, quoniam tuum erat, ubicumque erat. et dixisti 
 Atheniensibus per apostolum tuum, quod in te uiuimus 
 et mouemur et sumus, sicut et quidam secundum eos dixerunt, 
 et utique inde erant illi libri. et non adtendi in idola

 

 
 
 
 Aegyptiorum, quibus de auro tuo ministrabant, qui transmutauerunt 
 ueritatem dei in mendacium et coluerunt 
 et seruierunt creaturae potius quam creatori.

Et inde admonitus redire ad memet ipsum intrani in 
 intima mea duce te et potui, quoniam factus es adiutor 
 meus. intraui et uidi qualicumque oculo animae meae supra 
 eundem oculum animae meae, supra mentem meam lucem 
 inconmutabilem, non hanc uulgarem et conspicuam omni carni 
 nec quasi ex eodem genere grandior erat, tamquam si ista 
 multo multoque clarius claresceret totumque occuparet magnitudine. 
 non hoc illa erat, sed aliud, aliud ualde ab istis omnibus. 
 nec ita erat supra mentem meam, sicut oleum super 
 aquam nec sicut caelum super terram, sed superior, quia ipsa 
 fecit me, et ego inferior, quia factus ab ea. qui nouit ueritatem, 
 nouit eam, et qui nouit eam, nouit aeternitatem. caritas 
 nouit eam. o aeterna ueritas et uera caritas et cara aeternitas! 
 tu es deus meus, tibi suspiro die ac nocte. et cum te primum 
 cognoui, tu assumsisti me, uf uiderem esse, quod uiderem, 
 et nondum me esse, qui uiderem. et reuerberasti infirmitatem 
 aspectus mei radians in me uehementer, et contremui 
 amore et horrore: et inueni longe me esse a te in regione 
 dissimilitudinis, tamquam audirem uocem tuam de excelso: 
 "cibus sum grandium: cresce et manducabis me. nec tu me 
 in te mutabis sicut cibum carnis tuae, sed tu mutaberis in 
 me." et cognoui, quoniam pro iniquitate erudisti

 

 
 
 
 hominem et tabescere fecisti sicut araneam animam meam, 
 et dixi: "numquid nihil est ueritas, quoniam neque per finita 
 neque per infinita locorum spatia diffusa est?" et clamasti de 
 longinquo: ego sum qui sum. et audiui, sicut auditur in 
 corde, et non erat prorsus, unde dubitarem faciliusque dubitarem 
 uiuere me quam non esse. ueritatem, quae per ea, 
 quae facta sunt, intellecta conspicitur.

Et inspexi cetera infra te et uidi nec omnino esse nee 
 omnino non esse: esse quidem, quoniam abs te sunt, non esse autem, 
 quoniam id quod es non sunt. id enim uere est, quod 
 inconrautabiliter manet. mihi autem inhaerere deo bonum 
 est, quia, si non manebo in illo, nec in me potero. ille autem 
 in se manens innouat omnia; et dominus meus es, 
 quoniam bonorum meorum non eges.

Et manifestatum est mihi, quoniam bona sunt, quae 
 corrumpuntur, quae neque si summa bona essent, corrumpi 
 possent, neque nisi bona essent, corrumpi possent, quia, si 
 summa bona essent, incorruptibilia essent, si autem nulla 
 bona essent, quid in eis conrumperetur non esset. nocet enim 
 corruptio et, nisi bonum minueret, non noceret. aut igitur nihil nocet corruptio, quod fieri non potest, aut, quod certissimum 
 est, omnia, quae corrumpuntur, priuantur bono. si autem 
 omni bono priuabuntur, omnino non erunt. si enim erunt et 
 corrumpi iam non poterunt, meliora erunt, quia incorruptibiliter 
 permanebunt. et quid monstrosius quam ea dicere

 

 
 
 
 omni bono amisso facta meliora? ergo si omni bono priuabuntnr, 
 omnino nulla erunt: ergo quamdiu sunt, bona sunt. 
 ergo quaecumque sunt, bona sunt, malumque illud, quod quaerebam 
 unde esset, non est substantia, quia, si substantia esset, 
 bonum esset. aut enim esset incorruptibilis substantia, magnum 
 utique bonum, aut substantia corruptibilis esset, quae 
 nisi bona esset, corruptibilis non esset. itaque uidi et manifestatum 
 est mihi, quia omnia bona tu fecisti et prorsus nullae 
 substantiae sunt, quas tu non fecisti. et quoniam non aequalia 
 omnia fecisti, ideo sunt omnia, quia singula bona sunt et simul 
 omnia ualde bona, quoniam fecit deus noster omnia 
 bona ualde.

Et tibi omnino non est malum, non solum tibi sed 
 nec uniuersae creaturae tuae, quia extra non est aliquid, quod 
 inrumpat et corrumpat ordinem, quem inposuisti ei. in partibus 
 autem eius quaedam quibusdam quia non conueniunt, 
 mala putantur; et eadem ipsa non conueniunt aliis et bona 
 sunt et in semet ipsis bona sunt. et omnia haec, quae sibimet 
 inuicem non conueniunt, conueniunt inferiori parti rerum, quam 
 terram dicimus, habentem caelum suum nubilosum atque uentosum 
 congruum sibi. et absit, ut dicerem iam: "non essent 
 ista", quia etsi sola ista cernerem, desiderarem quidem meliora, 
 sed iam etiam de solis istis laudare te deberem, quoniam laudandum 
 te ostendunt de terra dracones et omnes abyssi,

 

 
 
 
 ignis, grajado , nix, glacies, spiritus tempestatis, quae 
 faciunt uerbum tuum, montes et omnes colles, ligna 
 fructifera et omnes cedri, bestiae et omnia pecora, 
 reptilia et uolatilia pennata; reges terrae et omnes 
 populi, principes et omnes iudices terrae, iuuenes et 
 uirgines, seniores cum iunioribus laudent nomen tuum. 
 cum uero etiam de caelis te laudent, laudent te, deus noster, 
 in excelsis omnes angeli tui, omnes uirtutes tuae, 
 sol et luna, omnes stellae et lumen, caeli caelorum 
 et aquae, quae super caelos sunt, laudent nomen tuum: 
 non iam desiderabam meliora, quia omnia cogitabam, et meliora 
 quidem superiora quam inferiora, sed meliora omnia quam 
 sola superiora indicio saniore pendebam.

Non est sanitas eis, quibus displicet aliquid creaturae 
 tuae, sicut mihi non erat, cum displicerent multa, quae fecisti. 
 et quia non audebat anima mea, ut ei displiceret deus meus, 
 nolebat esse tuum quidquid ei displicebat. et inde ierat in 
 opinionem duarum substantiarum et non requiescebat et aliena 
 loquebatur. et inde rediens fecerat sibi deum per infinita 
 spatia locorum omnium et eum putauerat esse te et eum collocauerat 
 in corde suo et facta erat rursus templum idoli sui 
 abominandum tibi. sed posteaquam fouisti caput nescientis et 
 clausisti oculos meos, ne uiderent uanitatem, cessaui de 
 me paululum, et consopita est insania mea; et euigilaui in te 
 et uidi te infinitum aliter, et uisus iste non a carne trahebatur.

Et respexi alia et uidi tibi debere quia sunt et in te 
 cuncta finita, sed aliter, non quasi in loco, sed quia tu es 
 omnitenens manu ueritate, et omnia uera sunt, in quantum 
 sunt, nec quicquam est falsitas, nisi cum putatur esse quod 
 non est. et uidi, quia non solum locis sua quaeque suis 
 conueniunt sed etiam temporibus et quia tu, qui solus aeternus 
 es, non post innumerabilia spatia temporum coepisti operari, 
 quia omnia spatia temporum, quae praeterierunt et quae praeteribunt, 
 nec abirent nec uenirent nisi te operante et manente.

Et sensi expertus non esse mirum, quod palato non 
 sano poena est et panis, qui sano suauis est, et oculis aegris 
 odiosa lux, quae puris amabilis. et iustitia tua displicet iniquis, 
 nedum uipera et uermiculus, quae bona creasti, apta 
 inferioribus creaturae tuae partibus, quibus et ipsi iniqui apti 
 sunt, quanto dissimiliores sunt tibi, apti autem superioribus, 
 quanto similiores fiunt tibi. et quaesiui, quid esset iniquitas, 
 et non inueni substantiam, sed a summa substantia, te deo, 
 detortae in infima uoluntatis peruersitatem proicientis intima 
 sua et tumescentis foras.

Et mirabar, quod iam te amabam, non pro te phantasma, 
 et non stabam frui deo meo, sed rapiebar ad te decore 
 tuo moxque diripiebar abs te pondere meo et ruebam in 
 ista cum gemitu; et pondus hoc consuetudo carnalis. sed

 

 

 

 
 
 
 mecum erat memoria tui, neque ullo modo dubitabam esse 
 cui cohaererem, sed nondum me esse, qui cohaererem, quoniam 
 corpus, quod corrumpitur, adgrauat animam et 
 deprimit terrena inhabitatio sensum multa cogitantem, 
 eramque certissimus, quod inuisibilia tua a constitutione 
 mundi per ea quae facta sunt intellecta conspiciuntur, 
 sempiterna quoque uirtus et diuinitas tua. 
 quaerens enim, unde adprobarem pulchritudinem corporum siue 
 caelestium siue terrestrium et quid mihi praesto esset integre 
 de mutabilibus iudicanti et dicenti: "hoc ita esse debet, illud 
 non ita", hoc ergo quaerens, unde iudicarem, cum ita iudicarem, 
 inueneram inconmutabilem et ueram ueritatis aeternitatem 
 supra mentem meam conmutabilem. atque ita gradatim 
 a corporibus ad sentientem per corpus animam atque inde ad 
 eius interiorem uim, cui sensus corporis exteriora nuntiaret, 
 et quousque possunt bestiae, atque inde rursus ad ratiocinantem 
 potentiam, ad quam refertur indicandum quod sumitur a 
 sensibus corporis; quae se quoque in me conperiens mutabilem 
 erexit se ad intellegentiam suam et abduxit cogitationem a consuetudine, 
 subtrahens se contradicentibus turbis phantasmatum, 
 ut inueniret, quo lumine aspargeretur, cum sine ulla dubitatione 
 clamaret inconmutabile praeferendum esse mutabili, 
 unde nosset ipsum inconmutabile — quod nisi aliquo modo nosset, 
 nullo modo illud mutabili certa praeponeret — et peruenit

 

 
 
 
 ad id, quod est in ictu trepidantis aspectus. tunc uero inuisibilia 
 tua per ea quae facta sunt intellecta conspexi, 
 sed aciem figere non eualui et repercussa infirmitate redditus 
 solitis non mecum ferebam nisi amantem memoriam et quasi 
 olefacta desiderantem, quae comedere nondum possem.

Et quaerebam uiam conparandi roboris, quod esset 
 idoneum ad fruendum te, nec inueniebam, donec amplecterer 
 mediatorem dei et hominum, hominem Christum Iesum, 
 qui est super omnia deus benedictus in saecula, 
 uocantem et dicentem: ego sum uia ueritatis et uita, et 
 cibum, cui capiendo inualidus eram, miscentem carni, quoniam 
 uerbum caro factum est, ut infantiae nostrae lactesceret 
 sapientia tua, per quam creasti omnia. non enim tenebam 
 deum meum Iesum humilis humilem nec cuius rei magistra 
 esset eius infirmitas noueram. uerbum enim tuum, aeterna 
 ueritas, superioribus creaturae tuae partibus supereminens subditos 
 erigit ad se ipsam, in inferioribus autem aedificauit sibi 
 humilem domum de limo nostro, per quam subdendos deprimeret 
 a se ipsis et ad se traiceret, sanans tumorem et nutriens 
 amorem, ne fiducia sui progrederentur longius, sed potius 
 infirmarentur uidentes ante pedes suos infirmam diuinitatem 
 ex participatione tunicae pelliciae nostrae et lassi prosternerentur 
 in eam, illa autem surgens leuaret eos.

Ego uero aliud putabam tantumque sentiebam de 
 domino Christo meo, quantum de excellentis sapientiae uiro, 
 cui nullus posset aequari, praesertim quia mirabiliter natus 
 ex uirgine ad exemplum contemnendorum temporalium prae 
 adipiscenda immortalitate diuina pro nobis cura tantam auctoritatem 
 magisterii meruisse uidebatur. quid autem sacramenti 
 haberet uerbum caro factum, ne suspicari quidem poteram. 
 tantum cognoueram ex his, quae de illo scripta traderentur, 
 quia manducauit et bibit, dormiuit, ambulauit, exhilaratus est, 
 contristatus est, sermocinatus est, non haesisse carnem illam 
 uerbo tuo nisi cum anima et mente humana. nouit hoc omnis,; 
 qui nouit incommutabilitatem uerbi tui, quam ego iam noue- j 
 ram , quantum poteram, nec omnino quicquam inde dubitabam. 
 etenim nunc monere membra corporis per uoluntatem, nunc 
 non mouere, nunc aliquo affectu affici, nunc non affici, nunc 
 proferre per signa sapientes sententias, nunc esse in silentio 
 propria sunt mutabilitatis animae et mentis. quae si falsa de 
 illo scripta essent, etiam omnia periclitarentur mendacio neque 
 in illis litteris ulla fidei salus generi humano remaneret. 
 quia itaque uera scripta sunt, totum hominem in Christo 
 agnoscebam, non corpus tantum hominis aut cum corpore 
 sine mente animum, sed ipsum hominem, non persona ueritatis, 
 sed magna quadam naturae humanae excellentia et perfectiore 
 participatione sapientiae praeferri ceteris arbitrabar.

 

 
 
 
 Alypius autem deum carne indutum ita putabat credi ą catholicis, 
 ut praeter deum et carnem non esset in Christo anima, 
 mentemque hominis non existimabat in eo praedicari. et quoniam 
 bene persuasum tenebat ea, quae de illo memoriae mandata 
 sunt, sine uitali et rationali creatura non fieri, ad ipsam 
 Christianam fidem pigrius mouebatur. sed postea haereticorum 
 Apollinaristarum hunc errorem esse cognoscens catholicae 
 fidei conlaetatus et contemperatus est. ego autem aliquanto 
 posterius didicisse me fateor, in eo quod uerbum 
 caro factum est quomodo catholica ueritas a Fotini falsitate 
 dirimatur. inprobatio quippe haereticorum facit eminere, quid 
 ecclesia tua sentiat et quid habeat sana doctrina. oportuit 
 enim et haereses esse, ut probati manifesti fierent 
 inter infirmos.

Sed tunc lectis Platonicorum illis libris posteaquam 
 inde admonitus quaerere incorpoream ueritatem inuisibilia 
 tua per ea quae facta sunt intellecta conspexi et repulsus 
 sensi, quid per tenebras animae meae contemplari non 
 sinerer, certus esse te et infinitum esse nec tamen per locos 
 finitos infinitosue diffundi et uere te esse, qui semper idem 
 ipse esses, ex nulla parte nulloque motu alter aut aliter, 
 cetera uero ex te esse omnia, hoc solo firmissimo documento,

 

 
 
 
 quia sunt, certus quidem in istis eram, nimis tamen infirmus 
 ad fruendum te. garriebam plane quasi peritus et, nisi in 
 Christo, saluatore nostro, uiam tuam quaererem, non peritus, 
 sed periturus essem. iam enim coeperam uelle uideri sapiens 
 plenus poena mea et non flebam, insuper autem inflabar 
 scientia. ubi enim erat illa aedificans caritas a fundamento 
 humilitatis, quod est Christus Iesus? aut quando illi libri me 
 docerent eam? in quos me propterea, priusquam scripturas 
 tuas considerarem, credo uoluisti incurrere, ut inprimeretur 
 memoriae meae, quomodo ex eis affectus essem et, cum 
 postea in libris. tuis mansuefactus essem et curantibus digitis 
 tuis contrectarentur uulnera mea, discernerem atque distinguerem, 
 quid interesset inter praesumptionem et confessionem, 
 inter uidentes, quo eundum sit, nec uidentes qua, et uiam 
 ducentem ad beatificam patriam non tantum cernendam sed 
 et habitandam. nam si primo sanctis tuis litteris informatus 
 essem et in earum familiaritate obdulcuisses mihi et post in 
 illa uolumina incidissem, fortasse aut abripuissent me a solidamento 
 pietatis, aut si in affectu quem salubrem inbiberam 
 perstitissem, putarem etiam ex illis libris eum posse concipi, 
 si eos solos quisque didicisset.

Itaque auidissime arripui uenerabilem stilum spiritus 
 tui et prae ceteris apostolum Paulum, et perierunt illae quaestiones, 
 in quibus mihi aliquando uisus est aduersari sibi et

 

 
 
 
 non congruere testimoniis legis et prophetarum textus sermonis 
 eius, et apparuit mihi una facies eloquiorum castorum, 
 et exultare cum tremore didici. et coepi et inueni quidquid 
 illae uerum legeram, hac cum conmendatione gratiae 
 tuae dici, ut qui uidet non sic glorietur, quasi non acceperit, 
 non solum quod uidet, sed etiam ut uideat — quid enim 
 habet quod non accepit? — et ut te, qui es semper idem, 
 non solum admoneatur ut uideat, sed etiam sanetur ut teneat, 
 et qui de longinquo uidere non potest, uiam tamen ambulet, 
 qua ueniat et uideat et teneat, quia, etsi condelectetur homo 
 legi dei secundum interiorem hominem, quid faciet de 
 alia lege in membris suis repugnante legi mentis suae 
 et se captiuum ducente in lege peccati, quae est in 
 membris eius? quoniam iustus es, domine; nos autem 
 peccauimus, inique fecimus, inpie gessimus, et granata 
 est super nos manus tua, et iuste traditi sumus antiquo 
 peccatori, praeposito mortis, quia persuasit uoluntati nostrae 
 similitudinem uoluntatis suae, qua in ueritate tua non stetit. 
 quid faciet miser homo? quis eum liberabit de corpore 
 mortis huius nisi gratia tua per Iesum Christum 
 dominum nostrum, quem genuisti coaeternum et creasti in 
 principio uiarum tuarum, in quo princeps huius mundi 
 non inuenit quicquam morte dignum, et occidit eum; et

 

 
 
 
 euacuatum est chirografum, quod erat contrarium nobis? 
 hoc illae litterae non habent. non habent illae paginae uultum 
 pietatis illius, lacrimas confessionis, sacrificium tuum, 
 spiritum contribulatum, cor contritum et humiliatum, 
 populi salutem, sponsam ciuitatem, arram spiritus sancti, 
 poculum pretii nostri. nemo ibi cantat: nonne deo subdita 
 erit anima mea? ab ipso enim salutare meum: etenim 
 ipse deus meus et salutaris meus, susceptor meus: 
 non mouebor amplius. nemo ibi audit uocantem: uenite 
 ad me, qui laboratis. dedignantur ab eo discere, quoniam 
 mitis est et humilis corde. abscondisti enim haec a 
 sapientibus et prudentibus et reuelasti ea paruulis. 
 et aliud est de siluestri cacumine uidere patriam pacis et 
 iter ad eam non inuenire et frustra conari per inuia circum 
 obsidentibus et insidiantibus fugitiuis desertoribus cum principe 
 suo leone et dracone, et aliud tenere uiam illuc ducentem 
 cura caelestis imperatoris munitam, ubi non latrocinantur 
 qui caelestem militiam deseruerunt; uitant enim eam sicut 
 supplicium. haec mihi inuiscerabantur miris modis, cum minimum 
 apostolorum tuorum legerem, et consideraueram opera 
 tua et expaueram.

Deus mens, recorder in gratiarum actione tibi et confitear 
 misericordias tuas super me. perfundantur ossa mea 
 dilectione tua et dicant: domine, quis similis tibi? dirrupisti 
 uincula mea: sacrificem tibi sacrificium laudis. 
 quomodo dirrupisti ea, narrabo, et dicent omnes, qui adorant 
 te, cum audient haec: "benedictus dominus in caelo et in terra; 
 magnum et mirabile nomen eius." inhaeserant praecordiis meis 
 uerba tua, et undique circumuailabar abs te. de uita tua 
 aeterna certus eram, quamuis eam in aenigmate et quasi 
 per speculum uideram; dubitatio tamen omnis de incorruptibili 
 substantia, quod ab illa esset omnis substantia, ablata 
 mihi erat, nec certior de te, sed stabilior in te esse 
 cupiebam. de mea uero temporali uita nutabant omnia et mundandum 
 erat cor a fermento ueteri; et placebat uia ipse saluator 
 et ire per eius angustias adhuc pigebat. et inmisisti 
 in mentem meam uisumque est bonum in conspectu meo pergere 
 ad Simplicianum, qui mihi bonus apparebat seruus tuus 
 et lucebat in eo gratia tua. audieram etiam, quod a iuuentute 
 sua deuotissime tibi uiueret; iam uero tunc senuerat et longa 
 aetate in tam bono studio sectandae uiae tuae multa expertus, 
 multa edoctus mihi uidebatur: et uere sic erat. unde mihi 
 ut proferret uolebam conferenti secum aestus meos, quis esset 
 aptus modus sic affecto, ut ego eram, ad ambulandum in uia tua.

Videbam enim plenam ecclesiam, et alius sic ibat, alius 
 autem sic. mihi autem displicebat, quod agebam in saeculo, 
 et oneri mihi erat ualde non iam inflammantibus cupiditatibus, 
 ut solebant, spe honoris et pecuniae ad tolerandam illam seruitutem 
 tam grauem. iam enim me illa non delectabant prae 
 dulcedine tua et decore domus tuae, quam dilexi, sed adhuc 
 tenaciter alligabar ex femina, nec me prohibebat apostolus 
 coniugari, quamuis exhortaretur ad melius maxime uolens 
 omnes homines sic esse, ut ipse erat. sed ego infirmior eligebam 
 molliorem locum et propter hoc unum uoluebar in 
 ceteris languidus et tabescens curis marcidis, quod et in aliis 
 rebus, quas nolebam pati, congruere cogebar uitae coniugali, 
 cui deditus obstringebar. audieram ex ore ueritatis esse spadones, 
 qui se ipsos absciderunt propter regnum caelorum; 
 sed, qui potest, inquit, capere, capiat. uani 
 sunt certe omnes homines, quibus non inest dei scientia, 
 nec de his, quae uidentur bona, potuerunt inuenire 
 eum qui est. at ego iam non eram in illa uanitate; 
 transcenderam eam et contestante uniuersa creatura inueneram 
 te creatorem nostrum et uerbum tuum apud te deum, 
 tecumque unum deum, per quod creasti omnia. et est aliud 
 genus inpiorum, qui cognoscentes deum non sicut deum 
 glorificauerunt aut gratias egerunt. in hoc quoque in-\' 
 cideram , et dextera tua suscepit me et inde ablatum

 

 
 
 
 posuisti, ubi conualescerem, quia dixisti homini: ecce pietas 
 est sapientia et: noli uelle uideri sapiens, quoniam dicentes 
 se esse sapientes stulti facti sunt. et inueneram 
 iam bonam margaritam, et uenditis omnibus, quae haberem, 
 emenda erat, et dubitabam.

Perrexi ergo ad Simplicianum, patrem in accipienda 
 gratia tunc episcopi Ambrosii et quem uere ut patrem diligebat. 
 narraui ei circuitus erroris mei. ubi autem conmemoraui 
 legisse me quosdam libros Platonicorum, quos Victorinus 
 quondam rhetor urbis Romae, quem christianum defunctum 
 esse audieram, in latinam linguam transtulisset, gratulatus 
 est mihi, quod non in aliorum philosophorum scripta incidissem 
 plena fallaciarum et deceptionum secundum elementa 
 huius mundi, in istis autem omnibus modis insinuari deum 
 et eius uerbum. deinde, ut me exhortaretur ad humilitatem 
 Christi sapientibus absconditam et reuelatam paruulis, Victorinum 
 ipsum recordatus est, quem, Romae cum esset, familiarissime 
 nouerat, deque illo mihi narrauit quod non silebo. 
 habet enim magnam laudem gratiae tuae confitendam tibi, 
 quemadmodum ille doctissimus senex et omnium liberalium 
 doctrinarum peritissimus quique philosophorum tam multa legerat 
 et diiudicauerat, doctor tot nobilium senatorum, qui 
 etiam ob insigne praeclari magisterii, quod ciues huius mundi 
 eximium putant, statuam Romano foro meruerat et acceperat,

 

 
 
 


usque ad illam aetatem venerator idolorum sacrorumque sacrilegorum 1oparticeps , quibus tunc tota fere Romana nobilitas inflata spirabat prodigia iam et omnigenum deum monstra et Anubem latratorem , quae aliquando

 
 contra Neptunum et Venerem contraque Minervam 
 

tela tenuerant et a se victis iam Roma supplicabat, quae iste senex Victorinus tot annos ore terricrepo defensitaverat , non erubuerit esse puer Christi tui et infans fontis tui subiecto collo ad humilitatis iugum et edomita fronte ad crucis opprobrium.

O domine, domine, qui inclinasti caelos et descendisti, tetigisti montes et fumigaverunt, quibus modis te insinuasti illi pectori? legebat, sicut ait Simplicianus, sanctam scripturam omnesque christianas litteras investigabat studiosissime et perscrutabatur et dicebat Simpliciano non palam, sed secretius et familiarius: "noveris iam me esse christianum". et respondebat ille: „non credam nec deputabo te inter christianos, nisi in ecclesia Christi videro". ille autem inridebat dicens: „ergo parietes faciunt christianos?"

et hoc saepe dicebat, iam se esse christianum, et Simplicianus illud saepe respondebat et saepe ab illo parietum inrisio repetebatur . amicos enim suos reverebatur offendere, superbos daemonicolas, quorum ex culmine 



 .

 
 
 
 culmine Babylonicae dignitatis quasi ex cedris Libani, quas 
 nondum contriuerat dominus, grauiter ruituras in se inimicitias 
 arbitrabatur. sed posteaquam legendo et inhiando hausit firmitatem 
 timuitque negari a Christo coram angelis sanctis, si eum 
 timeret coram hominibus confiteri, reusque sibi magni criminis 
 adparuit erubescendo de sacramentis humilitatis uerbi tui et 
 non erubescendo de sacris sacrilegis superborum daemoniorum, 
 quae imitator superbus acceperat, depuduit uanitati et erubuit 
 ueritati subitoque et inopinatus ait Simpliciano, ut ipse narrato: 
 "eamus in ecclesiam: Christianus nolo fieri". at ille non 
 se capiens laetitia perrexit cum eo. ubi autem imbutus est 
 primis instructionis sacramentis, non multo post nomen dedit, 
 ut per baptismum regeneraretur mirante Roma, gaudente ecclesia. 
 superbi uidebant et irascebantur, dentibus suis stridebant et 
 tabescebant: seruo autem tuo dominus deus erat spes eius 
 et non respiciebat in uanitates et insanias mendaces.

Denique ut uentum est ad horam profitendae fidei, quae 
 uerbis certis conceptis retentisque memoriter de loco eminentiore 
 in conspectu populi fidelis Romae reddi solet ab eis, qui 
 accessuri sunt ad gratiam tuam, oblatum esse dicebat Victorino 
 a presbyteris, ut secretius redderet, sicut nonnullis, qui 
 uerecundia trepidaturi uidebantur, offerri mos erat; illum autem

 

 



 
 
 maluisse salutem suam in conspectu sanctae multitudinis profiteri. 
 non enim erat salus, quam docebat, in rhetorica et 
 tamen eam publice professus erat. quanto minus ergo uereri 
 debuit mansuetum gregem tuum pronuntians uerbum tuum, 
 qui non uerebatur in uerbis suis turbas insanorum? itaque 
 ubi ascendit, ut redderet, omnes sibimet inuicem, quisque ut 
 eum nouerat, instrepuerunt nomen strepitu gratulationis. quis 
 autem ibi non eum nouerat? et sonuit presso sonitu per ora 
 cunctorum conlaetantium: "Victorinus, Victorinus". cito sonuerunt 
 exultatione, quia uidebant eum, et cito siluerunt intentione, 
 ut audirent eum. pronuntiauit ille fidem ueracem praeclara 
 fiducia, et uolebant eum omnes rapere intro in cor suum. 
 et rapiebant amando et gaudendo: hae rapientium manus erant.

Deus bone, quid agitur in homine, ut plus gaudeat de 
 salute desperatae animae et de maiore periculo liberatae, quam 
 si spes ei semper affuisset aut periculum minus fuisset? etenim 
 tu quoque, misericors pater, plus gaudes de uno paenitente 
 quam de nonaginta nouem iustis, quibus non opus 
 est paenitentia. et nos cum magna iucunditate audimus, 
 cum audimus quam exsultantibus pastoris umeris reportetur 
 ouis, quae errauerat, et drachma referatur in thesauros tuos

 

 
 
 
 conlaetantibus uicinis mulieri, quae inuenit, et lacrimas excutit 
 gaudium sollemnitatis domus tuae, cum legitur in domo tua 
 de minore filio tuo, quoniam mortuus fuerat et reuixit, 
 perierat et inuentus est. gaudes quippe in nobis et in 
 angelis tuis sancta caritate sanctis. nam tu semper idem, quia 
 ea quae non semper nec eodem modo sunt eodem modo semper 
 nosti omnia.

Quid ergo agitur in anima, cum amplius delectatur inuentis 
 aut redditis rebus, quas diligit, quam si eas semper habuisset? 
 contestantur enim et cetera et plena sunt omnia testimoniis 
 clamantibus: "ita est". triumphat uictor imperator et non 
 uicisset, nisi pugnauisset, et quanto maius periculum fuit in 
 proelio, tanto est gaudium maius in triumpho. iactat tempestas 
 nauigantes minaturque naufragium; omnes futura morte 
 pallescunt: tranquillatur caelum et mare, et exultant nimis, 
 quoniam timuerunt nimis. aeger est carus et uena eius malum 
 renuntiat; omnes, qui eum saluum cupiunt, aegrotant 
 simul animo: fit ei recte et nondum ambulat pristinis uiribus, 
 et fit iam tale gaudium, quale non fuit, cum antea saluus et 
 fortis ambularet. easque ipsas uoluptates humanae uitae etiam 
 non inopinatis et praeter uoluntatem inruentibus, sed institutis 
 et uoluntariis molestiis homines adquirunt. edendi et bibendi 
 uoluptas nulla est, nisi praecedat esuriendi et sitiendi molestia. 
 et ebriosi quaedam salsiuscula comedunt, quo fiat molestus 
 ardor, quem dum exstinguit potatio, fit delectatio. et institutum 
 est, ut iam pactae sponsae non tradantur statim, ne uile habeat 
 maritus datam, quam non suspirauerit sponsus dilatam.

Hoc in turpi et exsecranda laetitia, hoc in ea quae concessa 
 et licita est, hoc in ipsa sincerissima honestate amicitiae, hoc 
 in eo qui mortuus erat et reuixit, perierat et inuentus 
 est: ubique maius gaudium molestia maiore praeceditur. quid 
 est hoc, domine deus meus, cum tu aeternum tibi, tu ipse sis 
 gaudium, et quaedam de te circa te semper gaudeant? quid 
 est, quod haec rerum pars alternat defectu et profectu, offensionibus 
 et conciliationibus? an is est modus earum et tantum 
 dedisti eis, cum a summis caelorum usque ad ima terrarum, 
 ab initio usque in finem saeculorum, ab angelo usque ad uermiculum, 
 a motu primo usque ad extremum omnia genera 
 bonorum et omnia iusta opera tua suis quaeque sedibus locaresl 
 et suis quaeque temporibus ageres? ei mihi, quam excelsus j 
 es in excelsis et quam profundus in profundis! et nusquam 
 recedis, et uix redimus ad te.

Age, domine, fac excita et reuoca nos, accende et rape, 
 fragra, dulcesce: amemus, curramus. nonne multi ex profun - 1 
 diore tartaro caecitatis quam Victorinus redeunt ad te et accedunt 
 et inluminantur recipientes lumen, quod si qui recipiunt, 
 accipiunt a te potestatem, ut filii tui fiant? sed si minus noti 
 sunt populis, minus de illis gaudent etiam qui nouerunt eos. 
 quando enim cum multis gaudetur, et in singulis uberius est 
 gaudium, quia feruefaciunt se et inflammantur ex alterutro. 
 deinde, quod multis noti, multis sunt auctoritati ad salutem 1 
 et multis praeeunt secuturis, ideoque multum de illis et qui

 

 
 
 
 eos praecesserunt laetantur, quia non de solis laetantur. absit 
 enim, ut in tabernaculo tuo prae pauperibus accipiantur personae 
 diuitum aut prae ignobilibus nobiles, quando potius infirma 
 mundi elegisti, ut confunderes fortia, et ignobilia 
 huius mundi elegisti et contemtibilia et ea quae 
 non sunt, tamquam sint, ut ea quae sunt euacuares. 
 et tamen idem ipse minimus apostolorum tuorum, per cuius 
 linguam tua ista uerba sonuisti, cum Paulus pro consule 
 per eius militiam debellata superbia sub lene iugum Christi 
 tui missus esset regis magni prouincialis effectus, ipse quoque 
 ex priore Saulo Paulus uocari amauit ob tam magnae insigne 
 uictoriae. plus enim hostis uincitur in eo, quem plus tenet et 
 de quo plures tenet. plus autem superbos tenet nomine 
 nobilitatis et de his plures nomine auctoritatis. quanto igitur 
 gratius cogitabatur Victorini pectus, quod tam inexpugnabile 
 receptaculum diabolus obtinuerat, Victorini lingua, quo telo 
 grandi et acuto multos peremerat, abundantius exultare oportuit 
 filios tuos, quia rex noster alligauit fortem, et uidebant 
 uasa eius erepta mundari et aptari in honorem tuum et fieri 
 utilia domino ad omne opus bonum.

Sed ubi mihi homo tuus Simplicianus de Victorino ista 
 narrauit, exarsi ad imitandum: ad hoc enim et ille narrauerat.

 

 

 

 
 
 
 posteaquam uero et illud addidit, quod imperatoris Iuliani temporibus 
 lege data prohibiti sunt christiani docere litteraturam 
 et oratoriam — quam legem ille amplexus loquacem scholam 
 deserere maluit quam uerbum tuum, quo linguas infantium 
 facis disertas — non mihi fortior quam felicior uisus est, quia 
 inuenit occasionem uacandi tibi. cui rei ego suspirabam ligatus 
 non ferro alieno, sed mea ferrea uoluntate. uelle meum tenebat 
 inimicus et inde mihi catenam fecerat et constrinxerat me. 
 quippe uoluntate peruersa facta est libido, et dum seruitur 
 libidini, facta est consuetudo, et dum consuetudini non resistitur, 
 facta est necessitas. quibus quasi ansulis sibimet innexis — 
 unde catenam appellaui — tenebat me obstrictum dura seruitus. 
 uoluntas autem noua, quae mihi esse coeperat, ut te gratis 
 colere fruique te uellem, deus, sola certa iucunditas, nondum 
 erat idonea ad superandam priorem uetustate roboratam. ita 
 duae uoluntates meae, una uetus, alia noua, illa carnalis, illa 
 spiritalis, confligebant inter se atque discordando dissipabant 
 animam meam.

Sic intellegebam me ipso experimento id quod legeram, quomodo 
 caro concupisceret aduersus spiritum et spiritus 
 aduersus carnem, ego quidem in utroque, sed magis ego 
 in eo, quod in me approbabam quam in eo, quod in me improbabam. 
 ibi enim magis iam non ego, quia ex magna parte 
 id patiebar inuitus quam faciebam nolens. sed tamen consuetudo 
 aduersus me pugnacior ex me facta erat, quoniam 
 nolens quo nollem perueneram. et quis iure contradiceret,

 

 
 
 
 cum peccantem iusta poena sequeretur? et non erat iam illa 
 excusatio, qua uideri mihi solebam propterea me nondum contemto 
 saeculo seruire tibi, quia incerta mihi esset perceptio 
 ueritatis: iam enim et ipsa certa erat. ego autem adhuc 
 terra obligatus militare tibi recusabam et inpedimentis omnibus 
 sic timebam expediri, quemadmodum inpediri timendum est.

Ita sarcina saeculi, uelut somno assolet, dulciter premebar, 
 et cogitationes, quibus meditabar in te, similes erant conatibus 
 expergisci uolentium, qui tamen superati soporis altitudine 
 remerguntur . et sicut nemo est, qui dormire semper uelit, 
 omniumque sano iudicio uigilare praestat. differt tamen plerumque 
 homo somnum excutere, cum grauis torpor in membris 
 est, eumque iam displicentem carpit libentius, quamuis 
 surgendi tempus aduenerit: ita certum habebam esse melius 
 tuae caritati me dedere quam meae cupiditati cedere; sed 
 illud placebat et uincebat, hoc libebat et uinciebat. non enim 
 erat quod tibi responderem dicenti mihi : surge qui dormis 
 et exsurge a mortuis, et inluminabit te Christus, et 
 undique ostendenti uera te dicere, non erat omnino, quid responderem 
 ueritate conuictus, nisi tantum uerba lenta et somnolenta: 
 "modo", "ecce modo", "sine paululum". sed "modo 
 et modo" non habebat modum et "sine paululum" in longum 
 ibat. frustra condelectabatur legi tuae secundum

 

 

 
 
 
 interiorem hominem, eum alia lex in membris meis repugnaret 
 legi mentis meae et captiuum me duceret in lege peccati, 
 quae in membris meis erat. lex enim peccati est 
 uiolentia consuetudinis, qua trahitur et tenetur etiam inuitus 
 animus eo merito, quo in eam uolens inlabitur. miserum ergo 
 me quis liberaret de corpore mortis huius nisi gratia 
 tua per Iesum Christum, dominum nostrum?

Et de uinculo quidem desiderii concubitus, quo artissimo 
 tenebar, et saecularium negotiorum seruitute quemadmodum 
 exemeris narrabo et confitebor nomini tuo, domine, adiutor 
 meus et redemptor meus. agebam solita crescente anxitudine 
 et cotidie suspirabam tibi, frequentabam ecclesiam tuam, 
 quantum uacabat ab eis negotiis, sub quorum pondere gemebam . 
 mecum erat Alypius otiosus ab opere iuris peritorum 
 post assessionem tertiam, expectans, quibus iterum consilia 
 uenderet, sicut ego uendebam dicendi facultatem, si qua docendo 
 praestari potest. Nebridius autem amicitiae nostrae cesserat, 
 ut omnium nostrum familiarissimo Yerecundo , Mediolanensi 
 et ciui et grammatico, subdoceret, uehementer desideranti 
 et familiaritatis iure flagitanti de numero nostro fidele 
 adiutorium, quo indigebat nimis. non itaque Nebridium cupiditas 
 conmodorum eo traxit — maiora enim posset, si uellet, 
 de litteris agere — sed officio beniuolentiae petitionem nostram 
 contemnere noluit amicus dulcissimus et mitissimus. agebat 
 autem illud prudentissime cauens innotescere personis

 

 
 
 
 secundum hoc saeculum maioribus, deuitans in eis omnem inquietudinem 
 animi, quem uolebat habere liberum et quam multis 
 posset horis feriatum ad quaerendum aliquid uel legendum uel 
 audiendum de sapientia.

Quodam igitur die — non recolo causam, qua erat absens Nebridius 
 — cum ecce ad nos domum uenit ad me et Alypium 
 Ponticianus quidam, ciuis noster, in quantum Afer, praeclare 
 in palatio militans: nescio quid a nobis uolebat. et consedimus, 
 ut conloqueremur. et forte supra mensam lusoriam, 
 quae ante nos erat, adtendit codicem: tulit, aperuit, inuenit 
 apostolum Paulum, inopinate sane; putauerat enim aliquid de 
 libris, quorum professio me conterebat. tum uero arridens 
 meque intuens gratulatorie miratus est, quod eas et solas prae 
 oculis meis litteras repente conperisset. Christianus quippe et 
 fidelis erat et saepe tibi, deo nostro, prosternebatur in ecclesia 
 crebris et diuturnis orationibus. cui ego cum indicassem illis 
 me scripturis curam maximam inpendere, ortus est sermo ipso 
 narrante de Antonio Aegyptio monacho, cuius nomen excellenter 
 clarebat apud seruos tuos, nos autem usque in illam 
 horam latebat. quod ille ubi conperit, inmoratus est in eo 
 sermone insinuans tantum uirum ignorantibus et admirans 
 eandem nostram ignorantiam. stupebamus autem audientes 
 tam recenti memoria et prope nostris temporibus testatissima 
 mirabilia tua in fide recta et catholica ecclesia. omnes mirabamur, 
 et nos, quia tam magna erant, et ille, quia inaudita 
 nobis erant.

Inde sermo eius deuolutus est ad monasteriorum greges et 
 mores suaueolentiae tuae et ubera deserta heremi, quorum nos 
 nihil sciebamus. et erat monasterium Mediolanii plenum bonis 
 fratribus extra urbis moenia sub Ambrosio nutritore, et non 
 noueramus. pertendebat ille et loquebatur adhuc, et nos intenti 
 tacebamus. unde incidit, ut diceret nescio quando se et 
 tres alios contubernales suos, nimirum apud Treueros, cum 
 imperator pomeridiano circensium spectaculo teneretur, exisse 
 deambulatum in hortos muris contiguos atque illic, ut forte 
 combinati spatiabantur, unum secum seorsum et alios duos 
 itidem seorsum pariterque digressos; sed illos uagabundos inruisse 
 in quandam casam, ubi habitabant quidam serui tui 
 spiritu pauperes, qualium est regnum caelorum, et inuenisse 
 ibi codicem, in quo scripta erat uita Antonii. quamlegere 
 coepit unus eorum et mirari et accendi et inter legendum 
 meditari arripere talem uitam et relicta militia saeculari 
 seruire tibi. erant autem ex eis, quos dicunt agentes in rebus. 
 tum subito repletus amore sancto et sobrio pudore iratus sibi 
 coniecit oculos in amicum et ait illi: "dic, quaeso te, omnibus 
 istis laboribus nostris quo ambimus peruenire? quid quaerimus? 
 cuius rei causa militamus? maiorne esse poterit spes 
 nostra in palatio, quam ut amici imperatoris simus? et ibi 
 quid non fragile plenumque periculis? et per quot pericula 
 peruenitur ad grandius periculum? et quando istuc erit?

 

 
 
 
 amicus autem dei, si noluero, ecce nunc fio". dixit hoc et turbidus 
 parturitione nouae uitae reddidit oculos paginis: et legebat 
 et mutabatur intus, ubi tu uidebas, et exuebatur mundo 
 mens eius, ut mox apparuit. namque dum legit et noluit 
 fluctus cordis sui, infremuit aliquando et discreuit decreuitque 
 meliora iamque tuus ait amico suo: "ego iam abrupi me ab 
 illa spe nostra et deo seruire statui et hoc ex hac hora, in 
 hoc loco aggredior. te si piget imitari, noli aduersari". respondit 
 ille adhaerere se socium tantae mercedis tantaeque 
 militiae. et ambo iam tui aedificabant turrem sumptu idoneo 
 relinquendi omnia sua et sequendi te. tum Ponticianus et qui 
 cum eo per alias horti partes deambulabant, quaerentes eos 
 deuenerunt in eundem locum et inuenientes admonuerunt, ut 
 redirent, quod iam declinasset dies. at illi narrato placito et 
 proposito suo, quoque modo in eis talis uoluntas orta est atque 
 firmata petiuerunt, ne sibi molesti essent, si adiungi recusarent. 
 isti autem nihil mutati a pristinis fleuerunt se tamen, 
 ut dicebat, atque illis pie congratulati sunt et conmendauerunt 
 se orationibus eorum et trahentes cor in terra abierunt in palatium, 
 illi autem affigentes cor caelo manserunt in casa. et 
 habebant ambo sponsas: quae posteaquam hoc audierunt, dicauerunt 
 etiam ipsae uirginitatem tibi.

Narrabat haec Ponticianus. tu autem, domine, inter 
 uerba eius retorquebus me ad me ipsum, auferens me a dorso 
 meo, ubi me posueram, dum nollem me adtendere, et constituebas 
 me ante faciem meam, ut uiderem, quam turpis 
 essem, quam distortus et sordidus, maculosus et ulcerosus. 
 et uidebam et horrebam, et quo a me fugerem non erat. et 
 si conabar a me auertere aspectum, narrabat ille quod narrabat, 
 et tu me rursus opponebus mihi et inpingebus me in 
 oculos meos, ut inuenirem iniquitatem et odissem. noueram 
 eam, sed dissimulabam et cohibebam et obliuiscebar.

Tunc uero quanto ardentius amabam illos, de quibus audie - bam salubres affectus, quod se totos tibi sanandos dederant, 
 tanto exsecrabilius me conparatum eis oderam. quoniam multi 
 mei anni mecum effluxerant — forte duodecim anni — ex quo 
 ab undeuicensimo anno aetatis meae lecto Ciceronis Hortensio 
 excitatus eram studio sapientiae et differebam contemta felicitate 
 terrena ad eam inuestigandam uacare, cuius non inuentio, 
 sed uel sola inquisitio iam praeponenda erat etiam 
 inuentis thesauris regnisque gentium et ad nutum circumfluentibus 
 corporis uoluptatibus. at ego adulescens miser ualde, 
 miserior in exordio ipsius adulescentiae, etiam petieram a te 
 castitatem et dixeram: "da mihi castitatem et continentiam, sed 
 noli modo". timebam enim, ne me cito exaudires et cito

 

 
 
 
 sanares a morbo concupiscentiae, quem malebam expleri quam 
 exstingui. et ieram per uias prauas superstitione sacrilega, 
 non quidem certus in ea, sed quasi praeponens eam ceteris, 
 quae non pie quaerebam, sed inimice oppugnabam.

Et putaueram me propterea differre de die in diem contemta 
 spe saeculi te solum sequi, quia non mihi apparebat 
 certum aliquid, quo dirigerem cursum meum. et uenerat dies, 
 quo nudarer mihi et increparet in me conscientia mea: "ubi 
 est lingua mea? nempe tu dicebas propter incertum uerum 
 nolle te abicere sarcinam uanitatis. ecce iam certum est, et 
 illa te adhuc premit umerisque liberioribus pinnas recipiunt, 
 qui neque ita in quaerendo adtriti sunt nec decennio et amplius 
 ista meditati". ita rodebar intus et confundebar pudore 
 horribili uehementer, cum Ponticianus talia loqueretur. terminato 
 autem sermone et causa, qua uenerat, abiit ille, et ego 
 ad me. quae non in me dixi? quibus sententiarum uerberibus 
 non flagellaui animam meam, ut sequeretur me conantem 
 post te ire? et renitebatur, recusabat et non se excusabat. 
 consumpta erant et conuicta argumenta omnia: remanserat 
 muta trepidatio et quasi mortem formidabat restringi a fluxu 
 consuetudinis, quo tabescebat in mortem.

Tum in illa grandi rixa interioris domus meae, quam 
 fortiter excitaueram cum anima mea in cubiculo nostro, corde

 

 
 
 
 meo, tam uultu quam mente turbatus inuado Alypium, exclamo: 
 "quid patimur? quid est hoc, quod audisti? surgunt 
 indocti et caelum rapiunt, et nos cum doctrinis nostris ecce 
 ubi uolutamur in carne et sanguine! an quia praecesserunt, 
 pudet sequi et non pudet nec saltem sequi?" dixi nescio qua 
 talia, et abripuit me ab illo aestus meus, cum taceret attonitus 
 me intuens. neque enim solita sonabam. plus loquebantur 
 animum meum frons, genae, oculi, color, modus uocis quam 
 uerba, quae promebam. hortulus quidam erat hospitii nostri, 
 quo nos utebamur sicut tota domo: nam hospes ibi non habitabat, 
 dominus domus. illuc me abstulerat tumultus pectoris, 
 ubi nemo impediret ardentem litem, quam mecum aggressus 
 eram, donec exiret qua tu sciebas, ego autem non: sed tantum 
 insanibam salubriter et moriebar uitaliter, gnarus, quid 
 mali essem, et ignarus, quid boni post paululum futurus essem. 
 abscessi ergo in hortum et Alypius pedem post pedem. neque 
 enim secretum meum non erat, ubi ille aderat. et quando 
 me sic affectum desereret? sedimus quantum potuimus remoti 
 ab aedibus. ego fremebam spiritu indignans indignatione turbulentissima, 
 quod non irem in placitum et pactum tecum, 
 deus meus, in quod eundum esse omnia ossa mea clamabant 
 et in caelum tollebant laudibus: et non illuc ibatur

 

 
 
 
 nauibus aut quadrigis aut pedibus, quantum saltem de domo 
 in eum locum ieram, ubi sedebamus. nam non solum ire 
 uerum etiam peruenire illuc nihil erat aliud quam uelle ire, 
 sed uelle fortiter et integre, non semisauciam hac atque hac 
 uersare et iactare uoluntatem parte adsurgente cum alia parte 
 cadente luctantem.

Denique tam multa faciebam corpore in ipsis cunctationis 
 aestibus, quae aliquando nolunt homines et non ualent, si aut 
 ipsa membra non habeant aut ea uel conligata uinculis uel . 
 resoluta languore uel quoquo modo impedita sint. si uulsi 
 capillum, si percussi frontem, si consertis digitis amplexatus 
 sum genu, quia uolui, feci. potui autem uelle et non facere, 
 si mobilitas membrorum non obsequeretur. tam multa ergo 
 feci, ubi non hoc erat uelle quod posse: et non faciebam, 
 quod et inconparabili affectu amplius mihi placebat et mox, 
 ut uellem, possem, quia mox, ut uellem, utique uellem. ibi 
 enim facultas ea, quae uoluntas, et ipsum uelle iam facere 
 erat; et tamen non fiebat, faciliusque obtemperabat corpus 
 tenuissimae uoluntati animae, ut ad nutum membra mouerentur, 
 quam ipsa sibi anima ad uoluntatem suam magnam 
 in sola uoluntate perficiendam.

Ynde hoc monstrum? et quare istuc? luceat misericordia 
 
tua, et interrogem, si forte mihi respondere possint 
 latebrae poenarum hominum et tenebrosissimae contritiones 
 216 filiorum Adam. unde hoc monstrum? et quare istuc? imperat

 
 
 
 animus corpori, et paretur statim: imperat animus sibi, et resistitur. 
 imperat animus, ut moueatur manus, et tanta est 
 facilitas, ut uix a seruitio discernatur imperium: et animus 
 animus est, manus autem corpus est. imperat animus, ut uelit 
 animus, nec alter est nec facit tamen. unde hoc monstrum? 
 et quare istuc? imperat, inquam, ut uelit, qui non imperaret, 
 nisi uellet, et non facit quod imperat. sed non ex toto uult: 
 non ergo ex toto imperat. nam in tantum imperat, in quan- 
 - tum uult, et in tantum non fit quod imperat, in quantum non 
 uult, quoniam uoluntas imperat, ut sit uoluntas, nec alia, sed 
 ipsa. non itaque plena imperat; ideo non est quod imperat. 
 nam si plena esset, nec imperaret ut esset, quia iam esset. 
 non igitur monstrum partim uelle, partim nolle, sed aegritudo 
 animi est, quia non totus assurgit ueritate subleuatus, consuetudine 
 praegrauatus. et ideo sunt duae uoluntates, quia 
 una earum tota non est et hoc adest alteri, quod deest alteri.

Pereant a facie tua, deus, sicuti pereunt, uaniloqui 
 et mentis seductores, qui cum duas uoluntates in deliberando 
 animaduerterint, duas naturas duarum mentium esse 
 asseuerant, unam bonam, alteram malam. ipsi uere mali sunt, 
 cum ista mala sentiunt, et idem ipsi boni erunt, si uera senserint 
 uerisque consenserint, ut dicat eis apostolus tuus: fuistis 
 aliquando tenebrae, nunc autem lux in domino. illi 
 enim dum uolunt esse lux non in domino, sed in se ipsis, 
 putando animae naturam hoc esse, quod deus est, ita facti

 

 
 
 
 sunt densiores tenebrae, quoniam longius a te recesserunt horrenda 
 arrogantia, a te, uero lumine inluminante omnem hominem 
 uenientem in hunc mundum. adtendite, quid 
 dicatis, et erubescite et accedite ad eum et inluminamini, 
 et uultus uestri non erubescent. ego cum deliberabam, 
 ut seruirem domino deo meo, sicut diu disposueram, ego eram, 
 qui uolebam, ego, qui nolebam; ego eram. nec plene uolebam 
 nec plene nolebam. ideo mecum contendebam et dissipabar a 
 me ipso, et ipsa dissipatio me inuito quidem fiebat, nec tamen 
 ostendebat naturam mentis alienae, sed poenam meae. et ideo 
 non iam ego operabar illam, sed quod habitat in me peccatum 
 de supplicio liberioris peccati, quia eram filius Adam.

Nam si tot sunt contrariae naturae, quot uoluntates sibi 
 resistunt, non iam duae, sed plures erunt. si deliberet quisquam, 
 utrum ad conuenticulum eorum pergat an ad theatrum, 
 clamant isti: "ecce duae naturae, una bona hac ducit, altera 
 mala illae redducit. nam unde ista cunctatio sibimet aduersantium 
 uoluntatum?" ego autem dico ambas malas, et quae 
 ad illos ducit et quae ad theatrum redducit. sed non credunt 
 nisi bonam esse, qua itur ad eos. quid? si ergo quisquam 
 noster deliberet et secum altercantibus duabus uoluntatibus 
 fluctuet, utrum ad theatrum pergat an ad ecclesiam nostram, 
 nonne et isti quid respondeant fluctuabunt? aut enim

 

 
 
 
 fatebuntur, quod nolunt, bona uoluntate pergi in ecclesiam nostram, 
 sicut in eam pergunt qui sacramentis eius imbuti sunt atque 
 detinentur, aut duas malas naturas et duas malas mentes in 
 uno homine confligere putabunt, et non erit uerum quod solent 
 dicere, unam bonam, alteram malam, aut conuertentur ad uerum 
 et non negabunt, cum quisque deliberat, animam unam diuersis 
 uoluntatibus aestuare.

Iam ergo non dicant, cum duas uoluntates in homine uno 
 aduersari sibi sentiunt, duas contrarias mentes de duabus contrariis 
 substantiis et de duobus contrariis principiis contendere, 
 unam bonam, alteram malam. nam tu, deus uerax, inprobas 
 eos et redarguis atque conuincis eos, sicut in utraque mala 
 uoluntate, cum quisque deliberat, utrum hominem ueneno 
 interimat an ferro, utrum fundum alienum illum an illum 
 inuadat, quando utrumque non potest, utrum emat uoluptatem 
 luxuria an pecuniam seruet auaritia, utrum ad circum 
 pergat an ad theatrum, si uno die utrumque exhibeatur; addo 
 etiam tertium, an ad furtum de domo aliena, si subest occasio; 
 addo et quartum, an ad conmittendum adulterium, si et inde 
 simul facultas aperitur, si omnia concurrant in unum articulum 
 temporis pariterque cupiuntur omnia, quae simul agi nequeunt: 
 discerpunt enim animum sibimet aduersantibus quattuor uoluntatibus 
 uel etiam pluribus in tanta copia rerum, quae appetuntur, 
 nec tamen tantam multitudinem diuersarum substantiarum 
 solent dicere. ita et in bonis uoluntatibus. nam quaero ab eis, 
 utrum bonum sit delectari lectione apostoli et utrum bonum sit

 
 
 
 delectari psalmo sobrio et utram bonum sit euangelium disserere. 
 respondebunt ad singula: "bonum." quid? si ergo pariter 
 delectent omnia simulque uno tempore, nonne diuersae uoluntates 
 distendunt cor hominis, dum deliberatur, quid potissimum 
 arripiamus? et omnes bonae sunt et certant secum, donec eligatur 
 unum, quo feriatur tota uoluntas una, quae in plures diuidebatur. 
 ita etiam, cum aeternitas delectat superius et temporalis 
 boni uoluptas retentat inferius, eadem anima est non tota uoluntate 
 illud aut hoc uolens et ideo discerpitur graui molestia, dum 
 illud ueritate praeponit, hoc familiaritate non ponit.

Sic aegrotabam et excruciabar accusans memet ipsum 
 solito acerbius nimis ac uoluens et uersans me in uinculo meo, 
 donec abrumperetur totum, quo iam exiguo tenebar. sed tenebar 
 tamen. et instabus tamen in occultis meis, domine, seuera misericordia 
 flagella ingeminans timoris et pudoris, ne rursus cessarem 
 et non abrumperetur id ipsum exiguum et tenue, quod 
 remanserat, et reualesceret iterum et me robustius alligaret. 
 dicebam enim apud me intus: "ecce modo fiat, modo fiat," et 
 cum uerbo iam ibam in placitum. iam paene faciebam et non 
 faciebam nec relabebar tamen in pristina, sed de proximo stabam 
 et respirabam. et item conabar et paulo minus ibi eram et paulo 
 minus, iam iamque adtingebam et tenebam: et non ibi eram 
 nec adtingebam nec tenebam, haesitans mori morti et uitae 
 uiuere, plusque in me ualebat inolitum, quam melius insolitum,

 
 
 
 punctumque ipsum temporis, quo aliud futurus eram, quanta 
 propius admouebatur, tanto ampliorem incutiebat horrorem; 
 sed non recutiebat retro nec auertebat, sed suspendebat.

Retinebant nugae nugarum et uanitates uanitantium, antiquae 
 amicae meae, et succutiebant uestem meam carneam et submurmurabant: 
 "dimittisne nos?" et "a momento isto non erimus 
 tecum ultra in aeternum" et "a momento isto non tibi licebit 
 hoc et illud ultra in aeternum". et quae suggerebant in eo, 
 quod dixi "hoc et illud," quae suggerebant, deus meus? auertat 
 ab anima serui tui misericordia tua! quas sordes suggerebant, 
 quae dedecora! et audiebam eas iam longe minus quam dimidius, 
 non tamquam libere contradicentes eundo in obuiam, sed uelut 
 a dorso mussitantes et discedentem quasi furtim uellicantes, ut 
 respicerem. retardabant tamen cunctantem me abripere atque 
 excutere ab eis et transilire quo uocabar, cum diceret mihi 
 consuetudo uiolenta: "putas sine istis poteris?"

Sed iam tepidissime hoc dicebat. aperiebatur enim ab ea 
 parte, qua intenderam faciem et quo transire trepidabam, casta 
 dignitas continentiae, serena et non dissolute hilaris, honeste 
 blandiens, ut uenirem neque dubitarem, et extendens ad me 
 suscipiendum et amplectendum pias manus plenas gregibus 
 bonorum exemplorum. ibi tot pueri et puellae, ibi iuuentus

 

 
 
 
 multa et omnis aetas et graues uiduae et uirgines anus, et in 
 omnibus ipsa continentia nequaquam sterilis, sed fecunda mater 
 filiorum, gaudiorum de marito te, domine. et inridebat me inrisione 
 hortatoria, quasi diceret: "tu non poteris quod isti, quod 
 istae? an uero isti et istae in se ipsis possunt ac non in domino 
 deo suo? dominus deus eorum me dedit eis. quid in te 
 stas et non in te stas? proice te in eum, noli metuere; non 
 se subtrahet, ut cadas: proice te securus, excipiet et sanabit te." 
 et erubescebam nimis, quia illarum nugarum murmura adhuc 
 audiebam, et cunctabundus pendebam. et rursus illa, quasi 
 diceret: "obsurdesce aduersus inmunda illa membra tua, ut 
 mortificentur. narrant tibi delectationes, sed non sicut 
 lex domini dei tui." ista controuersia in corde meo non nisi 
 de me ipso aduersus me ipsum. at Alypius affixus lateri meo 
 inusitati motus mei exitum tacitus opperiebatur.

Vbi uero a fundo arcano alta consideratio traxit et congessit 
 totam miseriam meam in conspectu cordis mei, oborta 
 est procella ingens ferens ingentem imbrem lacrimarum. et 
 ut totum effunderem cum uocibus suis, surrexi ab Alypio — solitudo 
 mihi ad negotium flendi aptior suggerebatur — et secessi 
 remotius, quam ut posset mihi onerosa esse etiam eius praesentia. 
 sic tunc eram, et ille sensit: nescio quid enim, puto,

 

 

 

 
 
 
 dixeram, in quo apparebat sonus uocis meae iam fletu grauidus, 
 et sic surrexeram. mansit ergo ille ubi sedebamus nimie stupens. 
 ego sub quadam fici arbore straui me nescio quomodo 
 et dimisi habenas lacrimis, et proruperunt flumina oculorum 
 meorum, acceptabile sacrificium tuum, et non quidem his uerbis, 
 sed in hac sententia multa dixi tibi: et tu, domine, usquequo? 
 usquequo, domine, irasceris in finem? ne memor 
 fueris iniquitatum nostrarum antiquarum. sentiebam 
 enim eis me teneri. iactabam uoces miserabiles: "quamdiu, 
 quamdiu cras et cras\'? quare non modo? quare non hac hora 
 finis turpitudinis meae?"

Dicebam haec et flebam amarissima contritione cordis mei. 
 et ecce audio uocem de diuina domo cum cantu dicentis et 
 crebro repetentis quasi pueri an puellae, nescio: " toIIe lege, 
 tolle lege". statimque mutato uultu intentissimus cogitare coepi, 
 utrumnam solerent pueri in aliquo genere ludendi cantitare tale 
 aliquid, nec occurrebat omnino audisse me uspiam repressoque 
 impetu lacrimarum surrexi nihil aliud interpretans diuinitus mihi 
 iuberi, nisi ut aperirem codicem et legerem quod primum caput 
 inuenissem. audieram enim de Antonio, quod ex euangelica 
 lectione, cui forte superuenerat, admonitus fuerit, tamquam sibi 
 diceretur quod legebatur: uade, uende omnia, quae habes, 
 da pauperibus et habebis thesaurum in caelis; et ueni,

 

 
 
 
 sequere me, et tali oraculo confestim ad te esse conuersum. 
 itaque concitus redii in eum locum, ubi sedebat Alypius: ibi 
 enim posueram codicem apostoli, cum inde surrexeram. arripui, 
 aperui et legi in silentio capitulum, quo primum coniecti sunt 
 oculi mei: non in comisationibus et ebrietatibus, non 
 in cubilibus et inpudicitiis, non in contentione et 
 aemulatione, sed induite dominum Iesum Christum 
 et carnis prouidentiam ne feceritis in concupiscentiis. 
 nec ultra uolui legere nec opus erat. statim quippe cum fine 
 huiusce sententiae quasi luce securitatis infusa cordi meo omnes 
 dubitationis tenebrae diffugerunt.

Tum interiecto aut digito aut nescio quo alio signo codicem 
 clausi et tranquillo iam uultu indicaui Alypio. at ille quid in se 
 ageretur — quod ego nesciebam — sic indicauit. petit uidere quid 
 legissem: ostendi, et adtendit etiam ultra quam ego legeram. 
 et ignorabam quid sequeretur. sequebatur autem: infirmum 
 uero in fide recipe. quod ille ad se rettulit mihique aperuit. 
 sed tali admonitione firmatus est placitoque ac proposito bono 
 et congruentissimo suis moribus, quibus a me in melius iam 
 olim ualde longeque distabat, sine ulla turbulenta cunctatione 
 coniunctus est. inde ad matrem ingredimur, indicamus: gaudet. 
 narramus quemadmodum gestum sit: exultat et triumphat et 
 benedicebat tibi, qui potens est ultra quam petimus aut 
 intellegimus facere, quia tanto amplius sibi a te concessum

 

 

 
 
 
 de me uidebat, quam petere solebat miserabilibus flebilibusque 
 gemitibus. conuertisti enim me ad te, ut nec uxorem quaererem 
 nec aliquam spem saeculi huius stans in ea regula fidei, 
 in qua me ante tot annos ei reuelaueras, et conuertisti 
 luctum eius in gaudium multo uberius, quam noluerat, et 
 multo carius atque castius, quam de nepotibus carnis meae 
 requirebat.

s o domine, ego seruus tuus, ego seruus tuus et filius 
 ancillae tuae. disrupisti uincula mea; tibi sacrificabo 
 hostiam laudis. laudet te cor meum et lingua mea, et 
 omnia ossa mea dicent: domine, quis similis tibi? dicant, 
 et responde mihi et dic animae meae: salus tua ego 
 sum. quis ego et qualis ego? quid non mali aut facta mea 
 aut, si non facta, dicta mea aut, si non dicta, uoluntas mea 
 fuit? tu autem, domine, bonus et misericors et dextera tua 
 respiciens profunditatem mortis meae et a fundo cordis mei

 

 
 
 
 exhauriens abyssum corruptionis. et hoc erat totum nolle quod 
 uolebam, et uelle quod uolebas. sed ubi erat tam annoso tempore 
 et de quo imo altoque secreto euocatum est in momento 
 liberum arbitrium meum, quo subderem ceruicem leni iugo tuo 
 et umeros leni sarcinae tuae, Christe Iesu, adiutor meus et 
 redemptor meus? quam suaue mihi subito factum est carere 
 suauitatibus nugarum, et quas amittere metus fuerat, iam dimittere 
 gaudium erat. eiciebus enim eas a me, uera tu et summa 
 suauitas, eiciebus et intrabas pro eis omni uoluptate dulcior, 
 sed non carni et sanguini, omni luce clarior, sed omni secreto 
 interior, omni honore sublimior, sed non sublimibus in 
 se. iam liber erat animus meus a curis mordacibus ambiendi 
 et adquirendi et uolutandi atque scalpendi scabiem libidinum, 
 et garriebam tibi, claritati meae et diuitiis et saluti meae, 
 domino deo meo.

Et placuit mihi in conspectu tuo non tumultuose abripere, 
 
sed leniter subtrahere ministerium linguae meae nundinis loquacitatis, 
 ne ulterius pueri meditantes non legem tuam, 
 non pacem tuam, sed insanias mendaces et bella forensia mercarentur 
 ex ore meo arma furori suo. et opportune iam paucissimi 
 dies supererant ad uindemiales ferias, et statui tolerare 
 illos, ut sollemniter abscederem et redemtus a te iam non 
 redirem uenalis. consilium ergo nostrum erat coram te, coram

 

 
 
 
 hominibus autem nisi nostris non erat. et conuenerat inter 
 uos, ne passim cuiquam effunderetur, quamquam tu nobis in 
 conualle plorationis ascendentibus et cantantibus canticum 
 graduum dederas sagittas acutas et carbones uastatores 
 aduersus linguam subdolam uelut consulendo contradicentem 
 et, sicut cibum assolet, amando consumentem.

Sagittaueras tu cor nostrum caritate tua, et gestabamus uerba 
 tua transfixa uisceribus et exempla seruorum tuorum, quos de 
 nigris lucidos et de mortuis uiuos feceras, congesta in sinum 
 cogitationis nostrae urebant et absumebant grauem torporem, 
 ne in ima uergeremus, et accendebant nos ualide, ut omnis ex 
 lingua subdola contradictionis flatus inflammare nos acrius 
 posset, non extinguere. uerum tamen quia propter nomen 
 tuum, quod sanctificasti per terras, etiam laudatores utique 
 haberet uotum et propositum nostrum, iactantiae simile uidebatur 
 non opperiri tam proximum feriarum tempus, sed de 
 publica professione atque ante oculos omnium sita ante discedere, 
 ut conuersa in factum meum ora cunctorum intuentium, 
 quam uicinum uindemialium diem praeuenire noluerim, multa 
 dicerent, quod quasi appetissem magnus uideri. et quo mihi 
 erat istuc, ut putaretur et disputaretur de animo meo et blasphemaretur 
 bonum nostrum?

Quin etiam quod ipsa aestate litterario labori nimio pulmo 
 meus cedere coeperat et difficulter trahere suspiria

 

 
 
 
 doloribusque pectoris testari se saucium uocemque clariorem productioremue 
 recusare, primo perturbauerat me, quia magisterii illius 
 sarcinam paene iam necessitate ponere cogebat aut, si curari 
 et conualescere potuissem, certe intermittere. sed ubi plena 
 uoluntas uacandi et uidendi, quoniam tu es dominus, 
 oborta mihi est atque firmata — nosti, deus meus — etiam gaudere 
 coepi, quod haec quoque suberat non mendax excusatio, 
 quae offensionem hominum temperaret, qui propter liberos suos 
 me liberum esse numquam uolebant. plenus igitur tali gaudio 
 tolerabam illud interuallum temporis, donec decurreret — nescio 
 utrum uel uiginti dies erant — sed tamen fortiter tolerabantur, 
 quia recesserat cupiditas, quae mecum solebat ferre graue negotium, 
 et ego premendus remanseram, nisi patientia succederet. 
 peccasse me in hoc quisquam seruorum tuorum, fratrum meorum, 
 dixerit, quod iam pleno corde militia tua passus me fuerim uel 
 una hora sedere in cathedra mendacii. at ego non contendo. 
 sed tu, domine misericordissime, nonne et hoc peccatum cum 
 ceteris horrendis et funereis in aqua sancta ignouisti et remisisti 
 mihi?

Macerabatur anxitudine Verecundus de isto nostro bono, 
 quod propter uincula sua, quibus tenacissime tenebatur, deseri 
 se nostro consortio uidebat. nondum Christianus coniuge fideli 
 ea tamen ipsa artiore prae ceteris conpede ab itinere, quod 
 aggressi eramus, retardabatur nec christianum esse alio modo se 
 uelle dicebat quam illo, quo non poterat. benigne tamen obtulit,

 

 
 
 
 ut, quamdiu ibi essemus, in re eius essemus. retribues illi, domine, 
 in retributione iustorum, quia iam ipsam sortem retribuisti 
 ei. quamuis enim absentibus nobis, cum Romae iam 
 essemus, corporali aegritudine correptus et in ea Christianus et 
 fidelis factus ex hac uita emigrauit. ita misertus es non solum 
 eius sed etiam nostri, ne cogitantes egregiam erga nos amici 
 humanitatem nec eum in grege tuo numerantes dolore intolerabili 
 cruciaremur. gratias tibi, deus noster, tui sumus. indicant 
 hortationes et consolationes tuae: fidelis promissor reddis 
 Yerecundo pro rure illo eius Cassiciaco, ubi ab aestu saeculi 
 requieuimus in te, amoenitatem sempiternae uirtutis paradisi 
 tui, quoniam dimisisti ei peccata super terram in monte incaseato, 
 monte tuo, monte uberi.

Angebatur ergo tunc ipse, Nebridius autem conlaetabatur. 
 quamuis enim et ipse nondum Christianus in illam foueam 
 perniciosissimi erroris inciderat, ut ueritatis filii tui carnem 
 phantasma crederet, tamen inde emergens sic sibi erat, nondum 
 imbutus ullis ecclesiae tuae sacramentis, sed inquisitor ardentissimus 
 ueritatis. quem non multo post conuersionem nostram 
 et regenerationem per baptismum tuum ipsum etiam fidelem 
 catholicum castitate perfecta atque continentia tibi seruientem 
 in Africa apud suos, cum tota domus eius per eum christiana 
 facta esset, carne soluisti. et nunc ille uiuit in sinu

 

 
 
 
 Abraham. quidquid illud est, quod illo significatur sinu, ibi Nebridius 
 meus uiuit, dulcis amicus meus, tuus autem adoptiuus ex 
 liberto filius: ibi uiuit. nam quis alius tali animae locus? ibi 
 uiuit, unde me multa interrogabat homuncionem inexpertum. 
 iam non ponit aurem ad os meum, sed spiritale os ad fontem 
 tuum et bibit, quantum potest, sapientiam pro auiditate sua 
 sine fine felix. nec eum sic arbitror inebriari ex ea, ut obliuiscatur 
 mei, cum tu, domine, quem potat ille, nostri sis memor. 
 sic ergo eramus, Verecundum consolantes tristem salua amicitia 
 de tali conuersione nostra et exhortantes ad fidem gradus sui, 
 uitae scilicet coniugalis, Nebridium autem opperientes, quando 
 sequeretur. quod de tam proximo poterat et erat iam iamque 
 facturus, cum ecce euoluti sunt dies illi tandem. nam 
 longi et multi uidebantur prae amore libertatis otiosae ad cantandum 
 de medullis omnibus: tibi dixit cor meum, quaesiui 
 uultum tuum; uultum tuum, domine, requiram.

Et uenit dies, quo etiam actu soluerer a professione 
 rhetorica, unde iam cogitatu solutus eram. et factum est, eruisti 
 linguam meam, unde iam erueras cor meum, et benedicebam tibi 
 gaudens profectus in uillam cum meis omnibus. ubi quid egerim 
 in litteris iam quidem sentientibus tibi, sed adhuc superbiae 
 scholam tamquam in pausatione anhelantibus testantur libri 
 disputati cum praesentibus et cum ipso me solo coram te; quae

 

 
 
 
 autem cum absente Nebridio, testantur epistulae. et quando 
 mihi sufficiat tempus conmemorandi omnia magna erga nos 
 beneficia tua in illo tempore praesertim ad alia maiora properanti? 
 reuocat enim me recordatio mea, et dulce mihi fit, 
 domine, confiteri tibi, quibus internis me stimulis perdomueris 
 et quemadmodum me conplanaueris humilitatis montibus et 
 collibus cogitationum mearum et tortuosa mea direxeris et aspera 
 lenieris quoque modo ipsum etiam Alypium, fratrem cordis mei, 
 subegeris nomini unigeniti tui, domini et saluatoris nostri Iesu 
 Christi, quod primo dedignabatur inseri litteris nostris. magis 
 enim eas uolebat redolere gymnasiorum cedros, quas iam 
 contriuit dominus, quam salubres herbas ecclesiasticas aduersas 
 serpentibus.

Quas tibi, deus meus, uoces dedi, cum legerem psalmos Dauid, 
 cantica fidelia, sonos pietatis excludentes turgidum spiritum, 
 rudis in germano amore tuo, catechumenus in uilla cum catechumeno 
 Alypio feriatus, matre adhaerente nobis muliebri habitu, 
 uirili fide, anili securitate, materna caritate, christiana 
 pietate! quas tibi uoces dabam in psalmis illis et quomodo in 
 te inflammabar ex eis et accendebar eos recitare, si possem, 
 toto orbi terrarum aduersum tyfum generis humani! et tamen 
 toto orbe cantantur, et non est qui se abscondat a calore 
 tuo. quam uehementi et acri dolore indignabar manichaeis et 
 miserabar eos rursus, quod illa sacramenta, illa medicamenta

 

 
 
 
 nescirent et insani essent aduersus antidotum, quo sani esse 
 potuissent! uellem, ut alicubi iuxta essent tunc et me nesciente, 
 quodv ibi essent, intuerentur faciem meam et audirent uoces 
 meas, quando legi quartum psalmum in illo tunc otio, quid 
 de me fecerit ille psalmus: cum inuocarem te, exaudisti 
 me, deus iustitiae meae; in tribulatione dilatasti mihi. 
 miserere mei, domine, et exaudi orationem meam: 
 audirent ignorante me, utrum audirent, ne me propter se illa 
 dicere putarent, quae inter haec uerba dixerim, quia et re uera 
 nec ea dicerem nec sic ea dicerem, si me ab eis audiri uiderique 
 sentirem, nec, si dicerem, sic acciperent, quomodo mecum et 
 mihi coram te de familiari affectu animi mei.

Inhorrui timendo ibidemque inferbui sperando et exultando in 
 tua misericordia, pater. et haec omnia exibant per oculos et 
 uocem meam, cum conuersus ad nos spiritus tuus bonus ait 
 nobis: filii hominum, quousque graues corde? ut quid 
 diligitis uanitatem et quaeritis mendacium? dilexeram 
 enim uanitatem et quaesieram mendacium. et tu, domine, iam 
 magnificaueras sanctum tuum, suscitans eum a mortuis 
 et collocans ad dexteram tuam, unde mitteret ex alto promissionem 
 suam, paracletum, spiritum ueritatis. et miserat 
 eum iam, sed ego nesciebam. miserat eum, quia iam magnificatus 
 erat resurgens a mortuis et ascendens in caelum. ante

 

 
 
 
 autem spiritus nondum erat datus, quia Iesus nondum 
 erat clarificatus. et clamat prophetia: quousque graues 
 corde? ut quid diligitis uanitatem et quaeritis mendacium? 
 et scitote, quoniam dominus magnificauit 
 sanctum suum. clamat quousque, clamat scitote, et ego 
 tamdiu nesciens uanitatem dilexi et mendacium quaesiui et ideo 
 audiui et contremui, quoniam talibus dicitur, qualem me fuisse 
 reminiscebar. in phantasmatis enim, quae pro ueritate tenueram, 
 uanitas erat et mendacium. et insonui multa grauiter 
 et fortiter in dolore recordationis meae. quae utinam audissent 
 qui adhuc usque diligunt uanitatem et quaerunt mendacium: 
 forte conturbarentur et euomuissent illud, et exaudires eos, cum 
 clamarent ad te, quoniam uera morte carnis mortuus est pro 
 nobis, qui te interpellat pro nobis.

Legebam: irascimini et nolite peccare, et quomodo mouebar, 
 deus meus, qui iam didiceram irasci mihi de praeteritis, 
 ut de cetero non peccarem, et merito irasci, quia non alia natura 
 gentis tenebrarum de me peccabat, sicut dicunt qui sibi non 
 irascuntur et thesaurizant sibi iram in die irae et reuelationis 
 iusti iudicii tui. nec iam bona mea foris erant nec 
 oculis carneis in isto sole quaerebantur. uolentes enim gaudere 
 forinsecus facile uanescunt et effunduntur in ea, quae uidentur 
 et temporalia sunt, et imagines eorum famelica cogitatione lambiunt. 
 et o si fatigentur inedia et dicant: quis ostendet nobis

 

 
 
 
 bona? et dicamus, et audiant: signatum est in nobis lumen 
 uultus tui, domine. non enim lumen nos sumus, quod inluminat 
 omnem hominem, sed inluminamur a te, ut, qui 
 fuimus aliquando tenebrae, simus lux in te. o si uiderent 
 internum aeternum, quod ego quia gustaueram, frendebam, 
 quoniam non eis poteram ostendere, si afferrent ad me cor in 
 oculis suis foris a te et dicerent: quis ostendit nobis bona? 
 ibi enim, ubi mihi iratus eram, intus in cubili, ubi conpunctus 
 eram, ubi sacrificaueram mactans uetustatem meam et inchoata 
 meditatione renouationis meae sperans in te, ibi mihi dulcescere 
 coeperas et dederas laetitiam in corde meo. et exclamabam 
 legens haec foris et agnoscens intus nec uolebam multiplicari 
 terrenis bonis et deuorans tempora et deuoratus temporibus, 
 cum haberem in aeterna simplicitate aliud frumentum et 
 uinum et oleum.

Et clamabam in consequenti uersu clamore alto cordis mei: 
 o in pace! o n id ipsum! o quid dixit: obdormiam et somnum 
 capiam? quoniam quis resistet nobis, cum fiet sermo, 
 qui scriptus est: absorpta est mors in uictoria? et tu es 
 id ipsum ualde, qui non mutaris, et in te requies obliuiscens 
 laborum omnium, quoniam nullus alius tecum nec ad alia adipiscenda, 
 quae non sunt quod tu, sed tu, domine, singulariter 
 in spe constituisti me. legebam et ardebam nec

 

 
 
 
 inueniebam, quid facerem surdis mortuis, ex quibus fueram, 
 pestis, latrator amarus et caecus aduersus litteras de melle 
 caeli melleas et de lumine tuo luminosas, et super inimicis 
 scripturae huius tabescebam.

Quando recordabor omnia dierum illorum feriatorum? sed nec 
 oblitus sum nec silebo flagelli tui asperitatem et misericordiae 
 tuae mirabilem celeritatem. dolore dentium tunc excruciabus 
 me, et cum in tantum ingrauesceret, ut non ualerem loqui, 
 ascendit in cor meum admonere omnes meos qui aderant, ut 
 deprecarentur te pro me, deum salutis omnimodae. et scripsi 
 hoc in cera et dedi, ut eis legeretur. mox ut genua simplici 
 affectu fiximus, fugit dolor ille. sed quis dolor? aut quomodo 
 fugit? expaui, fateor, domine meus et deus meus: nihil enim 
 tale ab ineunte aetate expertus fueram. et insinuati sunt mihi 
 in profundo nutus tui et gaudens in fide laudaui nomen tuum, 
 et ea fides me securum esse non sinebat de praeteritis peccatis 
 meis, quae mihi per baptismum tuum remissa nondum erant.

Renuntiaui peractis uindemialibus, ut scholasticis suis Mediolanenses 
 uenditorem uerborum alium prouiderent, quod et tibi 
 ego seruire delegissem et illi professioni prae difficultate spirandi 
 ac dolore pectoris non sufficerem. et insinuaui per litteras 
 antistiti tuo, uiro sancto Ambrosio, pristinos errores meos et 
 praesens uotum meum, ut moneret quid mihi potissimum de 

 libris tuis legendum esset, quo percipiendae tantae gratiae

 

 
 
 
 paratior aptiorque fierem. at ille iussit Eseiam prophetam, credo, 
 quod prae ceteris euangelii uocationisque gentium sit praenuntiator 
 apertior. uerum tamen ego primam huius lectionem non 
 intellegens totumque talem arbitrans distuli repetendum exercitatior 
 in dominico eloquio.

Inde ubi tempus aduenit, quo me nomen dare oporteret, 
 
relicto rure Mediolanium remeauimus. placuit et Alypio renasci 
 in te mecum iam induto humilitate sacramentis tuis congrua 
 et fortissimo dominatori corporis usque ad Italicum solum glaciale 
 nudo pede obterendum insolito ausu. adiunximus etiam 
 nobis puerum Adeodatum ex me natum carnaliter de peccato 
 meo. tu bene feceras eum. annorum erat ferme quindecim et 
 ingenio praeueniebat multos graues et doctos uiros. munera 
 tua tibi confiteor, domine deus meus, creator omnium et multum 
 potens formare nostra deformia: nam ego in illo puero 
 praeter delictum non habebam. quod enim et nutriebatur a 
 nobis in disciplina tua, tu inspiraueras nobis, nullus alius: 
 munera tua tibi confiteor. est liber noster, qui inscribitur "de 
 Magistro": ipse ibi mecum loquitur. tu scis illius esse sensa 
 omnia, quae inseruntur ibi ex persona conlocutoris mei, cum 
 esset in annis sedecim. multa eius alia mirabiliora expertus 
 sum. horrori mihi erat illud ingenium: et quis praeter te talium 
 miraculorum opifex? cito de terra abstulisti uitam eius, et securior 
 eum recordor non timens quicquam pueritiae nec adulescentiae 
 nec omnino homini illi. sociauimus eum coaeuum 
 nobis in gratia tua, educandum in disciplina tua: et baptizati

 
 
 
 sumus et fugit a nobis sollicitudo uitae praeteritae. nec satiabar 
 in illis diebus dulcitudine mirabili, considerare altitudinem consilii 
 tui super salute generis humani. quantum fleui in hymnis 
 et canticis tuis suaue sonantis ecclesiae tuae uocibus conmotus 
 acriter! uoces illae influebant auribus meis et eliquabatur ueritas 
 in cor meum et exaestuabat inde affectus pietatis, et currebant 
 lacrimae, et bene mihi erat cum eis.

Non longe coeperat Mediolanensis ecclesia genus hoc 
 consolationis et exhortationis celebrare magno studio fratrum 
 concinentium uocibus et cordibus. nimirum annus erat aut non 
 multo amplius, cum Iustina, Valentiniani regis pueri mater, hominem 
 tuum Ambrosium persequeretur haeresis suae causa, qua 
 fuerat seducta ab Arrianis. excubabat pia plebs in ecclesia mori 
 parata cum episcopo suo, seruo tuo. ibi mater mea, ancilla tua, 
 sollicitudinis et uigiliarum primas tenens, orationibus uiuebat. 
 nos adhuc frigidi a calore spiritus tui excitabamur tamen ciuitate 
 adtonita atque turbata. tunc hymni et psalmi ut canerentur 
 secundum morem orientalium partium, ne populus maeroris taedio 
 contabesceret, institutum est: ex illo in hodiernum retentum 
 multis iam ac paene omnibus gregibus tuis et per cetera orbis 
 imitantibus.

Tunc memorato antistiti tuo per uisum aperuisti, quo loco 
 laterent martyrum corpora Protasi et Geruasi, quae per tot

 
 
 
 annos incorrupta in thesauro secreti tui reconderas, unde opportune 
 promeres ad cohercendam rabiem femineam, sed regiam. 
 cum enim prolata et effossa digno cum honore transferrentur 
 ad Ambrosianam basilicam, non solum quos inmundi uexabant 
 spiritus confessis eisdem daemonibus sanabantur, uerum etiam 
 quidam plures annos caecus ciuis ciuitatique notissimus, cum 
 populi tumultuante laetitia causam quaesisset atque audisset, 
 exiluit eoque se ut duceret suum ducem rogauit. quo perductus 
 inpetrauit admitti, ut sudario tangeret feretrum pretiosae 
 in conspectu tuo mortis sanctorum tuorum. quod 
 ubi fecit atque admouit oculis, confestim aperti sunt. inde fama 
 discurrens, inde laudes tuae feruentes, lucentes, inde illius inimicae 
 animus etsi ad credendi sanitatem non applicatus, a persequendi 
 tamen furore conpressus est. gratias tibi, deus meus! 
 unde et quo duxisti recordationem meam, ut haec etiam confiterer 
 tibi, quae magna oblitus praeterieram? et tamen tunc, 
 cum ita fragraret odor unguentorum tuorum, non currebamus 
 post te; ideo plus flebam inter cantica hymnorum tuorum, 
 olim suspirans tibi et tandem respirans, quantum patet 
 aura in domo faenea.

Qui habitarc facis uiianimes in domo, consociasti 
 nobis et Kuodiuni iuuenem ex nostro municipio. qui cum agens 
 in rebus militaret, prior nobis ad te conuersus est et baptizatus 
 et relicta militia saeculari accinctus in tua. simul eramus, simul 
 habitaturi placito sancto. quaerebamus, quisnam locus nos utilius 
 haberet seruientes tibi: pariter remeahamus in Africam. et 
 cum apud Ostia Tiberina essemus, mater defuncta est. multa 
 praetereo, quia multum festino. accipe confessiones meas et 
 gratiarum actiones, deus meus, de rebus innumerabilibus etiam 
 in silentio. sed non praeteribo quidquid mihi anima parturit. 
 de illa famula tua, quae me parturiuit et carne, ut in hanc 
 temporalem, et corde, ut in aeternam lucem nascerer. non eius, 
 sed tua dicam dona in eam. neque enim se ipsa fecerat aut 
 educauerat se ipsam: tu creasti eam, nec pater nec mater 
 sciebat, qualis ex eis fieret. et erudiuit eam in timore tuo uirga 
 Christi tui, regimen unici tui in domo fideli, bono membro 
 ecclesiae tuae. nec tantam erga suam disciplinam diligentiam 
 matris praedicabat quantam famulae cuiusdam decrepitae, quae 
 patrem eius infantem portauerat, sicut dorso grandiuscularum 
 puellarum paruuli portari solent. cuius rei gratia et propter 
 senectam ac mores optimos in domo christiana satis a dominis

 

 
 
 
 honorabatur . unde etiam curam dominicaruni tiliarum conmissam 
 diligenter gerebat et erat in eis cohercendis, cum opus 
 esset, sancta seueritate uehemens atque in docendis sobria prudentia. 
 nam eas praeter illas horas, quibus ad mensam parentum 
 moderatissime alebantur, etiamsi exardescerent siti, nec 
 aquam bibere sinebat praecauens consuetudinem malam et ad-dens 
 uerbum sanum: "modo aquam bibitis, quia in potestate 
 uinum non habetis; cum autem ad maritos ueneritis factae 
 dominae apothecarum et cellariorum, aqua sordebit, sed mos 
 potandi praeualebit." hac ratione praecipiendi et auctoritate 
 imperandi frenabat auiditatem tenerioris aetatis et ipsam puellarum 
 sitim formabat ad honestum modum, ut iam non liberet 
 quod non deceret.

Et subrepserat tamen, sicut mihi filio famula tua narrabat, 
 subrepserat ei uinulentia. nam cum de more puella sobria 
 iuberetur a parentibus de cupa uinum depromere, submisso 
 poculo qua desuper patet, priusquam in lagunculam funderet 
 merum, primoribus labris sorbebat exiguum, quia non poterat 
 amplius sensu recusante. non enim ulla temulenta cupidine 
 faciebat hoc, sed quibusdam superfluentibus aetatis excessibus, 
 qui ludicris motibus ebulliunt et in puerilibus annis maiorum 
 pondere premi solent. itaque ad illud modicum cotidianum

 

 
 
 
 cotidiana modica addèndo - quoniam qui modica spernit, paulatim 
 decidit— in eam consuetudinem lapsa erat, ut prope iam 
 plenos mero caliculos inhianter hauriret. ubi tunc sagax anus 
 et uehemens illa prohibitio? numquid ualebat aliquid aduersus 
 latentem morbum, nisi tua medicina, domine, uigilaret super nos? 
 absente patre et matre et nutritoribus tu praesens, qui creasti, qui 
 uocas, qui etiam per t praepositos homines boni aliquid agis ad 
 animarum salutem. quid tunc egisti, deus meus? unde curasti? 
 unde sanasti? nonne protulisti durum et acutum ex altera anima 
 conuicium tamquam medicinale ferrum ex occultis prouisionibus 
 tuis et uno ictu putredinem illam praecidisti? ancilla 
 enim, cum qua solebat accedere ad cupam, litigans cum domina 
 minore, ut fit, sola cum sola, obiecit hoc crimen amarissima 
 insultatione uocans meribibulam. quo illa stimulo percussa 
 respexit foeditatem suam confestimque damnauit atque exuit. 
 sicut amici adulantes peruertunt, sic inimici litigantes plerumque 
 corrigunt. nec tu quod per eos agis, sed quod ipsi noluerunt, 
 retribuis eis. illa enim irata exagitare appetiuit minorem 
 dominam, non sanare, et ideo clanculo, aut quia ita eas inuenerat 
 locus et tempus litis, aut ne forte et ipsa periclitaretur, 
 quod tam sero prodidisset. at tu, domine, rector caelitum et 
 terrenorum, ad usus tuos contorquens profunda torrentis, fluxum

 

 
 
 
 saeculorum ordinate turbulentum, etiam de alterius animae insania 
 sanasti alteram, ne quisquam, cum hoc aduertit, potentiae 
 suae tribuat, si uerbo eius alius corrigatur, quem uult corrigi.

Educata itaque pudice ac sobrie potiusque a te subdita 
 
 parentibus quam a parentibus tibi, ubi plenis annis nubilis 
 facta est, tradita uiro seruiuit ueluti domino et sategit eum 
 lucrari tibi loquens te illi moribus suis, quibus eam pulchram 
 faciebas et reuerenter amabilem atque mirabilem uiro. ita autem 
 tolerauit cubilis iniurias, ut nullam de hac re cum marito haberet 
 umquam simultatem. expectabat enim misericordiam tuam 
 super eum, ut in te credens castificaretur. erat uero ille praeterea 
 sicut beniuolentia praecipuus, ita ira feruidus. sed nouerat 
 haec non resistere irato uiro, non tantum facto, sed ne 
 uerbo quidem. iam uero refractum et quietum cum opportunum 
 uiderat, rationem facti sui reddebat, si forte ille inconsideratius 
 conmotus fuerat. denique cum matronae multae, quarum uiri 
 mansuetiores erant, plagarum uestigia etiam dehonestata facie 
 gererent, inter amica conloquia illae arguebant maritorum uitam, 
 haec earum linguam, ueluti per iocum grauiter admonens, ex 
 quo illas tabulas, quae matrimoniales uocantur, recitari audissent, 
 tamquam instrumenta, quibus ancillae factae essent, deputare 
 debuisse; proinde memores conditionis superbire aduersus 
 dominos non oportere. cumque mirarentur illae scientes, quam 
 ferocem coniugem sustineret, numquam fuisse auditum aut aliquo 
 indicio claruisse, quod Patricius ceciderit uxorem aut quod

 
 
 
 a se inuicem uel unum diem domestica lite dissenserint, et 
 causam familiariter quaererent, docebat illa institutum suum, 
 quod supra memoraui. quae obseruabant, expertae gratulabantur: 
 quae non obseruabant, subiectae negabantur .

Socrum etiam suam primo susurris malarum ancillarum aduersus 
 se irritatam sic uicit obsequiis perseuerans tolerantia et 
 mansuetudine, ut illa ultro filio suo medias linguas famularum 
 proderet, quibus inter se et nurum pax domestica turbabatur, 
 expeteretque uindictam. itaque posteaquam ille et matri obtemperans 
 et curans familiae disciplinam et concordiae suorum consulens 
 proditas ad prodentis arbitrium uerberibus cohercuit, promisit 
 illa talia de se praemia sperare debere, quaecumque de 
 sua nuru sibi, quo placeret, mali aliquid loqueretur, nullaque 
 iam audente memorabili inter se beniuolentiae suauitate uixerunt.

Hoc quoque illi bono mancipio tuo, in cuius utero me creasti, 
 deus meus, misericordia mea, munus grande donaueras, 
 quod inter dissidentes atque discordes quaslibet animas, ubi 
 poterat, tam se praebebat pacificam, ut cum ab utraque multa 
 de inuicem audiret amarissima, qualia solet eructuare turgens 
 atque indigesta discordia, quando praesenti amicae de absente 
 inimica per acida conloquia cruditas exhalatur odiorum, nihil 
 tamen alteri de altera proderet, nisi quod ad eas reconciliandas 
 ualeret. paruum hoc bonum mihi uideretur, nisi turbas

 

 
 
 
 innumerabiles tristis experirer nescio qua horrenda pestilentia peccatorum 
 latissime peruagante non solum iratorum inimicorum 
 iratis inimicis dicta prodere, sed etiam quae non dicta sunt 
 addere, cum contra homini humano parum esse debeat inimicitias 
 hominum nec excitare nec augere male loquendo, nisi 
 eas etiam extinguere bene loquendo studuerit. qualis illa erat 
 docente te magistro intimo in schola pectoris.

Denique etiam uirum suum iam in extrema uita temporali 
 eius lucrata est tibi nec in eo iam fideli planxit, quod in nondum 
 fideli tolerauerat. erat etiam serua seruorum tuorum. 
 quisquis eorum nouerat eam, multum in ea laudabat et honorabat 
 et diligebat te, quia sentiebat praesentiam tuam in corde 
 eius sanctae conuersationis fructibus testibus. fuerat enim unius 
 uiri uxor, mutuam uicem parentibus reddiderat, domum 
 suam pie tractauerat, in operibus bonis testimonium 
 habebat. nutrierat filios totiens eos parturiens, quotiens 
 abs te deuiare cernebat. postremo nobis, domine, omnibus, 
 quia ex munere tuo sinis loqui seruis tuis, qui ante dormitionem 
 eius in te iam consociati uiuebamus percepta gratia baptismi 
 tui, ita curam gessit, quasi omnes genuisset, ita seruiuit, quasi 
 ab omnibus genita fuisset.

Impendente autem die, quo ex hac uita erat exitura — 
 quem diem tu noueras ignorantibus nobis — prouenerat, ut credo, 
 procurante te occultis tuis modis, ut ego et ipsa soli staremus 
 incumbentes ad quandam fenestram, unde hortus intra domum,

 

 
 
 
 quae nos habebat, prospectabatur, illic apud Ostia Tiberina, ubi 
 remoti a turbis post longi itineris laborem instaurabamus nos 
 nauigationi. conloquebamur ergo soli ualde dulciter et praeterita 
 obliuiscentes in ea quae ante sunt extenti quaerebamus 
 inter nos apud praesentem ueritatem, quod tu es, qualis 
 futura esset uita aeterna sanctorum, quam nec oculus uidit 
 nec auris audiuit nec in cor hominis ascendit. sed 
 inhiabamus ore cordis in superna fluenta fontis tui, fontis 
 uitae, qui est apud te, ut inde pro captu nostro aspersi 
 quoquo modo rem tantam cogitaremus.

Cumque ad eum finem sermo perduceretur, ut carnalium sensuum 
 delectatio quantalibet in quantalibet luce corporea prae 
 illius uitae iucunditate non conparatione, sed ne conmemoratione 
 quidem digna uideretur, erigentes nos ardentiore affectu 
 in id ipsum perambulauimus gradatim cuncta corporalia et 
 ipsum caelum, unde sol et luna et stellae lucent super terram. 
 et adhuc ascendebamus interius cogitando et loquendo et mirando 
 opera tua et uenimus in mentes nostras et transcendimus 
 eas, ut attingeremus regionem ubertatis indeficientis, unde pascis 
 Israel in aeternum ueritate pabulo, et ibi uita sapientia 
 est, per quam fiunt omnia ista, et quae fuerunt et quae futura 
 sunt, et ipsa non fit, sed sic est, ut fuit, et sic erit semper. 
 quin potius fuisse et futurum esse non est in ea, sed esse solum,

 

 
 
 
 quoniam aeterna est: nam fuisse et futurum esse non est aeternum. 
 et dum loquimur et inhiamus illi, attingimus eam modice 
 toto ictu cordis; et suspirauimus et reliquimus ibi religatas primitias 
 spiritus et remeauimus ad strepitum oris nostri, ubi 
 uerbum et incipitur et finitur. et quid simile uerbo tuo, domino 
 nostro, in se permanenti sine uetustate atque innouanti 
 omnia?

Dicebamus ergo: "si cui sileat tumultus carnis, sileant phantasiae 
 terrae et aquarum et aeris, sileant et poli et ipsa sibi 
 anima sileat et transeat se non se cogitando, sileant somnia et 
 imaginariae reuelationes, omnis lingua et omne signum et quidquid 
 transeundo fit si cui sileat omnino — quoniam si quis 
 audiat, dicunt haec omnia: non ipsa nos fecimus, sed fecit 
 nos qui manet in aeternum — his dictis si iam taceant, 
 quoniam erexerunt aurem in eum, qui fecit ea, et loquatur ipse 
 solus non per ea, sed per se ipsum, ut audiamus uerbum eius, 
 non per linguam carnis neque per uocem angeli nec per sonitum 
 nubis nec per aenigma similitudinis, sed ipsum, quem 
 in his amamus, ipsum sine his audiamus, sicut nunc extendimus 
 nos et rapida cogitatione attingimus aeternam sapientiam 
 super omnia manentem, si continuetur hoc et subtrahantur aliae 
 uisiones longe inparis generis et haec una rapiat et absorbeat 
 et recondat in interiora gaudia spectatorem suum, ut talis sit 
 sempiterna uita, quale fuit hoc momentum intellegentiae, cui

 

 
 
 
 snspirauimus , nonne hoc est: intra in gaudium domini tui? 
 et istud quando? an cum omnes resurgimus, sed non 
 omnes inmutabimur?"

Dicebam talia, etsi non isto modo et his uerbis, tamen, domine, 
 tu scis, quod illo die, cum talia loqueremur et mundus 
 iste nobis inter uerba uilesceret cum omnibus delectationibus 
 suis, tunc ait illa: "fili, quantum ad me adtinet, nulla re iam 
 delector in hac uita. quid hic faciam adhuc et cur hic sim, 
 nescio, iam consumpta spe huius saeculi. unum erat, propter 
 quod in hac uita aliquantum inmorari cupiebam, ut te christianum 
 catholicum uiderem, priusquam morerer. cumulatius 
 hoc mihi deus praestitit, ut te etiam contemta felicitate terrena 
 seruum eius uideam. quid hic facio?"

Ad haec ei quid responderim, non satis recolo, cum interea 
 uix intra quinque dies aut non multo amplius decubuit febribus. 
 et cum aegrotaret, quodam die defectum animae passa est et 
 paululum subtracta a praesentibus. nos concurrimus, sed cito 
 reddita est sensui et aspexit astantes me et fratrem meum et 
 ait nobis quasi quaerenti similis: "ubi eram?" deinde nos intuens 
 maerore attonitos: "ponitis hic" inquit "matrem uestram." ego 
 silebam et fletum frenabam. frater autem meus quiddam locutus 
 est, quo eam non in peregre, sed in patria defungi tamquam 
 felicius optaret. quo audito illa uultu anxio reuerberans 
 eum oculis, quod talia saperet, atque inde me intuens: "uide" 
 ait "quid dicit." et mox ambobus: "ponite" inquit "hoc corpus

 

 
 
 
 ubicumque: nihil uos eius cura conturbet; tantum illud uos rogo, 
 ut ad domini altare memineritis mei, ubiubi fueritis". cumque 
 hanc sententiam uerbis quibus poterat explicasset, conticuit 
 et ingrauescente morbo exercebatur.

Ego uero cogitans dona tua, deus inuisibilis, quae immittis 
 in corda fidelium tuorum, et proueniunt inde fruges admirabiles, 
 gaudebam et gratias tibi agebam recolens, quod noueram, quanta 
 cura semper aestuasset de sepulchro, quod sibi prouiderat et praeparauerat 
 iuxta corpus uiri sui. quia enim ualde concorditer uixerant, 
 id etiam uolebat, ut est animus humanus minus capax 
 diuinorum, adiungi ad illam felicitatem et conmemorari ab hominibus, 
 concessum sibi esse post transmarinam peregrinationem, 
 ut coniuncta terra amborum coniugum terra tegeretur. 
 quando autem ista inanitas plenitudine bonitatis tuae coeperat 
 in eius corde non esse, nesciebam et laetabar admirans, quod 
 sic mihi apparuisset, quamquam et in illo sermone nostro ad 
 fenestram, cum dixit: "iam quid hic facio?" non apparuit desiderare 
 in patria mori. audiui etiam postea, quod iam, cum 
 Ostiis essemus, cum quibusdam amicis meis materna fiducia 
 conloquebatur quodam die de contemtu uitae huius et bono 
 mortis, ubi ipse non aderam, illisque stupentibus uirtutem feminae 
 — quoniam tu dederas ei — quaerentibusque, utrum non 
 formidaret tam longe a sua ciuitate corpus relinquere: "nihil" 
 inquit "longe est deo, neque timendum est, ne ille non agnoscat 
 in fine saeculi, unde me resuscitet". ergo die nono aegritudinis 
 suae, quinquagensimo et sexto anno aetatis suae, tricensimo

 
 
 
 et tertio aetatis meae, anima illa religiosa et pia corpore soluta 
 est.

Premebam oculos eius, et confluebat in praecordia mea 
 maestitudo ingens et transfluebat in lacrimas, ibidemque oculi 
 mei uiolento animi imperio resorbebant fontem suum usque ad 
 siccitatem, et in tali luctamine ualde male mihi erat. tum uero, 
 ubi efflauit extremum, puer Adeodatus exclamauit in planctu 
 atque ab omnibus nobis cohercitus tacuit. hoc modo etiam meum 
 quiddam puerile, quod labebatur in fletus, iuuenali uoce, uoce 
 cordis, cohercebatur et tacebat. neque enim decere arbitrabamur 
 funus illud questibus lacrimosis gemitibusque celebrare, 
 quia his plerumque solet deplorari quaedam miseria morientium 
 aut quasi omnimoda extinctio. at illa nec misere moriebatur 
 nec omnino moriebatur. hoc et documentis morum eius et fide 
 non ficta rationibusque certis tenebamus.

Quid ergo quod intus mihi grauiter dolebat, nisi ex consuetudine 
 simul uiuendi dulcissima et carissima repente dirrupta 
 uulnus recens? gratulabar quidem testimonio eius, quod in ea 
 ipsa ultima aegritudine obsequiis meis interblandiens appellabat 
 me pium et conmemorabat grandi dilectionis affectu numquam 
 se audisse ex ore meo iaculatum in se durum aut contumeliosum 
 sonum. sed tamen quid tale, deus meus, qui fecisti nos, quid

 

 
 
 
 conparabile habebat honor a me delatus illi et seruitus ab illa 
 mihi? quoniam itaque deserebar tam magno eius solacio, sauciabatur 
 anima et quasi dilaniabatur uita, quae una facta erat 
 ex mea et illius.

Uohibito ergo a netu illo puero psaltermm arripuit Euodius 
 et cantare coepit psalmum. cui respondebamus omnis domus: 
 misericordiam et iudicium cantabo tibi, domine. audito 
 autem, quid ageretur, conuenerunt multi fratres ac religiosae 
 feminae, et de more illis, quorum officium erat, funus curantibus 
 ego in parte, ubi decenter poteram, cum eis, qui me non 
 deserendum esse censebant, quod erat tempori congruum disputabam 
 eoque fomento ueritatis mitigabam cruciatum tibi notum 
 illis ignorantibus et intente audientibus et sine sensu doloris 
 me esse arbitrantibus. at ego in auribus tuis, ubi eorum nullus 
 audiebat, increpabam mollitiam affectus mei et constringebam 
 fluxum maeroris, cedebatque mihi paululum: rursusque impetu 
 suo ferebatur non usque ad eruptionem lacrimarum nec usque 
 ad uultus mutationem, sed ego sciebam, quid corde premerem. 
 et quia mihi uehementer displicebat tantum in me posse haec 
 humana, quae ordine debito et sorte conditionis nostrae accidere 
 necesse est, alio dolore dolebam dolorem meum et duplici tristitia 
 macerabar. 
 
 Cum ecce corpus elatum est, imus, redimus sine lacrimis.

nam neque in eis precibus, quas tibi fudimus, cum offerretur 
 pro ea sacrificium pretii nostri iam iuxta sepulchrum posito

 

 
 
 
 cadauere, priusquam deponeretur, sicut illic fieri solet, nec 
 in eis ergo precibus lieui , sed toto die grauiter in occulto maestus 
 eram et mente turbata rogabam te, ut poteram, quo sanares 
 dolorem meum, nec faciebas, credo, conmendans memoriae 
 meae uel hoc uno documento omnis consuetudinis uinculum 
 etiam aduersus mentem, quae iam non fallaci uerbo pascitur. 
 uisum etiam mihi est, ut irem lauatum, quod audieram inde 
 balneis nomen inditum, quia Graeci ftaXavelov dixerint, quod 
 anxietatem pellat ex animo. ecce et hoc confiteor misericordiae 
 tuae, pater orfanorum, quoniam laui et talis eram, qualis priusquam 
 lauissem. neque enim exudauit de corde meo maeroris 
 amaritudo. deinde dormiui et uigilaui et non parua ex parte 
 mitigatum inueni dolorem meum atque, ut eram in lecto meo 
 solus, recordatus sum ueridicos uersus Ambrosii tui: tu es enim, 
 -deus, creator omnium 
 polique rector uestiens 
 diem decoro lumine, 
 noctem sopora gratia, 
 artus solutos ut quies 
 reddat laboris usui 
 mentesque fessas alleuet 
 luctuque soluat anxios.

Atque inde paulatim redducebam in pristinum sensum ancillam 
 tuam conuersationemque eius piam in te et sancte in nos

 

 
 
 
 blandam atque morigeram, qua subito destitutus sum, et libuit 
 Here in conspectu tuo de illa et pro illa, de me et pro me. 
 et dimisi lacrimas, quas continebam, ut effluerent quantum 
 uellent, substernens eas cordi meo: et requieuit in eis, quoniam 
 ibi erant aures tuae, non cuiusquam hominis superbe interpretantis 
 ploratum meum. et nunc, domine, confiteor tibi in litteris. 
 legat qui uolet et interpretetur, ut uolet, et si peccatum inuenerit, 
 fleuisse me matrem exigua parte horae, matrem oculis 
 meis interim mortuam, quae me multos annos fleuerat, ut oculis 
 tuis uiuerem, non inrideat, sed potius, si est grandi caritate, 
 pro peccatis meis fleat ipse ad te, patrem omnium fratrum 
 Christi tui.

Ego autem iam sanato corde ab illo uulnere, in quo 
 postea redargui carnales affectus, fundo tibi, deus noster, pro 
 illa famula tua longe aliud lacrimarum genus, quod manat de 
 concusso spiritu consideratione periculorum omnis animae, quae 
 in Adam moritur. quamquam illa in Christo uiuificata etiam 
 nondum a carne resoluta sic uixerit, ut laudetur nomen tuum 
 in fide moribusque eius, non tamen audeo dicere, ex quo eam 
 per baptismum regenerasti, nullum uerbum exisse ab ore eius 
 contra praeceptum tuum. et dictum est a ueritate, filio tuo: 
 si quis dixerit fratri suo: fatue, reus erit gehennae 
 ignis; et uae etiam laudabili uitae hominum, si remota 
 misericordia discutiam eam. quia omnino non

 

 
 
 
 exquiris delicta uehementer, fiducialiter speramus aliquem apud 
 te locum. quisquis autem tibi enumerat uera merita sua, quid 
 tibi enumerat nisi munera tua? o si cognoscant se homines 
 homines et qui gloriatur, in domino glorietur!

Ego itaque, laus mea et uita mea, deus cordis mei, sepositis 
 paulisper bonis eius actibus, pro quibus tibi gaudens gratias 
 ago, nunc pro peccatis matris meae deprecor te: exaudi me 
 per medicinam uulnerum nostrorum, quae pependit in ligno et 
 sedens ad dexteram tuam te interpellat pro nobis. scio 
 misericorditer operatam et ex corde dimisisse debita debitoribus 
 suis: dimitte et tu illi debita sua, si qua etiam contraxit per 
 tot annos post aquam salutis. dimitte, domine, dimitte, obsecro, 
 ne intres cum ea in iudicium. superexultet misericordia 
 iudicio, quoniam eloquia tua uera sunt et promisisti misericordiam 
 misericordibus. quod ut essent, tu dedisti eis, qui 
 misereberis, cui misertus eris, et misericordiam praestabis, 
 cui misericors fueris.

Et, credo, iam feceris quod te rogo, sed uoluntaria oris 
 mei adproba, domine. namque illa imminente die resolutionis 
 suae non cogitauit suum corpus sumptuose contegi aut 
 condi aromatis aut monumentum electum concupiuit aut curauit 
 sepulchrum patrium: non ista mandauit nobis, sed tantummodo

 

 
 
 
 memoriam sui ad altare tuum fieri desiderauit, cui nullius diei 
 praetermissione seruierat, unde sciret dispensari uictimam sanctam, 
 qua deletum est chirografum, quod erat contrarium 
 nobis, qua triumphatus est hostis conputans delicta 
 nostra et quaerens, quod obiciat, et nihil inueniens in illo, in 
 quo uincimus. quis ei refundet innocentem sanguinem? quis 
 ei restituet pretium, quo nos emit, ut nos auferat ei? ad cuius 
 pretii nostri sacramentum ligauit ancilla tua animam suam uinculo 
 fidei. nemo a protectione tua dirrumpat eam. non se inter- . 
 ponat nec ui nec insidiis leo et draco: neque enim respondebit 
 illa nihil se debere, ne conuincatur et obtineatur ab accusatore 
 callido, sed respondebit dimissa debita sua ab eo, cui nemo 
 reddet quod pro nobis non debens reddidit.

Sit ergo in pace cum uiro, ante quem nulli et post quem 
 nulli nupta est, cui seruiuit fructum tibi afferens cum tolerantia, 
 ut eum quoque lucraretur tibi. et inspira, domine meus, 
 deus meus, inspira seruis tuis, fratribus meis, filiis tuis, dominis 
 meis, quibus et corde et uoce et litteris seruio, ut quotquot 
 hoc legerint, meminerint ad altare tuum Monnicae, famulae tuae, 
 cum Patricio, quondam eius coniuge, per quorum carnem introduxisti 
 me in hac uita, quemadmodum nescio. meminerint cum 
 affectu pio parentum meorum in hac luce transitoria et fratrum 
 meorum sub te patre in matre catholica et ciuium meorum in

 

 

 

 
 
 
 aeterna Hierusalem, cui suspirat peregrinatio populi tui ab exitu 
 usque ad reditum, ut quod a me illa poposcit extremum uberius 
 ei praestetur in multorum orationibus per confessiones 
 quam per orationes meas.

Cognoscam te, cognitor mens, cognoscam, sicut et 
 cognitus sum. uirtus animae meae, intra in eam et coapta 
 tibi, ut habeas et possideas sine macula et ruga. haec est 
 mea spes, ideo loquor et in ea spe gaudeo, quando sanum 
 gaudeo. cetera uero uitae huius tanto minus flenda, quanto 
 magis fletur, et tanto magis flenda, quanto minus fletur in 
 eis. ecce enim ueritatem dilexisti, quoniam qui facit 
 eam, uenit ad lucem. uolo eam facere in corde meo coram 
 in confessione, in stilo autem meo coram multis testibus.

Et tibi quidem, domine, cuius oculis nuda est abyssus 15 
 humanae conscientiae, quid occultum esset in me, etiamsi nollem 
 confiteri tibi? te enim mihi absconderem, non me tibi.

 

 

 
 
 
 nunc autem quod gemitus meas testis est displicere me mihi, 
 tu refulges et places et amaris et desideraris, ut erubescam de 
 me et abiciam me atque eligam te et nec tibi nec mihi placeam 
 nisi de te. tibi ergo, domine, manifestus sum quicumque 
 sim. et quo fructu tibi confitear, dixi. neque id ago uerbis 
 carnis et uocibus, sed uerbis animae et clamore cogitationis, 
 quem nouit auris tua. cum enim malas sum, nihil est aliud 
 confiteri tibi quam displicere mihi; cum uero pius, nihil est 
 aliud confiteri tibi quam hoc non tribuere mihi, quoniam tu, 
 domine, benedicis iustum, sed prius eum iustificas inpium. 
 confessio itaque mea, deus meus, in conspectu tuo tibi 
 tacite fit et non tacite. tacet enim strepitu, clamat affectu. 
 neque enim dico recti aliquid hominibus, quod non a me tu 
 prius audieris, aut etiam tu aliquid tale audis a me, quod non 
 mihi tu prius dixeris.,

Quid mihi ergo est cum hominibus, ut audiant confessones 
 meas, quasi ipsi sanaturi sint omnes languores meos? 
 curiosum genus ad cognoscendam uitam alienam, desidiosum 
 ad corrigendam suam. quid a me quaerunt audire qui sim, 
 qui nolunt a te audire qui sint? et unde sciunt, cum a me 
 ipso de me ipso audiunt, an uerum dicam, quandoquidem nemo 
 scit hominum, quid agatur in homine, nisi spiritus

 

 

 
 
 
 hominis, qui in ipso est? si autem a te audiant de se ipsis, 
 non poterunt dicere: "mentitur dominus". quid est enim a te 
 audire de se nisi cognoscere se? quis porro cognoscit et dicit: 
 "falsam est", nisi ipse mentiatur? sed quia caritas omnia 
 credit, inter eos utique, quos conexos sibimet unum facit, ego 
 quoque, domine, etiam sic tibi confiteor, ut audiant homines, 
 quibus demonstrare non possum, an uera confitear; sed credunt 
 mihi, quorum mihi aures caritas aperit.

Verum tamen tu, medice meus intime, quo fructu ista faciam, 
 eliqua mihi. nam confessiones praeteritorum malorum meorum, 
 quae remisisti et texisti, ut beares me in te, mutans animam 
 meam fide et sacramento tuo, cum leguntur et andiuntur, excitant 
 cor, ne dormiat in desperatione et dicat: "non possum", 
 sed euigilet in amore misericordiae tuae et dulcedine gratiae 
 tuae, qua potens est omnis infirmus, qui sibi per ipsam fit 
 conscius infirmitatis suae. et delectat bonos audire praeterita 
 mala eorum, qui iam carent eis, nec ideo delectat, quia mala 
 sunt, sed quia fuerunt et non sunt. quo itaque fructu, domine 
 meus, cui cotidie confitetur conscientia mea spe misericordiae 
 tuae securior quam innocentia sua, quo fructu, quaeso, etiam 
 hominibus coram te confiteor per has litteras adhuc, quis ego\' 
 sim, non quis fuerim? nam illum fructum uidi et conmemorauL 
 sed quis adhuc sim ecce in ipso tempore confessionum mearum, 
 et multi hoc nosse cupiunt, qui me nouerunt, - et non me

 

 
 
 
 nouerant, qui ex me uel de me aliquid audierunt, sed auris eorum 
 non est ad cor meum, ubi ego sum quicumque sum. uolunt 
 ergo audire confitente me, quid ipse intus sim, quo nec oculum 
 nec aurem nec mentem possunt intendere; credituri tamen 
 uolunt, numquid cognituri? dicit enim eis caritas, qua boni 
 sunt, non mentiri me de mp confitentem, et ipsa in eis credit 
 mihi.

Sed quo fructu id nolunt? an congratulari mihi cupiunt, 
 
cum audierint, quantum ad te accedam munere tuo, et orare 
 pro me, cum audierint, quantum retarder pondere meo? indicabo 
 me talibus. non enim paruus est fructus, domine deus 
 meus, ut a multis tibi gratiae agantur de nobis et a multis 
 rogeris pro nobis. amet in me fraternus animus quod amandum 
 doces, et doleat in me quod dolendum doces. animus ille 
 hoc faciat fraternus, non extraneus, non filiorum alienorum, 
 quorum os locutum est uanitatem, et dextera eorum 
 dextera iniquitatis, sed fraternus ille, qui cum approbat me, 
 gaudet de me, cum autem inprobat me, contristatur pro me, 
 quia siue approbet siue improbet me, diligit me. indicabo me 
 talibus: respirent in bonis meis, suspirent in malis meis. bona 
 mea instituta tua sunt et dona tua, mala mea delicta mea sunt 
 et indicia tua. respirent in illis et suspirent in his, et hymnus 
 et fletus ascendant in conspectum tuum de fraternis cordibus, 
 turibulis tuis. tu autem, domine, delectatus odore sancti 
 templi tui, miserere mei secundum magnam

 

 
 
 
 misericordiam tuam propter nomen tuum et nequaquam deserens 
 coepta tua consumma inperfecta mea.

Hic est fructus confessionum mearum, non qualis fuerim, 
 sed qualis sim, ut hoc confitear non tantum coram te secreta 
 exultatione cum tremore et secreto maerore cum spe, sed 
 etiam in auribus credentium filiorum hominum, sociorum gaudii 
 mei et consortium mortalitatis meae, ciuium meorum et mecum 
 peregrinorum, praecedentium et consequentium et comitum uiae 
 meae. hi sunt serui tui, fratres mei, quos filios tuos esse noluisti 
 dominos meos, quibus iussisti ut seruiam, si uolo tecum 
 de te uiuere. et hoc mihi uerbum tuum parum erat si loquendo 
 praeciperet, nisi et faciendo praeiret. et ego id ago factis et 
 dictis, id ago sub alis tuis nimis cum ingenti periculo, nisi quia 
 sub alis tuis tibi subdita est anima mea et infirmitas mea tibi 
 nota est. paruulus sum, sed uiuit semper pater meus et idoneus 
 est mihi tutor meus; idem ipse est enim, qui genuit me 
 et tuetur me, et tu ipse es omnia bona mea, tu omnipotens, 
 qui mecum es et priusquam tecum sim. indicabo ergo talibus, 
 qualibus iubes ut seruiam, non quis fuerim, sed quis iam sim 
 et quis adhuc sim; sed neque me ipsum diiudico. sic itaque 
 audiar.

Tu enim, domine, diiudicas me, quia etsi nemo scit hominum, 
 quae sunt hominis, nisi spiritus hominis, qui 
 in ipso est, tamen est aliquid hominis, quod nec ipse scit 
 spiritus hominis, qui in ipso est, tu autem, domine, scis eius 
 omnia, qui fecisti eum. ego uero quamuis prae tuo conspectu

 

 
 
 
 me despiciam et aestimem me terram et cinerem, tamen aliquid 
 de te scio, quod de me nescio. et certe uidemus nunc 
 per speculum in aenigmate, nondum facie ad faciem; 
 et ideo, quamdiu peregrinor abs te, mihi sum praesentior quam 
 tibi et tamen te noui nullo modo posse uiolari; ego uero quibus 
 temptationibus resistere ualeam quibusue non ualeam, nescio. 
 et spes est, quia fidelis es, qui nos non sinis temptari 
 supra quam possumus ferre, sed facis cum temptatione 
 etiam exitum, ut possimus sustinere. confitear ergo quid 
 de me sciam, confitear et quid de me nesciam, quoniam et quod 
 de me scio, te mihi lucente scio, et quod de me nescio, tamdiu 
 nescio, donec fiant tenebrae meae sicut meridies in 
 uultu tuo.

Non dubia, sed certa conscientia, domine, amo te. percussisti 
 
 cor meum uerbo tuo, et amaui te. sed et caelum et 
 terra et omnia, quae in eis sunt, ecce undique mihi dicunt, ut 
 te amem, nec cessant dicere omnibus, ut sint inexcusabiles. 
 altius autem tu misereberis, cui misertus eris, et misericordiam 
 praestabis, cui misericors fueris: alioquin caelum et terra surdis 
 locuntur laudes tuas. quid autem amo, cum te amo? non speciem 
 corporis nec decus temporis, non candorem lucis ecce 
 istum amicum oculis, non dulces melodias cantilenarum

 

 
 
 
 omnimodarum , non florum et ungentorum et aromatum suauiolentiam, 
 non manna et mella, non membra acceptabilia carnis 
 amplexibus: non haec amo, cum amo deum meum. et tamen 
 amo quandam lucem et quandam uocem et quendam odorem 
 et quendam cibum et quendam amplexum, cum amo deum 
 meum, lucem, uocem, odorem, cibum, amplexum interioris hominis 
 mei, ubi fulget animae meae, quod non capit locus, et 
 ubi sonat, quod non rapit tempus, et ubi olet, quod non spargit 
 flatus, et ubi sapit, quod non minuit edacitas, et ubi haeret, 
 quod non diuellit satietas. hoc est quod amo, cum deum 
 meum amo.

Et quid est hoc? interrogaui terram, et dixit: "non sum"; et 
 quaecumque in eadem sunt, idem confessa sunt. interrogaui 
 mare et abyssos et reptilia animarum uiuarum, et responderunt: 
 "non sumus deus tuus; quaere super nos". iterrogaui auras flabiles, 
 et inquit uniuersus aer cum incolis suis: "fallitur Anaximenes; 
 non sum deus". interrogaui caelum, solem, lunam, stellas: 
 "neque nos sumus deus, quem quaeris", inquiunt. et dixi 
 omnibus, quae circumstant fores carnis meae: dicite mihi de 
 deo meo, quod uos non estis, dicite mihi de illo aliquid. et 
 exclamauerunt uoce magna: ipse fecit nos. interrogatio mea 
 intentio mea et responsio eorum species eorum. et direxi me 
 ad me et dixi mihi: "tu quis es"? etrespondi : "homo". et ecce 
 corpus et anima in me mihi praesto sunt, unum exterius et

 

 
 
 
 alterum interius. quid horam est, unde quaerere debui deum 
 meam, quem iam quaesiueram per corpus a terra usque ad 
 caelum, quousque potui mittere nuntios - radios oculorum meorum? 
 sed melius quod interius. ei quippe renuntiabant omnes 
 nuntii corporales praesidenti et iudicanti de responsionibus caeli 
 et terrae et omnium, quae in eis sunt, dicentium: "non sumus 
 deus" et: ipse fecit nos. homo interior cognouit haec per exterioris 
 ministerium; ego interior cognoui haec, ego, ego animus 
 per sensum corporis mei. interrogaui mundi molem de 
 deo meo, et respondit mihi: non ego sum, sed ipse me fecit.

Nonne omnibus, quibus integer sensus est, apparet haec species? 
 cur non omnibus eadem loquitur? animalia pusilla et 
 magna uident eam, sed interrogare nequeunt. non enim praeposita 
 est in eis nuntiantibus sensibus iudex ratio. homines 
 autem possunt interrogare, ut inuisibilia dei per ea, quae 
 facta sunt, intellecta conspiciant, sed amore subduntur 
 eis et subditi indicare non possunt. nec respondent ista interrogantibus 
 nisi indicantibus nec uocem suam mutant, id est 
 speciem suam, si alius tantum uideat, alius autem uidens interroget, 
 ut aliter illi appareat, aliter huic, sed eodem modo utrique 
 apparens illi muta est, huic loquitur: inmo uero omnibus 
 loquitur, sed illi intellegunt, qui eius uocem acceptam foris 
 intus cum ueritate conferant. ueritas enim dicit mihi: "non est 
 deus tuus caelum et terra neque omne corpus". hoc dicit eorum

 

 
 
 
 natura. uident: moles est, minor in parte quam in toto. iam 
 tu melior es, tibi dico, anima, quoniam tu uegetas molem corporis 
 tui praebens ei uitam, quod nullum corpus praestat corpori. 
 deus autem tuus etiam tibi uitae uita est.

Quid ergo amo, cum deum amo? quis est ille super 
 caput animae meae? per ipsam animam meam ascendam ad 
 illum. transibo uim meam, qua haereo corpori et uitaliter compagem 
 eius repleo. non ea ui reperio deum meum: nam reperiret 
 et equus et mulus, quibus non est intellectus, et 
 est eadem uis, qua uiuunt etiam eorum corpora. est alia uis, 
 non solum qua uiuifico sed etiam qua sensifico carnem meam, 
 quam mihi fabricauit dominus, iubens oculo, ut non audiat, et 
 auri, ut non uideat, sed illi, per quem uideam, huic, per quam 
 audiam, et propria singillatim ceteris sensibus sedibus et officiis 
 suis: quae diuersa per eos ago unus ego animus. transibo et 
 istam uim meam; nam et hanc habet equus et mulus: sentiunt 
 etiam ipsi per corpus.

Transibo ergo et istam naturae meae, gradibus ascendens 
 ad eum, qui fecit me, et uenio in campos et lata praetoria 
 memoriae, ubi sunt thesauri innumerabilium imaginum

 

 
 
 
 de cuiuscemodi rebus sensis inuectarum. ibi reconditum est, 
 quidquid etiam cogitamus, uel augendo uel minuendo uel utcumque 
 uariando ea quae sensus attigerit, et si quid aliud conmendatum 
 et repositum est, quod nondum absorbuit et sepeliuit 
 obliuio. ibi quando sum, posco, ut proferatur quidquid uolo, 
 et quaedam statim prodeunt, quaedam requiruntur diutius et 
 tamquam de abstrusioribus quibusdam receptaculis eruuntur, 
 quaedam cateruatim se proruunt et, dum aliud petitur et quaeritur, 
 prosiliunt in medium quasi dicentia: "ne forte nos sumus"? 
 et abigo ea manu cordis a facie recordationis meae, donec enubiletur 
 quod uolo atque in conspectum prodeat ex abditis. alia 
 faciliter atque inperturbata serie sicut poscuntur suggeruntur 
 et cedunt praecedentia consequentibus et cedendo conduntur, 
 iterum cum noluero processura. quod totum fit, cum aliquid\' 
 narro memoriter.

Ybi sunt omnia distincte generatimque seruata, quae suo 
 quaeque aditu ingesta sunt, sicut lux atque omnes colores formaeque 
 corporum per oculos, per aures autem omnia genera. 
 sonorum omnesque odores per aditum narium, omnes sapores 
 per oris aditum, a sensu autem totius corporis, quid durum, 
 quid molle, quid calidum frigidumue, lene aut asperum, graue 
 seu leue sine extrinsecus sine intrinsecus corpori. haec omnia 
 recipit recolenda, cum opus est, et retractanda grandis memoriae 
 recessus et nescio qui secreti atque ineffabiles sinus eius:

 
 
 
 quae omnia suis quaeque foribus intrant ad eam et reponuntur 
 in ea. nec ipsa tamen intrant, sed rerum sensarum imagines 
 illic praesto sunt cogitationi reminiscentis eas. quae quomodo 
 fabricatae sint quis dicit, cum appareat, quibus sensibus raptae 
 sint interiusque reconditae P nam et in tenebris atque in silentio 
 dum habito, in memoria mea profero, si uolo, colores, et discerno 
 inter album et nigrum et inter quos alios uolo, nec incurrunt 
 soni atque perturbant quod per oculos haustum considero, 
 cum et ipsi ibi sint et quasi seorsum repositi lateant. 
 nam et ipsos posco, si placet, atque adsunt illico, et quiescente 
 lingua ac silente gutture canto quantum uolo, imaginesque illae 
 colorum, quae nihilo minus ibi sunt, non se interponunt neque 
 interrumpunt, cum thesaurus alius retractatur, qui influxit ab 
 auribus. ita cetera, quae per sensus ceteros ingesta atque congesta 
 sunt, recordor prout libet et auram liliorum discerno a 
 uiolis nihil olfaciens et mei defrito, lene aspero, nihil tum 
 gustando neque contractando, sed reminiscendo antepono.

Intus haec ago, in aula ingenti memoriae meae. ibi enim 
 mihi caelum et terra et mare praesto sunt cum omnibus, quae 
 in eis sentire potui, praeter illa, quae oblitus sum. ibi mihi 
 et ipse occurro meque recolo, quid, quando et ubi egerim quoque 
 modo, cum agerem, affectus fuerim. ibi sunt omnia, quae 
 siue experta a me siue credita memini. ex eadem copia etiam 
 similitudines rerum uel expertarum uel ex eis, quas expertus

 
 
 
 sum, creditarum alias atque alias et ipse contexo praeteritis 
 atque ex his etiam futuras actiones et euenta et spes, et haec 
 omnia rursus quasi praesentia meditor. "faciam hoc et illud" 
 dico apud me in ipso ingenti sinu animi mei pleno tot et tantarum 
 rerum imaginibus, et hoc aut illud sequitur. „o si esset 
 hoc aut illud!" "auertat deus hoc aut illud": dico apud me ista 
 et, cum dico, praesto sunt imagines omnium quae dico ex 
 eodem thesauro memoriae, nec omnino aliquid eorum dicerem, 
 si defuissent.

Magna ista uis est memoriae, magna nimis, deus, penetrale 
 amplum et infinitum. quis ad fundum eius peruenit? et uis 
 est haec animi mei atque ad meam naturam pertinet, nec ego 
 ipse capio totum, quod sum. ergo animus ad habendum se 
 ipsum angustus est, ut ubi sit quod sui non capit. numquid 
 extra ipsum ac non in ipso? quomodo ergo non capit? multa 
 mihi super hoc oboritur admiratio, stupor adprehendit me. et 
 eunt homines mirari alta montium et ingentes fluctus maris 
 et latissimos lapsus fluminum et Oceani ambitum et gyros siderum 
 et relinquunt se ipsos nec mirantur, quod haec omnia 
 cum dicerem, non ea uidebam oculis, nec tamen dicerem, nisi 
 montes et fluctus et flumina et sidera, quae uidi, et Oceanum, 
 quem credidi, intus in memoria mea uiderem spatiis tam ingentibus, 
 quasi foris uiderem. nec ea tamen uidendo absorbui,

 
 
 
 quando uidi oculis, nec ipsa sunt apud me, sed imagines eorum, 
 et noui, quid ex quo sensu corporis inpressum sit mihi.

Sed non ea sola gestat immensa ista capacitas memoriae 
 meae. hic sunt et illa omnia, quae de doctrinis liberalibus 
 percepta nondum exciderunt, quasi remota interiore loco, 
 non loco; nec eorum imagines, sed res ipsas gero. nam quid 
 sit litteratura, quid peritia disputandi, quot genera quaestionum, 
 quidquid horum scio, sic est in memoria mea, ut non retenta 
 imagine rem foris reliquerim aut sonuerit aut praeterierit, sicut 
 uox inpressa per aures uestigio, quo recoleretur, quasi sonaret, 
 cum iam non sonaret, aut sicut odor dum transit et uanescit 
 in uentos, olfactum afficit, unde traicit in memoriam imaginem 
 sui, quam reminiscendo repetamus, aut sicut cibus, qui certe 
 in uentre iam non sapit et tamen in memoria quasi sapit, aut 
 sicut aliquid, quod corpore tangendo sentitur, quod etiam separatum 
 a nobis imaginatur memoria. istae quippe res non 
 intromittuntur ad eam, sed eorum solae imagines mira celeritate 
 capiuntur et miris tamquam cellis reponuntur et mirabiliter 
 recordando proferuntur.\'

At uero, cum audio tria genera esse quaestionum, an sit, 
 quid sit, quale sit, sonorum quidem, quibus haec uerba confecta 
 sunt, imagines teneo et eos per auras cum strepitu transisse 
 ac iam non esse scio. res uero ipsas, quae illis significantur 
 sonis, neque ullo sensu corporis attigi neque uspiam 
 uidi praeter animum meum et in memoria recondidi non

 
 
 
 imagines earum, sed ipsas: quae unde ad me intrauerint dicant, 
 si possunt. nam percurro ianuas omnes carnis meae nec inuenio, 
 qua earum ingressae sint. quippe oculi dicunt: "si coloratae sunt, 
 nos eas nuntiauimus"; aures dicunt: "si sonuerunt, a nobis indicatae 
 sunt"; nares dicunt: "si oluerunt, per nos transierunt"; 
 dieit etiam sensus gustandi: "si sapor non est, nihil me interroges"; 
 tactus dicit: "si corpulentum non est, non contrectaui, 
 si non contrectaui, non indicaui": unde et qua haec intrauerunt 
 in memoriam meam? nescio quomodo; nam cum ea didici, 
 non credidi alieno cordi, sed in meo recognoui et aera 
 esse approbaui et conmendaui ei tamquam reponens, unde proferrem, 
 cum ueHern . ibi ergo erant et antequam ea didicissem, 
 sed in memoria non erant. ubi ergo aut quare, cum 
 dicerentur, agnoui et dixi: "ita est, uerum est", nisi quia iam 
 erant in memoria, sed tam remota et retrusa quasi in cauis 
 abditioribus, ut nisi admonente aliquo eruerentur, ea fortasse 
 cogitare non possem?

Quocirca inuenimus nihil esse aliud discere ista, quorum 
 non per sensus haurimus imagines, sed sine imaginibus, sicuti 
 sunt, per se ipsa intus cernimus, nisi ea, quae passim atque 
 indisposite memoria continebat, cogitando quasi colligere atque 
 animaduertendo curare, ut tamquam ad manum posita in ipsa 
 memoria, ubi sparsa prius et neglecta latitabant, iam familiari

 
 
 
 intentioni facile occurrant. et quam multa huius modi gestat 
 memoria mea, quae iam inuenta sunt et, sicut dixi, quasi ad 
 manum posita, quae didicisse et nosse dicimur. quae si modestis 
 temporum interuallis recolere desiuero, ita rui sus demerguntur 
 et quasi in remotiora penetralia dilabuntur, ut denuo 
 uelut noua excogitanda sint indidem iterum — neque enim est 
 alia regio eorum — et cogenda rursus, ut sciri possint, id est 
 uelut ex quadam dispersione colligenda, unde dictum est cogitare. 
 nam cogo et cogito sic est, ut ago et agito, facio et 
 factito. uerum tamen sibi animus hoc uerbum proprie uindicauit, 
 ut non quod alibi, sed quod in animo colligitur, id est 
 cogitur, cogitari proprie iam dicatur.

Item continet memoria numerorum dimensionumque 
 rationes et leges innumerabiles, quarum nullam corporis sensus 
 inpressit, quia nec ipsae coloratae sunt aut sonant aut 
 olent aut gustatae aut contrectatae sunt. audiui sonos uerborum, 
 quibus significantur, cum de his disseritur, sed illi alii, 
 istae autem aliae sunt. nam illi aliter graece, aliter latine sonant, 
 istae uero nec graecae nec latinae sunt nec aliud eloquiorum 
 genus. uidi lineas fabrorum uel etiam tenuissimas, sicut 
 filum araneae; sed illae aliae sunt, non sunt imagines earum, 
 quas mihi nuntiauit carnis oculus: nouit eas quisquis sine ulla

 
 
 
 cogitatione qualiscumque corporis intus agnouit eas. sensi 
 etiam numeros omnibus corporis sensibus, quos numeramus; 
 sed illi alii sunt, quibus numeramus, nec imagines istorum 
 sunt et ideo ualde sunt. rideat me ista dicentem, qui non eos 
 uidet, et ego doleam ridentem me.

Haec omnia memoria teneo et quomodo ea didicerim 
 memoria teneo. multa etiam, quae aduersus haec falsissime 
 disputantur, audiui et memoria teneo; quae tamenetsi falsa 
 sunt, tamen ea meminisse me non est falsum; et discreuisse 
 me inter illa uera et haec falsa, quae contradicuntur, et hoc 
 memini aliterque nunc uideo cernere me ista, aliter autem 
 memini saepe me discreuisse, cum ea saepe cogitarem. ergo 
 et intellexisse me saepius ista memini, et quod nunc discerno 
 et intellego, recondo in memoria, at postea me nunc intellegisse 
 meminerim. et meminisse me memini, sicut postea, 
 quod haec reminisci nunc potui, si recordabor, utique per uim 
 memoriae recordabor.

Affectiones quoque animi mei eadem memoria continet 
 non eo modo, quo eas habet ipse animus, cum patitur 
 eas, sed alio multum diuerso, sicut sese habet uis memoriae. 
 nam et laetatum me fuisse reminiscor non laetus et tristitiam 
 meam praeteritam recordor non tristis et me aliquando timuisse 
 recolo sine timore et pristinae cupiditatis sine cupiditate sum 
 memor. aliquando et e contrario tristitiam meam transactam 
 laetus reminiscor et tristis laetitiam. quod mirandum non est 
 de corpore: aliud enim animus, aliud corpus. itaque si praeteritum 
 dolorem corporis gaudens memini, non ita mirum est.

 

 

 
 
 
 hic uero cum animus sit etiam ipsa memoria — nam et cum 
 mandamus aliquid, ut memoriter habeatur, dicimus: "uide, ut 
 illud in animo habeas", et cum obliuiscimur, dicimus: "non 
 fuit in animo" et "elapsum est animo", ipsam memoriam uocantes 
 animum — cum ergo ita sit, quid est hoc, quod cum 
 tristitiam meam praeteritam laetus memini, animus habet laetitiam 
 et memoria tristitiam laetusque est animus ex eo, quod 
 inest ei laetitia, memoria uero ex eo, quod inest ei tristitia, 
 tristis non est? num forte non pertinet ad animum? quis hoc 
 dixerit? nimirum ergo memoria quasi uenter est animi, laetitia 
 uero atque tristitia quasi cibus dulcis et amarus: cum memoriae 
 conmendantur, quasi traiecta in uentrem recondi illic possunt, 
 sapere non possunt. ridiculum est haec illis similia putare, 
 nec tamen sunt omni modo dissimilia.

Sed ecce de memoria profero, cum dico quattuor esse perturbationes 
 animi, cupiditatem, laetitiam, metum, tristitiam, et 
 quidquid de his disputare potuero diuidendo singula per species 
 sui cuiusque generis et definiendo, ibi inuenio quid dicam atque 
 inde profero, nec tamen ulla earum perturbatione perturbor, 
 cum eas reminiscendo conmemoro; et antequam recolerentur 
 a me et retractarentur, ibi erant; propterea inde per recordationem 
 potuere depromi. forte ergo sicut de uentre cibus ruminando, 
 sic ista de memoria recordando proferuntur. cur igitur 
 in ore cogitationis non sentitur a disputante, hoc est a reminiscente, 
 laetitiae dulcedo uel amaritudo maestitiae? an in hoc 
 dissimile est, quod non undique simile est? quis enim talia 
 uolens loqueretur, si quotiens tristitiam metumue nominamus,

 
 
 
 totiens maerere uel timere cogeremur? et tamen non ea loqueremur, 
 nisi in memoria nostra non tantum sonos nominum 
 secundum imagines inpressas a sensibus corporis sed etiam 
 rerum ipsarum notiones inueniremus, quas nulla ianua carnis 
 accepimus, sed eas ipse animus per experientiam passionum 
 suarum sentiens memoriae conmendauit aut ipsa sibi haec etiam 
 non conmendata retinuit. 
 
 Sed utrum per imagines an non, quis facile dixerit?

nomino quippe lapidem, nomino solem, cum res ipsae non adsunt 
 sensibus meis; in memoria sane mea praesto sunt imagines 
 earum. nomino dolorem corporis, nec mihi adest, dum 
 nihil dolet; nisi tamen adesset imago eius in memoria mea, 
 nescirem quid dicerem, nec eum in disputando a uoluptate 
 discernerem. nomino salutem corporis, cum saluus sum corpore; 
 adest mihi res ipsa; uerum tamen nisi et imago eius esset 
 in memoria mea, nullo modo recordarer, quid huius nominis 
 significaret sonus, nec aegrotantes agnoscerent salute nominata, 
 quid esset dictum, nisi eadem imago ui memoriae teneretur, 
 quamuis ipsa res abesset a corpore. nomino numeros, quibus 
 numeramus: en assunt in memoria mea non imagines eorum, 
 sed ipsi. nomino imaginem solis, et haec adest in memoria 
 mea; neque enim imaginem imaginis eius, sed ipsam recolo: 
 ipsa mihi reminiscenti praesto est. nomino memoriam et 
 agnosco quod nomino. et ubi agnosco nisi in ipsa memoria? 
 num et ipsa per imaginem suam sibi adest ac non per se 
 ipsam?

Quid, cum obliuionem nomino atque itidem agnosco 
 quod nomino, unde agnosco rem, nisi meminissem? non eundem 
 sonum nominis dico, sed rem, quam significat; quam si oblitus 
 essem, quid ille ualeret sonus, agnoscere utique non ualerem. 
 cum memoriam memini, per se ipsam sibi praesto est ipsa 
 memoria; cum uero memini obliuionem, et memoria praesto 
 est et obliuio, memoria, ex qua meminerim, obliuio, quam meminerim. 
 sed quid est obliuio nisi priuatio memoriae? quomodo 
 ergo adest, ut eam meminerim, quando cum adest meminisse 
 non possum? at si quod meminimus memoria retinemus, 
 obliuionem autem nisi meminissemus, nequaquam possimus 
 audito isto nomine rem, quae illo significatur, agnoscere, memoria 
 retinetur obliuio. adest ergo, ne obliuiscamur, quae cum 
 adest, obliuiscimur. an ex hoc intellegitur non se per ipsam 
 inesse memoriae, cum eam meminimus, sed per imaginem suam, 
 quia, si per se ipsam praesto esset obliuio, non ut meminissemus, 
 sed ut obliuisceremur, efficeret? et hoc quis tandem indagabit? 
 quis conprehendet, quomodo sit?

Ego certe, domine, laboro hic et laboro in me ipso: factus 
 sum mihi terra difficultatis et sudoris nimii. neque enim nunc 
 scrutamur plagas caeli aut siderum interualla demetimur uel 
 terrae libramenta quaerimus: ego sum, qui memini, ego animus. 
 non ita mirum, si a me longe est quidquid ego non sum: quid

 

 
 
 
 autem propinquius me ipso mihi? et ecce memoriae meae uis 
 non conprehenditur a me, cum ipsum me non dicam praeter 
 illam. quid enim dicturus sum, quando mihi certum est meminisse 
 me obliuionem? an dicturus sum non esse in memoria 
 mea quod memini ? an dicturus sum ad hoc inesse obliuionem 
 in memoria mea, ut non obliuiscar? utrumque absurdissimum 
 est. quid illud tertium? quo pacto dicam imaginem obliuionis 
 teneri memoria mea, non ipsam obliuionem, cum eam memini? 
 quo pacto et hoc dicam, quandoquidem cum inprimitur rei cuiusque 
 imago in memoria, prius necesse est, ut adsit res ipsa, 
 unde illa imago possit inprimi? sic enim Carthaginis memini, 
 sic omnium locorum, quibus interfui, sic facies hominum, quas 
 uidi, et ceterorum sensuum nuntiata, sic ipsius corporis salutem 
 siue dolorem: cum praesto essent ista, cepit ab eis imagines 
 memoria, quas intuerer praesentes et retractarem animo, cum 
 illa et absentia reminiscerer. si ergo per imaginem suam, non 
 per se ipsam in memoria tenetur obliuio, ipsa utique aderat, 
 ut eius imago caperetur. cum autem adesset, quomodo imaginem 
 suam in memoria conscribebat, quando id etiam, quod 
 iam notatum inuenit, praesentia sua delet obliuio? et tamen 
 quocumque modo, licet sit modus iste inconprehensibilis et 
 inexplicabilis, ipsam obliuionem meminisse me certus sum, qua 
 id quod meminerimus obruitur.

Magna uis est memoriae, nescio quid horrendum, deus 
 meus, profunda et infinita multiplicitas; et hoc animus est, et

 
 
 
 hoc ego ipse sum. quid ergo sum, deus meus? quae natura 
 sum? uaria, multimoda uita et inmensa uehementer. ecce in 
 memoriae meae campis et antris et cauernis innumerabilibus 
 atque innumerabiliter plenis innumerabilium rerum generibus 
 siue per imagines, sicut omnium corporum, siue per praesentiam, 
 sicut artium, siue per nescio quas notiones uel notationes, 
 sicut affectionum animi — quas et cum animus non patitur, 
 memoria tenet, cum in animo sit quidquid est in memoria per 
 haec omnia discurro et nolito hac illae, penetro etiam 
 quantum possum, et finis nusquam: tanta uis est memoriae, 
 tanta uitae uis est in homine uiuente mortaliter! quid igitur 
 agam, tu uera mea uita, deus meus? transibo et hanc uim 
 meam, quae memoria uocatur, transibo eam, ut pertendam ad 
 te, dulce lumen. quid dicis mihi? ego ascendens per animum 
 meum ad te, qui desuper mihi manes, transibo et istam uim 
 meam, quae memoria uocatur, uolens te attingere, unde attingi 
 potes, et inhaerere tibi, unde inhaereri tibi potest. habent enim 
 memoriam et pecora et aues, alioquin non cubilia, non nidos suos 
 repeterent, non alia multa, quibus assuescunt; neque enim et 
 assuescere ualerent ullis rebus nisi per memoriam. transibo ergo 
 et memoriam, ut attingam eum, qui separauit me a quadrupedibus 
 et uolatilibus caeli sapientiorem me fecit. transibo et memoriam, 
 ut ubi te inueniam, uere bone et secura suauitas, ut ubi

 
 
 
 te inueniam? si praeter memoriam meam te inuenio, inmemor tui 
 sum. et quomodo iam inueniam te, si memor non sum tui?

Perdiderat enim mulier drachmam et quaesiuit eam 
 cum lucerna et, nisi memor eius esset, non inueniret eam. 
 cum enim esset inuenta, unde sciret, utrum ipsa esset, si memor 
 eius non esset? multa memini me perdita quaesisse atque 
 inuenisse. inde istuc scio, quia, cum quaererem aliquid eorum 
 et diceretur mihi: "num forte hoc est?" "num forte illud"? 
 tamdiu dicebam: "non est", donec id offerretur quod quaerebam. 
 cuius nisi memor essem, quidquid illud esset, etiamsi 
 mihi offerretur, non inuenirem, quia non agnoscerem. et semper 
 ita fit, cum aliquid perditum quaerimus et inuenimus. 
 uerum tamen si forte aliquid ab oculis perit, non a memoria, 
 ueluti corpus quodlibet uisibile, tenetur intna imago eius et 
 quaeritur, donec reddatur aspectui. quod cum inuentum fuerit, 
 ex imagine, quae intus est, recognoscitur. nec inuenisse nos 
 dicimus quod perierat, si non agnoscimus, nec agnoscere possumus, 
 si non meminimus: sed hoc perierat quidem oculis, 
 memoria tenebatur.

Quid? cum ipsa memoria perdit aliquid, sicut fit, cum 
 obliuiscimur et quaerimus, ut recordemur, ubi tandem quaerimus 
 nisi in ipsa memoria? et ibi si aliud pro alio forte offeratur, 
 respuimus, donec illud occurrat quod quaerimus. et cum 
 occurrit, dicimus: "hoc est"; quod non diceremus, nisi

 

 
 
 
 agnosceremus, nec agnosceremus, nisi meminissemus. certe enim obliti 
 fueramus. an non totum exciderat, sed ex parte, quae tenebatur, 
 pars alia quaerebatur, quia sentiebat se memoria non 
 simul uoluere, quod simul solebat, et quasi detruncata consuetudine 
 claudicans reddi quod deerat flagitabat? tamquam si 
 homo notus sine conspiciatur oculis siue cogitetur et nomen 
 eius obliti requiramus, quidquid aliud occurrerit non conectitur, 
 quia non cum illo cogitari consueuit ideoque respuitur, donec 
 illud adsit, ubi simul adsuefacta notitia non inaequaliter adquiescat. 
 et unde adest nisi ex ipsa memoria? nam et cum 
 ab alio conmoniti recognoscimus, inde adest. non enim quasi 
 nouum credimus, sed recordantes adprobamus hoc esse, quod 
 dictum est. si autem penitus aboleatur ex animo, nec admoniti 
 reminiscimur. neque enim omni modo adhuc obliti sumus 
 quod uel oblitos nos esse meminimus. hoc ergo nec amissum 
 quaerere poterimus, quod omnino obliti fuerimus.

Quomodo ergo te quaero, domine? cum enim te, deum 
 meum, quaero, uitam beatam quaero. quaeram te, ut uiuat 
 anima mea. uiuit enim corpus meum de anima mea et uiuit 
 anima mea de te. quomodo ergo quaero uitam beatam? quia 
 non est mihi, donec dicam: "sat, est illic". ubi oportet ut 
 dicam, quomodo eam quaero, utrum per recordationem, tamquam 
 eam oblitus sim oblitumque me esse adhuc teneam, an 
 per appetitum discendi incognitam, siue quam numquam scierim 
 siue quam sic oblitus fuerim, ut me nec oblitum esse 
 meminerim. nonne ipsa est beata uita, quam omnes uolunt

 
 
 
 et omnino qui nolit nemo est? ubi nouerunt eam, quod sic 
 uolunt eam? ubi uiderunt, ut amarent eam? nimirum habemus 
 eam nescio quomodo. et est alius quidam modus, quo quisque 
 cum habet eam, tunc beatus est, et sunt, qui spe beati sunt. 
 inferiore modo isti habent eam quam illi, qui iam re ipsa beati 
 sunt, sed tamen meliores quam illi, qui nec re nec spe beati 
 sunt. qui tamen etiam ipsi nisi aliquo modo haberent eam, 
 non ita uellent beati esse: quod eos uelle certissimum est. 
 nescio quomodo nouerunt eam ideoque habent eam in nescio 
 qua notitia, de qua satago, utrum in memoria sit, quia, si ibi 
 est, iam beati fuimus aliquando, utrum singillatim omnes, an 
 in illo homine, qui primus peccauit, in quo et omnes mortui 
 sumus et de quo omnes cum miseria nati sumus, non quaero 
 nunc, sed quaero, utrum in memoria sit beata uita. neque 
 enim amaremus eam, nisi nossemus. audiuimus nomen hoc 
 et omnes rem, omnes nos adpetere fatemur; non enim solo 
 sono delectamur. nam hoc cum latine audit Graecus, non delectatur, 
 quia ignorat, quid dictum sit; nos autem delectamur, 
 sicut etiam ille, si graece hoc audierit, quoniam res ipsa nec 
 graeca nec latina est, cui adipiscendae Graeci Latinique inhiant 
 ceterarumque linguarum homines. nota est igitur omnibus, 
 qui una uoce si interrogari possent, utrum beati esse uellent, 
 sine ulla dubitatione uelle responderent. quod non fieret, nisi 
 res ipsa, cuius hoc nomen est, eorum memoria teneretur.

Numquid ita, ut memini Carthaginem qui uidi? non; 
 uita enim beata non uidetur oculis, quia non est corpus. numquid 
 sicut meminimus numeros? non; hos enim qui habet in 
 notitia, non adhuc quaerit adipisci, uitam uero beatam habemus 
 in notitia ideoque amamus et tamen adhuc adipisci eam uolumus, 
 ut beati simus. numquid sicut meminimus eloquentiam? 
 non: quamuis et hoc nomine audito recordentur ipsam rem 
 qui etiam nondum sunt eloquentes multique esse cupiant — 
 unde apparet eam esse in eorum notitia — tamen per corporis 
 sensus alios eloquentes animaduerterunt et delectati sunt et 
 hoc esse desiderant — quamquam nisi ex interiore notitia non 
 delectarentur neque hoc esse uellent, nisi delectarentur - beatam 
 uero uitam nullo sensu corporis in aliis experimur. numquid 
 sicut meminimus gaudium? fortasse ita. nam gaudium meum 
 etiam tristis memini sicut uitam beatam miser, neque umquam 
 corporis sensu gaudium meum uel uidi uel audiui uel odoratus 
 sum uel gustaui uel tetigi, sed expertus sum in animo meo, 
 quando laetatus sum, et adhaesit eius notitia memoriae meae, 
 ut id reminisci ualeam aliquando cum aspernatione, aliquando 
 cum desiderio pro earum rerum diuersitate, de quibus me gauisum 
 esse memini. nam et de turpibus gaudio quodam perfusus 
 sum, quod nunc recordans detestor atque exsecror, aliquando 
 de bonis et honestis, quod desiderans recolo, tametsi 
 forte non assunt, et ideo tristis gaudium pristinum recolo.

Vbi ergo et quando expertus sum uitam meam beatam, ut 
 recorder eam et amem et desiderem? nec ego tantam aut cum 
 paucis, sed beati prorsus omnes esse uolumus. quod nisi certa 
 notitia nossemus, non tam certa uoluntate uellemus. sed quid 
 est hoc? quid? si quaeratur a duobus, utrum militare uelint, 
 fieri possit, ut alter eorum uelle se, alter nolle respondeat: si 
 autem ab eis quaeratur, utrum esse beati uelint, uterque se 
 statim sine dubitatione dicat optare, nec ob aliud ille uelit 
 militare, non ob aliud iste nolit, nisi ut beati sint. num forte 
 quoniam alius hinc, alius inde gaudet? ita se omnes beatos 
 esse uelle consonant, quemadmodum consonarent, si hoc interrogarentur, 
 se uelle gaudere atque ipsum gaudium uitam beatam 
 uocant. quod etsi alius hinc, alius illinc assequitur, unum 
 est tamen, quo peruenire omnes nituntur, ut gaudeant. quae 
 quoniam res est, quam se expertum non esse nemo potest 
 dicere, propterea reperta in memoria recognoscitur, quando 
 beatae uitae nomen auditur.

Absit, domine, absit a corde serui tui, qui conStetur 
 tibi, absit, ut quocumque gaudio gaudeam beatum me putem. 
 est enim gaudium, quod non datur inpiis, sed eis, qui te gratis 
 colunt, quorum gaudium tu ipse es. et ipsa est beata uita, 
 gaudere de te, ad te, propter te: ipsa est et non est altera.

 

 
 
 
 qui autem aliam putant esse, aliud sectantur gaudium neque 
 ipsum uerum. ab aliqua tamen imagine gaudii uoluntas eorum 
 non auertitur.

Non ergo certum est, quod omnes esse beati nolunt, 
 quoniam qui non de te gaudere uolunt, quae sola uita beata 
 est, non utique uitam beatam uolunt. an omnes hoc uolunt, 
 sed quoniam caro concupiscit aduersus spiritum et 
 spiritus aduersus carnem, ut non faciant quod uolunt, 
 cadunt in id quod ualent eoque contenti sunt, quia illud, quod 
 non ualent, non tantum uolunt, quantum sat est, ut ualeant? 
 nam quaero ab omnibus, utrum malint de ueritate quam de 
 falsitate gaudere: tam non dubitant dicere de ueritate se malle, 
 quam non dubitant dicere beatos esse se uelle. beata quippe uita 
 est gaudium de ueritate. hoc est enim gaudium de te, qui 
 ueritas es, deus, inluminatio mea, salus faciei meae, 
 deus meus. hanc uitam beatam omnes nolunt, hanc uitam, 
 quae sola beata est, omnes uolunt, gaudium de ueritate omnes 
 uolunt. multos expertus sum, qui uellent fallere, qui autem 
 falli, neminem. ubi ergo nouerunt hanc uitam beatam, nisi ubi 
 nouerunt etiam ueritatem? amant enim et ipsam, quia falli 
 nolunt, et cum amant beatam uitam, quod non est aliud quam 
 de ueritate gaudium, utique amant etiam ueritatem nec

 

 
 
 
 amarent, nisi esset aliqua notitia eius in memoria eorum. cur ergo 
 non de illa gaudent? cur non beati sunt? quia fortius occupantur 
 in aliis, quae potius eos faciunt miseros quam illud 
 beatos, quod tenuiter meminerunt. adhuc enim modicum 
 lumen est in hominibus; ambulent, ambulent, ne tenebrae 
 conprehendant.

Cur autem ueritas parit odium et inimicus eis factus est 
 homo tuus uerum praedicans, cum ametur beata uita, quae non 
 est nisi gaudium de ueritate, nisi quia sic amatur ueritas, ut 
 quicumque aliud amant, hoc quod amant uelint esse ueritatem, 
 et quia falli nollent, nolunt conuinci, quod falsi sint? itaque 
 propter eam rem oderunt ueritatem, quam pro ueritate amant. 
 amant eam lucentem, oderunt eam redarguentem. quia enim 
 falli nolunt et fallere uolunt, amant eam, cum se ipsa indicat, 
 et oderunt eam, cum eos ipsos indicat. inde retribuet eis, ut, 
 qui se ab ea manifestari nolunt, et eos nolentes manifestet et 
 eis ipsa non sit manifesta. sic, sic, etiam sic animus humanus, 
 etiam sic caecus et languidus, turpis atque indecens latere uult, 
 se autem ut lateat aliquid non uult. contra illi redditur, ut 
 ipse non lateat ueritatem, ipsum autem ueritas lateat. tamen 
 etiam sic, dum miser est, ueris mauult gaudere quam falsis. 
 beatus ergo erit, si nulla interpellante molestia de ipsa, per 
 quam uera sunt omnia, sola ueritate gaudebit.

Ecce quantum spatiatus sum in memoria mea quaerens 
 te, domine, et non te inueni extra eam. neque enim

 

 
 
 
 aliquid de te inuenio, quod non meminissem ex quo didici te. 
 nam ex quo didici te, non sum oblitus tui. ubi enim inueni 
 ueritatem, ibi inueni deum meum, ipsam ueritatem, quam ex 
 quo didici, non sum oblitus. itaque ex quo te didici, manes 
 in memoria mea, et illic te inuenio, cum reminiscor tui et delector 
 in te. hae sunt sanctae deliciae meae, quas donasti mihi 
 misericordia tua respiciens paupertatem meam.

Sed ubi manes in memoria mea, domine, ubi illic 
 manes? quale cubile fabricasti tibi? quale sanctuarium aedificasti 
 tibi? tu dedisti hanc dignationem memoriae meae, ut 
 maneas in ea, sed in qua eius parte maneas, hoc considero. 
 transcendi enim partes eius, quas habent et bestiae, cum te 
 recordarer, quia non ibi te inueniebam inter imagines rerum 
 corporalium, et ueni ad partes eius, ubi conmendaui affectiones 
 animi mei, nec illic inueni te. et intraui ad ipsius animi mei 
 sedem, quae illi est in memoria mea, quoniam sui quoque meminit 
 animus, nec ibi tu eras, quia sicut non es imago corporalis 
 nec affectio uiuentis, qualis est, cum laetamur, contristamur, 
 cupimus, metuimus, meminimus, obliuiscimur et quidquid 
 huius modi est, ita nec ipse animus es, quia dominus deus animi 
 tu es, et conmutantur haec omnia, tu autem inconmutabilis 
 manes super omnia et dignatus es habitare in memoria mea 
 ex quo te didici. et quid quaero, quo loco eius habites, quasi 
 uero loca ibi sint? habitas certe in ea, quoniam tui memini 
 ex quo te didici, et in ea inuenio, cum recordor te.

Vbi ergo te inueni, ut discerem te? neque enim iam 
 eras in memoria mea, priusquam te -discerem. ubi ergo te 
 inueni, ut. discerem te, nisi in te supra me? et nusquam locus, 
 et recedimus et accedimus, et nusquam locus. ueritas, ubique 
 praesides omnibus consulentibus te simulque respondes omnibus 
 diuersa consulentibus. liquide tu respondes, sed non liquide omnes 
 audiunt. omnes unde uolunt consulunt, sed non semper 
 quod uolunt audiunt. optimus minister tuus est, qui non magis 
 intuetur hoc a te audire quod ipse uoluerit, sed potius hoc 
 nelle quod a te audierit.

Sero te amaui, pulchritudo tam antiqua et tam noua, 
 sero te amaui! et ecce intus eras et ego foris et ibi te quae- rebam 
 et in ista formosa, quae fecisti, deformis inruebam. 
 mecum eras, et tecum non eram. ea me tenebant longe a te, 
 quae si in te non essent, non essent. uocasti et clamasti et 
 rupisti surditatem meam, coruscasti, splenduisti et fugasti caecitatem 
 meam, fragrasti, et duxi spiritum et anhelo tibi, gustaui 
 et esurio et sitio, tetigisti me, et exarsi in pacem tuam.

Cum inhaesero tibi ex omni me, nusquam erit mihi 
 dolor et labor, et uiua erit uita mea tota plena te. nunc autem 
 quoniam quem tu imples, subleuas eum, quoniam tui plenus 
 nondum sum, oneri mihi sum. contendunt laetitiae meae 
 flendae cum laetandis maeroribus, et ex qua parte stet uictoria 
 nescio. ei mihi, domine, miserere mei! contendunt maerores 
 mei mali cum gaudiis bonis, et ex qua parte stet uictoria nescio.

 
 
 
 ei mihi! domine, miserere mei! ei mihi! ecce uulnera mea non 
 abscondo: medicas es, aeger sum; misericors es, miser sum. 
 numquid non temptatio est uita humana super terram? 
 quis uelit molestias et difficultates? tolerari iubes ea, non 
 amari. nemo quod tolerat amat, etsi tolerare amat. quamuis 
 enim gaudeat se tolerare, mauult tamen non esse quod toleret. 
 prospera in aduersis desidero, aduersa in prospera timeo. quis 
 inter haec medius locus, ubi non sit humana uita temtatio? 
 uae prosperitatibus saeculi semel et iterum a timore aduersitatis 
 et a corruptione laetitiae! uae aduersitatibus saeculi 
 semel et iterum et tertio a desiderio prosperitatis, et quia ipsa 
 - aduersitas dura est, et ne frangat tolerantiam. numquid non 
 temtatio est uita humana super terram sine ullo interstitio?

Et tota spes mea non nisi in magna misericordia 
 tua. da quod iubes et iube quod uis. imperas nobis continentiam. 
 et cum scirem, ait quidam, quia nemo potest 
 esse continens nisi deus det, et hoc ipsum erat sapientiae, 
 scire cuius esset hoc donum. per continentiam 
 quippe colligimur et redigimur in unum, a quo in multa 
 defluximus. minus enim te amat qui tecum aliquid amat, quod 
 non propter te amat.s o amor, qui semper ardes et numquam 
 extingueris, caritas, deus meus, accende me! continentiam 
 iubes: da quod iubes et iube quod uis.

Iubes certe, ut contineam a concapiscentia carnis 
 et concupiscentia oculorum et ambitione saeculi. iussisti 
 a concubitu et de ipso coniugio melius aliquid, quam concessisti, 
 monuisti. et quoniam dedisti, factum est et antequam 
 dispensator sacramenti tui fierem. sed adhuc uiuunt in memoria 
 mea, de qua multa locutus sum, talium rerum imagines, 
 quas ibi consuetudo mea fixit, et occursantur mihi uigilanti quidem 
 carentes uiribus, in somnis autem non solum usque ad 
 delectationem sed etiam usque ad consensionem factumque 
 simillimum. et tantum ualet imaginis illius inlusio in anima 
 mea in carne mea, ut dormienti falsa uisa. persuadeant quod 
 uigilanti uera non possunt. numquid tunc ego non sum, domine 
 deus meus? et tamen tantum interest inter me ipsum 
 et me ipsum intra momentum, quo hinc ad soporem transeo 
 uel huc inde transeo! ubi est tunc ratio, qua talibus suggestionibus 
 resistit uigilans et, si res ipsae ingerantur, inconcussus 
 manet? numquid clauditur cum oculis? numquid sopitur cum 
 sensibus corporis? et unde saepe etiam in somnis resistimus . 
 nostrique propositi memores atque in eo castissime permanentes 
 nullum talibus inlecebris adhibemus adsensum? et tamen tantum 
 interest, ut, cum aliter accidit, euigilantes ad conscientiae requiem 
 redeamus ipsaque distantia reperiamus nos non fecisse, 
 quod tamen in nobis quoquo modo factum esse doleamus.

Numquid non potens est manus tna, deus omnipotens, sanare 
 omnes languores animae meae atque ibundantiore gratia 
 tua lasciuos motus etiam mei soporis extinguere? augebis, domine, 
 magis magisque in me munera tua, ut anima mea sequatur 
 me ad te concupiscentiae uisco expedita, ut non sit 
 rebellis sibi atque ut in somnis etiam non solum non perpetret 
 istas corruptelarum turpitudines per imagines animales 
 usque ad carnis fluxum, sed ne consentiat quidem. nam ut 
 nihil tale uel tantulum libeat, quantulum possit nutu cohiberi 
 etiam in casto dormientis affectu non tantum in hac uita, sed 
 etiam in hac aetate, non magnum est omnipotenti, qui uales 
 facere supra quam petimus et. intellegimus. nunc tamen 
 quid adhuc sim in hoc genere mali mei, dixi bono domino 
 meo exultans cum tremore in eo, quod donasti mihi, et 
 lugens in eo, quod inconsummatus sum, sperans perfecturum 
 te in me misericordias. tuas usque ad pacem plenariam, quam 
 tecum habebunt interiora et exteriora mea, cum absorpta 
 fuerit mors in uictoriam.

Est alia malitia diei, quae utinam sufficiat ei. 
 reficimus enim cotidianas ruinas corporis edendo et bibendo, 
 priusqutam escas et uentrem destruas, cum occideris indigentiam 
 satietate mirifica et corruptibile hoc indueris incorruptione 
 sempiterna. nunc autem suauis est mihi necessitas, 
 et aduersus istam suauitatem pugno, ne capiar, et cotidianum 
 bellum gero in ieiuniis, saepius in seruitutem redigens

 

 
 
 
 corpus meum, et dolores mei uoluptate pelluntur. nam fames 
 et sitis quidam dolores sunt, urunt et sicut febris necant, nisi 
 alimentorum medicina succurrat. quae quoniam praesto est ex 
 consolatione munerum tuorum, in quibus nostrae infirmitati 
 terra et aqua et caelum seruiunt, calamitas deliciae uocantur.

Hoc me docuisti, ut quemadmodum medicamenta sic alimenta 
 sumpturus accedam. sed dum ad quietem satietatis ex indigentiae 
 molestia transeo, in ipso transitu mihi insidiatur laqueus 
 concupiscentiae. ipse enim transitus uoluptas est, et non est 
 alius, qua transeatur quo transire cogit necessitas. et cum salus 
 sit causa edendi ac bibendi, adiungit se tamquam pedisequa 
 periculosa iucunditas et plerumque praeire conatur, ut eius causa 
 fiat, quod salutis causa me facere uel dico uel uolo. nec idem 
 modus utriusque est: nam quod saluti satis est, delectationi 
 parum est, et saepe incertum fit, utrum adhuc necessaria corporis 
 cura subsidium petat an uoluptaria cupiditatis fallacia 
 ministerium suppetat. ad hoc incertum hilarescit infelix anima 
 et in eo praeparat excusationis patrocinium gaudens non adparere, 
 quod satis sit moderationi ualetudinis, ut obtentu salutis 
 obumbret negotium uoluptatis. his temptationibus cotidie 
 conor resistere et inuoco dexteram tuam et ad te refero aestus 
 meos, quia consilium mihi de hac re nondum stat.

Audio nocem iubentis dei mei: non grauentur corda uestra 
 in crapula et ebrietate. ebrietas longe est a me:

 

 

 
 
 
 misereberis, ne adpropinquet mihi. crapula autem nonnumquam 
 subrepsit seruo tuo: misereberis, ut longe fiat a me. 
 nemo enim potens esse continens, nisi tu des. multa 
 nobis orantibus tribuis, et quidquid boni antequam oraremus 
 accepimus, a te accepimus; et ut hoc postea cognosceremus, 
 a te accepimus. ebriosus numquam fui, sed ebriosos a te factos 
 sobrios ego noui. ergo a te factum est, ut hoc non essent qui 
 numquam fuerunt, a quo factum est, ut hoc non semper essent 
 qui fuerunt, a quo etiam factum est, ut scirent utrique, a quo 
 factum est. audiui aliam uocem tuam: post concupiscentias 
 tuas non eas et a uoluptate tua uetare. audiui et 
 illam ex munere tuo, quam multum amaui: neque si manducauerimus, 
 abundabimus, neque si non manducauerimus, 
 deerit nobis; hoc est dicere: nec illa res me copiosum 
 faciet nec illa aerumnosum. audiui et alteram: ego enim didici, 
 in quibus sum, sufficiens esse et abundare noui 
 et penuriam pati noui. omnia possum in eo, qui me 
 confortat. ecce milea castrorum caelestium, non puluis, quod 
 sumus. sed memento, domine, quoniam puluis sumus, et 
 de puluere fecisti hominem, et perierat et inuentus est. 
 nec ille in se potuit, quia idem puluis fuit, quem talia

 

 
 
 
 dicentem adflatu tuae inspirationis adamaui: omnia possum, inquit, 
 in eo, qui me confortat. conforta me, ut possim, da quod 
 iubes et iube quod uis. iste se accepisse confitetur et quod 
 gloriatur in domino gloriatur. audiui alium rogantem, ut 
 accipiat: aufer, inquit, a me concupiscentias uentris. 
 unde adparet, sancte deus, te dare, cum fit quod imperas fieri.

Docuisti me, pater bone: omnia munda mundis, sed malum 
 esse homini qui per offensionem manducat; et 
 omnem creaturam tuam bonam esse nihilque abioiendum , 
 quod cum gratiarum actione percipitur; et quia 
 esca nos non conmendat deo, et ut nemo nos iudicet in 
 cibo aut potu; et ut qui manducat non manducantem 
 non spernat, et qui non manducat, manducantem non 
 iudicet. didici haec, gratias tibi, laudes tibi, deo meo, magistro 
 ineo, pulsatori aurium mearum, inlustratori cordis mei: 
 eripe me ab omni temptatione. non ego inmunditiam obsonii 
 timeo, sed inmunditiam cupiditatis. scio Noe omne carnis genus, 
 quod cibo esset usui, manducare permissum, Elian cibo 
 carnis refectum, Iohannem mirabili abstinentia praeditum animalibus, 
 hoc est lucustis in escam cedentibus, non fuisse

 

 
 
 
 pollutum: et scio Esau lenticulae concupiscentia deceptum et 
 Dauid propter aquae desiderium a se ipso reprehensum et 
 regem nostrum non carne, sed pane temptatum. ideoque et 
 populus in heremo non quia carnes desiderauit, sed quia escae 
 desiderio aduersus dominum murmurauit, meruit inprobari.

In his ergo temptationibus positus certo cotidie aduersus 
 concupiscentiam manducandi et bibendi: non enim est quod 
 semel praecidere et ulterius non attingere decernam, sicut de 
 concubitu potui. itaque freni gutturis temperata relaxatione 
 et constrictione tenendi sunt. et quis est, domine, qui non 
 rapiatur aliquantum extra metas necessitatis? quisquis est, 
 magnus est, magnificet nomen tuum. ego autem non sum, quia 
 peccator homo sum. sed et ego magnifico nomen tuum, et 
 interpellat te pro peccatis meis qui uioit saeculum, numerans 
 me inter infirma membra corporis sui, quia et inperfectum 
 eius uiderunt oculi tui, et in libro tuo omnes 
 scribentur.

De inlecebra odorum non satago nimis: cum absunt, 
 non requiro, cum assunt, non respuo, paratus eis etiam semper 
 carere. ita mihi uideor; forsitan fallar. sunt enim et istae 
 plangendae tenebrae, in quibus me latet facultas mea, quae 
 in me est, ut animus meus de uiribus suis ipse se interrogans 
 non facile sibi credendum existimet, quia et quod inest plerumque 
 occultum est, nisi experientia manifestetur et nemo securus 
 esse debet in ista uita, quae tota temptatio nominatur, 
 utrum qui fieri potuit ex deteriore melior, non fiat etiam ex

 

 
 
 
 meliore deterior. una spes, una fiducia, una firma promissio 
 misericordia tua.

Voluptates aurium tenacius me inplieauerant et 
 subiugauerant, sed resoluisti et liberasti me. nunc in sonis, 
 quos animant eloquia tua, cum suaui et artificiosa uoce cantantur, 
 fateor, aliquantulum adquiesco, non quidem ut haeream, 
 sed ut surgam, cum uolo. attamen cum ipsis sententiis quibus 
 uiuunt ut admittantur ad me, quaerunt in corde meo nonnullius 
 dignitatis locum, et uix eis praebeo congruentem. aliquando 
 enim plus mihi uideor honoris eis tribuere, quam decet, dum 
 ipsis sanctis dictis religiosius et ardentius sentio moueri animos 
 nostros in flammam pietatis, cum ita cantantur, quam si non 
 ita cantarentur, et omnes affectus spiritus nostri pro sui diuersitate 
 habere proprios modos in uoce atque cantu, quorum 
 nescio qua occulta familiaritate excitentur. sed delectatio carnis 
 meae, cui mentem eneruandam non oportet dari, saepe me 
 fallit, dum rationi sensus non ita comitatur, ut patienter sit 
 posterior, sed tantum, quia propter illam meruit admitti, etiam 
 praecurrere ac ducere conatur. ita in his pecco non sentiens 
 et postea sentio.

Aliquando autem hanc ipsam fallaciam inmoderatius canens 
 erro nimia seueritate, sed ualde interdum, ut melos omnes 
 cantilenarum suauium, quibus Dauiticum psalterium frequentatur; 
 ab auribus meis remoueri uelim atque ipsius ecclesiae, 
 tutiusque mihi uidetur, quod de Alexandrino episcopo Athanasio

 
 
 
 saepe dictam mihi conmemini, qui tam modico flexa uocis faciebat 
 sonare lectorem psalmi, ut pronuntianti uicinior esset 
 quam canenti. uerum tamen cum reminiscor lacrimas meas, 
 quas fudi ad cantus ecclesiae in primordiis recuperatae fidei 
 meae, et nunc ipsam quod moneor non cantu, sed rebus quae 
 cantantur , cum liquida uoce et conuenientissima modulatione 
 cantantur , magnam instituti huius utilitatem rursus agnosco. 
 ita fluctuo inter periculum uoluptatis et experimentum salubritatis 
 magisque adducor non quidem inretractabilem sententiam 
 proferens cantandi consuetudinem approbare in ecclesia, ut per 
 oblectamenta aurium infirmior animus in affectum pietatis adsurgat. 
 tamen cum mihi accidit, ut me amplius cantus quam 
 res, quae canitur, moneat, poenaliter me peccare confiteor et 
 tunc mallem non audire cantantem. ecce ubi sum! flete mecum 
 et pro me flete qui aliquid boni uobiscum intus agitis, unde 
 facta procedunt. nam qui non agitis, non uos haec monent. 
 tu autem, domine deus meus, exaudi et respice et uide et miserere 
 et sana me, in cuius oculis mihi quaestio factos ssrm , 
 et ipse est languor meus.

Restat uoluptas oculorum istorum carnis meae, 
 de qua loquor confessiones, quas audiant aures templi tui, 
 aures fraternae ac piae, ut concludamus temptationes concupiscentiae 
 carnis, quae me adhuc pulsant ingemescentem et 
 habitaculum meum, quod de caelo est, superindui

 

 
 
 
 cupientem. pulchras formas et uarias, nitidos et amoenos colores 
 amant oculi. non teneant haec animam meam; teneat eam deus, 
 qui fecit haec bona quidem ualde, sed ipse est bonum meum, 
 non haec. tangunt me uigilantem totis diebus, nec requies ab 
 eis datur mihi, sicut datur a uocibus canoris, aliquando ab 
 omnibus, in silentio. ipsa enim regina colorum lux ista perfundens 
 cuncta, quae cernimus, ubiubi per diem fuero, multimodo 
 adlapsu blanditur mihi aliud agenti et ad eam non 
 aduertenti. insinuat autem se ita nehementer, ut si repente 
 subtrahatur, cum desiderio requiratur; et si diu absit, contristat 
 animum.

0 lux, quam uidebat Tobis, cum clausis istis oculis filium 
 docebat uitae uiam et ei praeibat pede caritatis nusquam 
 errans; aut quam uidebat Isaac praegrauatis et opertis seneetute 
 carneis luminibus, cum filios non agnoscendo benedicere, 
 sed benedicendo agnoscere meruit; aut quam uidebat Iacob, 
 cum et ipse prae grandi aetate captus oculis in filiis praesignata 
 futuri populi genera luminoso corde radiauit. et nepotibus suis 
 ex Ioseph diuexas mystice manus, non sicut pater eorum foris 
 corrigebat, sed sicut ipse intus discernebat, imposuit. ipsa est 
 lux, una est et unum omnes, qui uident et amant eam. at 
 ista corporalis, de qua loquebar, inlecebrosa ac periculosa dulcedine 
 condit uitam saeculi caecis amatoribus. cum autem et

 

 
 
 
 de ipsa laudare te norunt, deus creator omnium, assumunt 
 eam in hymno tuo, non assumuntur ab ea in somno suo: sic 
 esse cupio. resisto seductionibus oculorum, ne inplicentur pedes 
 mei, quibus ingredior uiam tuam, et erigo ad te inuisibiles 
 oculos, ut tu euellas de laqueo pedes meos. tu subinde 
 euelles eos, nam inlaqueantur. tu non cessas euellere, ego 
 autem crebro haereo in ubique sparsis insidiis, quoniam non 
 dormies neque dormitabis, qui custodis Israel.

Quam innumerabilia uariis artibus et opificiis in uestibus, 
 calciamentis, uasis et cuiuscemodi fabricationibus, picturis etiam 
 diuersisque figmentis atque his usum necessarium atque moderatum 
 et piam significationem longe transgredientibus addiderunt 
 homines ad inlecebras oculorum, foras sequentes quod 
 faciunt, intus relinquentes a quo facti sunt et exterminantes 
 quod facti sunt. at ego, deus meus et decus meum, etiam 
 hinc tibi dico hymnum et sacrifico laudem sacrificatori meo, 
 quoniam pulchra traiecta per animas in manus artificiosas ab 
 illa pulchritudine ueniunt, quae supra animas est, cui suspirat 
 anima mea die ac nocte. sed pulchritudinum exteriorum operatores 
 et sectatores inde trahunt adprobandi modum, non 
 autem inde trahunt utendi modum. et ibi est et non uident 
 eum, ut non eant longius et fortitudinem suam ad te custodiant 
 nec eam spargant in deliciosas lassitudines. ego 
 autem haec loquens atque discernens etiam istis pulchris

 

 
 
 
 gressum innecto, sed tu euelles, domine, euelles tu, quoniam 
 misericordia tua ante oculos meos est. nam ego capior 
 miserabiliter, et tu euelles misericorditer aliquando non sentientem, 
 quia suspensus incideram, aliquando cum dolore, quia 
 iam inhaeseram.

Huc accedit alia forma temptationis multiplicius pericusa. 
 praeter enim concupiscentiam carnis, quae inest in 
 delectatione omnium sensuum et uoluptatum, cui seruientes 
 depereunt qui longe se faciunt a te, inest animae per eosdem 
 sensus corporis quaedam non se oblectandi in carne, sed experiendi 
 per carnem uana et curiosa cupiditas nomine cognitionis 
 et scientiae palliata. quae quoniam in appetitu noscendi 
 est, oculi autem sunt ad noscendum in sensibus principes, 
 concupiscentia oculorum eloquio diuino adpellata est. ad 
 oculos enim uidere proprie pertinet. utimur autem hoc uerbo 
 etiam in ceteris sensibus, cum eos ad cognoscendum intendimus. 
 neque enim dicimus: audi quid rutilet, aut: olefac quam 
 niteat, aut: gusta quam splendeat, aut: palpa quam fulgeat: 
 uideri enim dicuntur haec omnia. dicimus autem non solum: 
 uide quid lucet, quod soli oculi sentire possunt, sed etiam: 
 uide quid sonet, uide quid oleat, uide quid sapiat, uide quam 
 durum sit. ideoque generalis experientia sensuum concupiscentia, 
 sicut dictum est, oculorum uocatur, quia uidendi

 

 
 
 
 officium, in quo primatum oculi tenent, etiam ceteri sensus sibi 
 de similitudine usurpant, cum aliquid cognitionis explorant

Ex hoc autem euidentius discernitur, quid uoluptatis, quid 
 curiositatis agatur per sensus, quod uoluptas pulchra, canora, 
 suauia, sapida, lenia sectatur, curiositas autem etiam his contraria 
 temptandi causa non ad subeundam molestiam, sed experiendi 
 noscendique libidine. quid autem uoluptatis habet 
 uidere in laniato cadauere quod exhorreas? et tamen sicubi 
 iaceat, concurrunt, ut contristentur, ut palleant. timent etiam, 
 ne in somnis hoc uideant, quasi quisquam eos uigilantes uidere 
 coegerit aut pulchritudinis ulla fama persuaserit. ita et in 
 ceteris sensibus, quae persequi longum est. ex hoc morbo 
 cupiditatis in spectaculis exhibentur quaeque miracula. hinc 
 ad perscrutanda naturae, quae praeter nos non est, operata 
 proceditur, quae scire nihil prodest et nihil aliud quam scire 
 homines cupiunt. hinc etiam, si quid eodem peruersae scientiae 
 fine per artes magicas quaeritur. hinc etiam in ipsa religione 
 deus temptatur, cum signa et prodigia flagitantur non 
 ad aliquam salutem, sed ad solam experientiam desiderata.

In hac tam immensa silua plena insidiarum et periculorum 
 ecce multa praeciderim et a meo corde dispulerim, sicuti donasti 
 me facere, deus salutis meae; attamen quando audeo 
 dicere, cum circumquaque cotidianam uitam nostram tam multa

 
 
 
 huius generis rerum circumstrepant, quando audeo dicere nulla 
 re tali me intentum fieri ad spectandum et uana cura capiendum? 
 sane me iam theatra non rapiunt, nec curo nosse transitus 
 siderum, nec anima mea umquam responsa quaesiuit umbrarum: 
 omnia sacrilega sacramenta detestor. a te, domine deus 
 mens, cui humilem famulatum ac simplicem debeo, quantis 
 mecum suggestionum machinationibus agit inimicus ut signum 
 aliquod petam! sed obsecro te per regem nostrum et patriam 
 Hierusalem simplicem, castam, ut quemadmodum a me longe 
 est ad ista consensio, ita\' sit semper longe atque longius. pro 
 salute autem cuiusquam cum te rogo, alius multum differens 
 finis est intentionis meae, et te faciente quod uis das mihi et 
 dabis libenter sequi.,

Verum tamen in quam multis minutissimis et contemtibilibus 
 rebus curiositas cotidie nostra temtetnr et quam saepe labamur, 
 quis enumerat? quotiens narrantes inania primo quasi toleramus, 
 ne offendamus infirmos, deinde paulatim libenter aduertimus. 
 canem currentem post leporem iam non specto, cum 
 in circo fit; at uero in agro, si casu transeam, auertit me fortassis 
 et ab aliqua magna cogitatione atque ad se conuertit 
 illa uenatio, non deuiare cogens corpore iumenti, sed cordis 
 inclinatione, et nisi iam mihi demonstrata infirmitate mea cito 
 admoneas aut ex ipsa uisione per aliquam considerationem in 
 te adsurgere aut totum contemnere atque transire, uanus hebesco . 
 quid cum me domi sedentem stelio muscas captans

 
 
 
 uel aranea retibus suis inruentes inplicans saepe intentum me 
 facit? num quia parua sunt animalia, ideo non res eadem geritur? 
 pergo inde ad laudandum te, creatorem mirificum atque 
 ordinatorem rerum omnium, sed non inde intentus esse incipio. 
 aliud est cito surgere, aliud est non cadere. et talibus uita 
 mea plena est et una spes mea magna ualde misericordia tua. 
 cum enim huiuscemodi rerum conceptaculum fit cor nostrum 
 et portat copiosae uanitatis cateruas, hinc et orationes nostrae 
 saepe interrumpuntur atque turbantur, et ante conspectum 
 tuum, dum ad aures tuas uocem feordis intendimus, nescio 
 unde inruentibus nugatoriis cogitationibus res tanta praeciditur.

Numquid etiam hoc inter contemnenda deputabimus 
 aut aliquid nos redducet in spem nisi nota misericordia tua, 
 quoniam coepisti mutare nos? et tu scis, quanta ex parte mutaueris, 
 qui me primitus sanas a libidine uindicandi me, ut 
 propitius fias etiam ceteris omnibus iniquitatibus meis 
 et sanes omnes languores meos et redimas de corruptione 
 uitam meam et corones me in miseratione et misericordia 
 et saties in bonis desiderium meum, qui conpressisti 
 a timore tuo superbiam meam et mansuefecisti iugo tuo ceruicem 
 meam. et nunc porto illud, et lene est mihi, quoniam 
 sic promisisti et fecisti; et uere sic erat et nesciebam, quando 
 id subire metuebam. 
 (

Sed nuraquid, domine, qui solus sine tyfo dominaris, quia 
 solas uerus dominas es, qui non habes dominam, numquid 
 hoc quoque tertiam temtationis genas cessauit a me aut cessare 
 in hac tota uita potest, timeri et amari uelle ab hominibus, 
 non propter aliud, sed ut inde sit gaudium, quod non 
 est gaudium? misera uita est et foeda iactantia. hinc fit uel 
 maxime non amare te nec caste timere te, ideoque tu superbis 
 resistis, humilibus autem das gratiam et intonas 
 super ambitiones saeculi, etcontremunt fandamenta montium. 
 itaque nobis, quoniam propter quaedam humanae societatis officia 
 necessariam est amari et timeri ab hominibus, instat aduersarius 
 uerae beatitudinis nostrae ubique spargens in laqueis 
 "euge, euge", ut dum auide colligimus, incaute capiamur et a 
 ueritate gaudium nostrum deponamus atque in hominum fallacia 
 ponamus, libeatque nos amari et timeri non propter te, 
 sed pro te, atque isto modo sui similes factos secum habeat 
 non ad concordiam caritatis, sed ad consortium supplicii qui 
 statuit sedem suam ponere in aquilone, ut te peruersa et distorta 
 uia imitanti tenebrosi frigidique seruirent. nos autem, 
 domine, pusillus grex tuus ecce sumus, tu nos posside. praetende 
 alas tuas, et fugiamus sub eas. gloria nostra tu esto; 
 propter te amemur et timeamur in nobis. qui laudari uult 
 ab hominibus uituperante te, non defenditur ab hominibus

 

 
 
 
 iudicante te nec eripietur damnante te. cum autem non peccator 
 laudatur in desideriis animae suae, nec qui iniqua 
 gerit benedicitur, sed laudatur homo propter aliquod donum, 
 quod dedisti ei, at ille plus gaudet sibi laudari se quam ipsum 
 donum habere, unde laudatur, etiam iste te uituperante laudatur, 
 et melior iam ille, qui laudauit, quam iste, qui laudatus 
 est. illi enim placuit in homine donum dei, huic amplius placuit 
 donum hominis quam dei.

Temtamur his temtationibus cotidie, domine, sine 
 cessatione temtamur. cotidiana fornax nostra est humana lingua. 
 imperas nobis et in hoc genere continentiam: da quod 
 iubes et iube quod uis. tu nosti de hac re ad te gemitum 
 cordis mei et flumina oculorum meorum. neque enim 
 facile colligo, quam sim ab ista peste mundatior, et multum 
 timeo occulta mea, quae norunt oculi tm , mei autem non. est 
 enim qualiscumque in aliis generibus temtationum mihi facultas 
 explorandi me, in hoc paene nulla est. nam et a uoluptatibus 
 carnis et a curiositate superuacuanea cognoscendi uideo 
 quantum assecutus sim posse refrenare animum meum, cum 
 eis rebus careo uel uoluntate uel cum absunt. tunc enim 
 me interrogo, quam magis minusue mihi molestum sit non 
 habere. diuitiae uero, quae ob hoc expetuntur, ut alicui trium 
 istarum cupiditatium uel duabus earum uel omnibus seruiant,

 

 
 
 
 si persentiscere non potest animus, utrum eas habens contemnat, 
 possunt et dimitti, ut se probet. laude uero ut careamus 
 atque in eo experiamur, quid possumus, numquid male 
 uiuendum est et tam perdite atque immaniter, ut nemo nos 
 nouerit, qui non detestetur? quae maior dementia dici aut cogitari 
 potest? at si bonae uitae bonorumque operum comes et 
 solet et debet esse laudatio, tam comitatum eius quam ipsam 
 bonam uitam deseri non oportet. non autem sentio, sine quo 
 esse aut aequo animo aut aegre possim, nisi cum afuerit.

Quid igitur tibi in hoc genere temptationis, domine, confiteor? 
 quid, nisi delectari me laudibus? sed amplius ipsa ueritate 
 quam laudibus. nam si mihi proponatur, utrum malim 
 furens aut in omnibus rebus errans ab omnibus hominibus 
 laudari an constans et in ueritate certissimus ab omnibus 
 nitnperari , uideo quid eligam. uerum tamen nollem, ut uel 
 augeret mihi gaudium cuiuslibet boni mei suffragatio oris alieni. 
 sed auget, fateor, non solum, sed et uituperatio minuit. et cum 
 ista miseria mea perturbor, subintrat mihi excusatio, quae 
 qualis sit, tu scis, deus; nam me incertum facit. quia enim 
 nobis imperasti non tantum continentiam, id est a quibus rebus 
 amorem cohibeamus, uerum etiam iustitiam, id est quo eum 
 conferamus, nec te tantum noluisti a nobis uerum etiam proximum 
 diligi, saepe mihi uideor de prouectu aut spe proximi 
 delectari, cum bene intellegentis laude delector, et rursus eius 
 malo contristari, cum eum audio uituperare quod aut ignorat 
 aut bonum est. nam et contristor aliquando laudibus meis,

 

 

 
 
 
 cum uel ea laudantur in me, in quibus mihi ipse displiceo, 
 uel etiam bona minora et leuia pluris aestimantur, quam aestimanda 
 sunt. sed rursus unde scio, an propterea sic afficior, 
 quia nolo de me ipso a me dissentire laudatorem meum, non 
 quia illius utilitate moueor, sed quia eadem bona, quae mihi 
 in me placent, iucundiora mihi sunt, cum et alteri placent? 
 quodam modo enim non ego laudor, cum de me sententia mea 
 non laudatur, quandoquidem aut illa laudantur, quae mihi displicent, 
 aut illa amplius, quae mihi minus placent. ergone de 
 hoc incertus sum mei?

Ecce m te, ueritas, uideo non me laudibus meis propter me, 
 sed propter proximi utilitatem moueri oportere. et utrum ita 
 sim, nescio. minus mihi de hac re notus sum ipse quam tu. 
 obsecro te, deus meus, et me ipsum mihi indica, ut confitear 
 oraturis pro me fratribus meis, quod in me saucium conperero. 
 iterum me diligentius interrogem. si utilitate proximi moueor 
 in laudibus meis, cur minus moueor, si quisquam alius iniuste 
 uituperetur quam si ego? cur ea contumelia magis mordeor, 
 quae in me quam quae in alium eadem iniquitate coram me 
 iacitur? an et hoc nescio? etiamne id restat, ut ipse me seducam 
 et uerum non faciam coram te in corde et lingua mea? 
 insaniam istam, domine, longe fac a me, ne oleum peccatoris 
 mihi sit os meum ad inpinguandum caput meum.

Egenus et pauper ego sum et melior in occulto 
 gemitu displicens mihi et quaerens misericordiam tuam, donec

 

 
 
 
 reficiatur defectus meus et perficiatur usque in pacem, quam 
 nescit arrogantis oculus. sermo autem ore procedens et facta, 
 quae innotescunt hominibus, habent temptationem periculosissimam 
 ab amore laudis, qui ad priuatam quandam excellentiam 
 contrahit emendicata suffragia: temtat et cum a me in me 
 arguitur, eo ipso, quo arguitur, et saepe de ipso uanae gloriae 
 contemptu uanius gloriatur ideoque non iam de ipso contemptu 
 gloriae gloriatur: non enim eam contemnit, cum gloriatur.

Intus etiam, intus est aliud in eodem genere temtationis 
 malum, quo inanescunt qui placent sibi de se, quamuis 
 aliis uel non placeant uel displiceant nec placere affectent ceteris. 
 sed sibi placentes multum tibi displicent non tantum de 
 non bonis quasi bonis uerum etiam de bonis tuis quasi suis, 
 aut etiam sicut de tuis, sed tamquam de meritis suis, aut etiam 
 sicut ex tua gratia, non tamen socialiter gaudentes, sed aliis 
 inuidentes eam. in his omnibus atque in huius modi periculis 
 et laboribus uides tremorem cordis mei, et uulnera mea magis 
 subinde a te sanari quam mihi non infligi sentio.

Vbi non mecum ambulasti, ueritas, docens quid caueam 
 et quid appetam, cum ad te referrem inferiora uisa mea, 
 quae potui, teque consulerem? lustraui mundum foris sensu, 
 quo potui, et adtendi uitam corporis mei de me sensusque ipsos 
 meos. inde ingressus sum in recessus memoriae meae,

 

 
 
 
 multiplices amplitudines plenas miris modis copiarum innumerabilium, 
 et consideraui et expaui et nihil eorum discernere potui 
 sine te et nihil eorum te esse inueni. nec ego ipse inuentor, 
 qui peragraui omnia et distinguere et pro suis quaeque dignitatibus 
 aestimare conatus sum, excipiens alia nutantibus sensibus 
 et interrogans, alia mecum conmixta sentiens ipsosque 
 nuntios dinoscens atque dinumerans iamque in memoriae latis 
 opibus alia pertractans, alia recondens, alia eruens: nec ego 
 ipse, cum haec agerem, id est uis mea, qua id agebam, nec 
 ipsa eras tu, quia lux es tu permanens, quam de omnibus consulebam, 
 an essent, quid essent, quanti pendenda essent: et 
 audiebam docentem ac iubentem. et saepe istuc facio; hoc me 
 delectat, et ab actionibus necessitatis quantum relaxari possum, 
 ad istam uoluptatem refugio. neque in his omnibus, quae percurro 
 consulens te, inuenio tutum locum animae meae nisi in 
 te, quo colligantur sparsa mea nec a te quicquam recedat ex 
 me. et aliquando intromittis me in affectum multum inusitatum 
 introrsus ad nescio quam dulcedinem, quae si perficiatur 
 in me, nescio quid erit, quod uita ista non erit. sed reccido 
 in haec aerumnosis ponderibus et resorbeor solitis et teneor et 
 multum fleo, sed multum teneor. tantum consuetudinis sarcina 
 digna est! hic esse ualeo nec uolo, illic nolo nec ualeo, miser 
 utrubique..

Ideoque consideraui languores peccatorum meorum 
 in cupiditate triplici et dexteram tuam inuocaui ad salutem 
 meam. uidi enim splendorem tuum corde saucio et repercussus 
 dixi: quis illuc potest? proiectus sum a facie oculorum 
 tuorum. tu es ueritas super omnia praesidens. at ego per 
 auaritiam meam nonJamittere te uolui, sed uolui tecum possidere 
 mendacium, sicut nemo uult ita falsum dicere, ut nesciat 
 ipse, quid uerum sit. itaque amisi te, quia non dignaris cum 
 mendacio possideri.

Quem inuenirem, qui me reconciliaret tibi? ambiendum 
 mihi fuit ad angelos? qua prece? quibus sacramentis? 
 multi conantes ad te redire neque per se ipsos ualentes, sicut 
 audio, temtauerunt haec et inciderunt in desiderium curiosarum 
 uisionum et digni habiti sunt inlusionibus. elati enim te quaerebant 
 doctrinae fastu exserentes potius quam tundentes pectora 
 et adduxerunt sibi per similitudinem cordis sui conspirantes 
 et socias superbiae suae potestates aeris huius, a quibus 
 per potentias magicas deciperentur, quaerentes mediatorem, per 
 quem purgarentur, et non erat. diabolus enim erat transfigurans 
 se in angelum lucis. et multum inlexit superbam 
 carnem, quod carneo corpore ipse non esset. erant enim illi 
 mortales et peccatores, tu autem, domine, cui reconciliari uolebant, 
 immortalis et sine peccato. mediator autem inter deum 
 et homines oportebat ut haberet aliquid simile deo, aliquid 
 simile hominibus, ne in utroque hominibus similis longe

 

 
 
 
 esseta deo aut in utroque deo similis longe esset ab hominibus 
 atque ita mediator non esset. fallax itaque ille mediator, quo 
 per secreta iudicia tua superbia meretur indui, unum cum hominibus 
 habet, id est peccatum, aliud uideri uult habere cum 
 deo, ut, quia carnis mortalitate non tegitur, pro inmortali se 
 ostentet. sed quia stipendium peccati mors est, hoc habet 
 conmune cum hominibus, unde simul damnetur in mortem.

Verax autem mediator, quem secreta tua misericordia 
 demonstrasti hominibus et misisti, ut eius exemplo etiam 
 ipsam discerent humilitatem, mediator ille dei et hominum, 
 homo Christus Iesus, inter mortales peccatores et inmortalem 
 iustum apparuit, mortalis cum hominibus, iustus cum 
 deo, ut, quoniam stipendium iustitiae uita et pax est, per iustitiam 
 coniunctam deo euacuaret mortem iustificatorum inpiorum, 
 quam cum illis uoluit habere conmunem. hic demonstratus 
 est antiquis sanctis, ut ita ipsi per fidem futurae passionis eius, 
 sicut nos per fidem praeteritae, salui fierent. in quantum enim 
 homo, in tantum mediator, in quantum autem uerbum, non medius, 
 quia aequalis deo et deus apud deum et simul unus deus.

In quantum nos amasti, pater bone, qui filio tuo unico non 
 pepercisti, sed pro nobis inpiis tradidisti eum! quomodo 
 nos amasti, pro quibus ille non rapinam arbitratus esse

 

 
 
 
 aequalis tibi factus est subditus usque ad mortem 
 crucis, unus ille in mortuis liber, potestatem habens 
 ponendi animam suam et potestatem habens iterum sumendi 
 eam, pro nobis tibi uictor et uictima, et ideo uictor, 
 quia uictima, pro nobis tibi sacerdos et sacrificium, et ideo sacerdos, 
 quia sacrificium, faciens tibi nos de seruis filios de te 
 nascendo, tibi seruiendo. merito mihi spes ualida in illo est, 
 quod sanabis omnes languores meos per eum, qui sedet ad 
 dexteram tuam et te interpellat pro nobis: alioquin desperarem. 
 multi enim et magni sunt idem languores, multi sunt 
 et magni; sed amplior est medicina tua. potuimus putare 
 uerbum tuum remotum esse a coniunctione hominis et desperare 
 de nobis, nisi caro fieret et habitaret in nobis.

Conterritus peccatis meis et mole miseriae meae agitaueram 
 corde meditatusque fueram fugam in solitudinem, sed prohibuisti 
 me et confortasti me dicens: ideo Christus pro 
 omnibus mortuus est, ut et qui uiuunt iam non sibi 
 uiuant, sed ei qui pro omnibus mortuus est. ecce, domine, 
 iacto in te curam meam, ut uiuam, et considerabo 
 mirabilia de lege tua. tu scis inperitiam meam et infirmitatem 
 meam: doce me et sana me. ille tuus unicus, in quo 
 sunt omnes thesauri sapientiae et scientiae absconditi, 
 redemit me sanguine suo. non calumnientur mihi superbi, 
 quoniam cogito pretium meum et manduco et bibo et erogo et

 

 
 
 
 pauper cupio saturari ex eo inter illos, qui edunt et saturantur: 
 et laudabunt dominum qui requirunt eum.

Numquid, domine, cum tua sit aeternitas, ignoras, quae 
 tibi dico, aut ad tempus uides quod fit in tempore? cur ergo 
 tibi tot rerum narrationes digero? non utique per me noneris 
 ea, sed affectum meum excito in te et eorum, qui haec legunt, 
 ut dicamus omnes: magnus dominus et laudabilis ualde. 
 iam dixi et dicam: amore amoris tui facio istuc. nam et oramus, 
 et tamen ueritas ait: nouit pater uester quid uobis 
 opus sit, priusquam petatis ab eo. affectum ergo nostrum 
 patefacimus in te confitendo tibi miserias nostras et misericordias 
 tuas super nos, ut liberes nos omnino, quoniam coepisti, 
 ut desinamus esse miseri in nobis et beatificemur in te, 
 quoniam uocasti nos, ut simus pauperes spiritu et mites et lugentes 
 et esurientes ac sitientes iustitiam et misericordes et 
 mundicordes et pacifici. ecce narraui tibi multa, quae potui

 

 

 
 
 
 et quae nolui, quoniam tu prior uoluisti, ut confiterer tibi, domino 
 deo meo, quoniam bonus es, quoniam in saeculum 
 misericordia tua.

Quando autem sufficio lingua calami enuntiare omnia 
 hortamenta tua et omnes terrores tuos et consolationes et gubernationes, 
 quibus me perduxisti praedicare uerbum et sacramentum 
 tuum dispensare populo tuo? et si sufficio haec enuntiare 
 ex ordine, caro mihi ualent stillae temporum. et olim 
 inardesco meditari in lege tua et in ea tibi confiteri scientiam 
 et inperitiam meam, primordia inluminationis tuae et reliquias 
 tenebrarum mearum, quousque deuoretur a fortitudine infirmitas. 
 et nolo in aliud horae diffluant, quas inuenio liberas 
 a necessitatibus reficiendi corporis et intentionis animi et seruitutis, 
 quam debemus hominibus et quam non debemus et 
 tamen reddimus.

Domine deus meus, intende orationi meae, et misericordia 
 tua exaudiat desiderium meum, quoniam non mihi soli aestuat 
 sed usui uult esse fraternae caritati: et uides in corde meo 
 quia sic est. sacrificem tibi famulatum cogitationis et linguae 
 meae, et da quod offeram tibi. inops enim et pauper sum, 
 tu diues in omnes inuocantes te, qui securus curam nostri 
 geris. circumcide ab omni temeritate omnique mendacio interiora 
 et exteriora mea, labia mea. sint castae deliciae meae 
 scripturae tuae, nec fallar in eis nec fallam ex eis. domine,

 

 
 
 
 adtende et miserere, domine dens mens, lux caecorum et uirtus 
 infirmorum statimque lux uidentium et uirtus fortium, adtende 
 animam meam et audi clamantem de profundo. nam nisi assint 
 et in profundo aures tuae, quo ibimus? quo clamabimus? tuus 
 est dies et tua est nox: ad nutum tuum momenta transuolant. 
 largire inde spatium meditationibus nostris in abdita 
 legis tuae neque aduersus pulsantes claudas eam. neque enim 
 frustra scribi uoluisti tot paginarum opaca secreta, aut non 
 habent illae siluae ceruos suos recipientes se in eas et resumentes, 
 ambulantes et pascentes, recumbentes et ruminantes. 
 o domine, perfice me et reuela mihi eas. ecce uox tua gaudium 
 meum, uox tua super affluentiam uoluptatum. da quod amo: 
 amo enim. et hoc tu dedisti. ne dona tua deseras nec herbam 
 tuam spernas sitientem. confitear tibi quidquid inuenero in 
 libris tuis et audiam uocem laudis et te bibam et considerem 
 mirabilia de lege tua ab usque principio, in quo fecisti 
 caelum et terram, usque ad regnum tecum perpetuum sanctae 
 ciuitatis tuae.

Domine, miserere mei et exaudi desiderium meum. puto 
 enim, quod non sit de terra, non de auro et argento et lapidibus 
 aut decoris uestibus aut honoribus et potestatibus aut 
 uoluptatibus carnis neque de necessariis corpori et huic uitae

 

 
 
 
 peregrinationis nostrae, quae omnia nobis adponuntur quaerentibus 
 regnum et iustitiam tuam. uide, deus meus, unde 
 sit desiderium meum. narrauerunt mihi iniusti delectationes, 
 sed non sicut lex tua, domine. ecce unde est 
 desiderium meum. uide, pater, aspice et uide et adproba, et 
 placeat in conspectu misericordiae tuae inuenire me gratiam 
 ante te, ut aperiantur pulsanti mihi interiora sermonum tuorum. 
 obsecro per dominum nostrum Iesum Christum filium tuum, 
 uirum dexterae tuae, filium hominis, quem confirmasti 
 tibi mediatorem tuum et nostrum, per quem nos quaesisti non 
 quaerentes te, quaesisti autem, ut quaereremus te, uerbum 
 tuum, per quod fecisti omnia, in quibus et me, unicum tuum, 
 per quem uocasti in adoptionem populum credentium, in quo 
 et me: per eum te obsecro, qui sedet ad dexteram tuam 
 et te interpellat pro nobis, in quo sunt omnes thesauri 
 sapientiae et scientiae absconditi. ipsos quaero in libris 
 tuis. Moyses de illo scripsit: hoc ipse ait, hoc ueritas ait.

Audiam et intellegam, quomodo in principio fecisti 
 caelum et terram. scripsit hoc Moyses, scripsit et abiit, 
 transiit hinc a te ad te neque nunc ante me est. nam si esset, 
 tenerem eum et rogarem eum et per te obsecrarem, ut mihi 
 ista panderet, et praeberem aures corporis mei sonis erumpentibus 
 ex ore eius, et si hebraea uoce loqueretur, frustra

 

 
 
 
 pulsaret sensum meum nec inde mentem meam quicquam 
 tangeret; si autem latine, scirem quid diceret. sed unde scirem, 
 an uerum diceret? quod si et hoc scirem, num ab illo 
 scirem? intus utique mihi, intus in domicilio cogitationis nec 
 hebraea nec graeca nec latina nec barbara ueritas sine oris 
 et linguae organis, sine strepitu syllabarum diceret: "uerum 
 dicit" et ego statim certus confidenter illi homini tuo dicerem: 
 "uerum dicis." quum ergo illum interrogare non possim, te, quo 
 plenus uera dixit, ueritas, rogo, te, deus meus, rogo, parce 
 peccatis meis, et qui illi seruo tuo dedisti haec dicere, da et 
 mihi haec intellegere.

Ecce sunt caelum et terra, clamant, quod facta sint; 
 mutantur enim atque uariantur. quidquid autem factum non 
 est et tamen est, non est in eo quicquam, quod ante non 
 erat: quod est mutari atque uariari. clamant etiam, quod se 
 ipsa non fecerint: "ideo sumus, quia facta sumus; non ergo 
 eramus, antequam essemus, ut fieri possemus a nobis. " et uox 
 dicentium est ipsa euidentia. tu ergo, domine, fecisti ea, qui 
 pulcher es: pulchra sunt enim; qui bonus es: bona sunt enim; 
 qui es: sunt enim. nec ita pulchra sunt nec ita bona sunt 
 nec ita sunt, sicut tu conditor eorum, quo conparato nec pulchra 
 sunt nec bona sunt nec sunt. scimus haec, gratias tibi, et 
 scientia nostra scientiae tuae conparata ignorantia est.

Quomodo autem fecisti caelum et terram et quae machina 
 tam grandis operationis tuae? non enim sicut homo 
 artifex formans corpus de corpore arbitratu animae ualentis

 
 
 
 imponere utcumque speciem, quam cernit in semet ipsa interno 
 oculo — et unde hoc ualeret, nisi quia tu fecisti eam? — et 
 imponit speciem iam exsistenti et habenti, ut esset, ueluti 
 terrae aut lapidi aut ligno aut auro aut id genus rerum cuilibet. 
 et unde ista essent, nisi tu instituisses ea? tu fabro 
 corpus, tu animam membris imperitantem fecisti, tu materiam, 
 unde facit aliquid, tu ingenium, quo artem capiat et uideat 
 intus quid faciat foris, tu sensum corporis, quo interprete 
 traiciat ab animo ad materiam id quod facit, et renuntiet animo 
 quid factum sit, ut ille intus consulat praesidentem sibi 
 ueritatem, an bene factum sit. te laudant haec omnia creatorem 
 omnium. sed tu quomodo facis ea? quomodo fecisti, 
 deus, caelum et terram? non utique in caelo neque in terra 
 fecisti caelum et terram neque in aere aut in aquis, quoniam 
 et haec pertinent ad caelum et terram, neque in uniuerso 
 mundo fecisti uniuersum mundum, quia non erat, ubi fieret, 
 antequam fieret ut esset. nec manu tenebas aliquid, unde 
 faceres caelum et terram: nam unde tibi hoc, quod tu non 
 feceras, unde aliquid faceres? quid enim est, nisi quia tu es? 
 ergo dixisti et facta sunt atque in uerbo tuo fecisti ea.

Sed quomodo dixisti? numquid illo modo, quo facta est 
 uox de nube dicens: hic est filius meus dilectus? illa enim 
 uox acta atque transacta est, coepta et finita. sonuerunt syllabae 
 atque transierant, secunda post primam, tertia post secundam 
 atque inde ex ordine, donec ultima post ceteras

 

 
 
 
 silentiumque post ultimam. unde claret atque eminet, quod creaturae 
 motus expressit eam seruiens aeternae uoluntati tuae ipse temporalis. 
 et haec ad tempus facta uerba tua nuntiauit auris 
 exterior menti prudenti, cuius auris interior posita est ad 
 aeternum uerbum tuum. at illa conparauit haec uerba temporaliter 
 sonantia cum aeterno in silentio uerbo tuo et dixit: 
 aliud est longe, longe aliud est. haec longe infra me sunt 
 nec sunt, quia fugiunt et praetereunt: uerbum autem dei mei 
 supra me manet in aeternum. si ergo uerbis sonantibus et 
 praetereuntibus dixisti, ut fieret caelum et terra, atque ita 
 fecisti caelum et terram, erat iam creatura corporalis ante caelum 
 et terram, cuius motibus temporalibus temporaliter uox 
 illa percurreret. nullum autem corpus ante caelum et terram, 
 aut si erat, id certe sine transitoria uoce feceras, unde transitoriam 
 -uocem faceres, qua diceres ut fieret caelum et terra. 
 quidquid enim illud esset, unde talis uox fieret, nisi abs te 
 factum esset, omnino non esset. ut ergo fieret corpus, unde 
 ista uerba fierent, quo uerbo a te dictum est?

Vocas itaque nos ad intellegendum uerbum, deum apud 
 te deum, quod sempiterne dicitur et eo sempiterne dicuntur 
 omnia. neque enim finitur, quod dicebatur, et dicitur aliud, 
 ut possint dici omnia, sed simul ac sempiterne omnia: alioquin 
 iam tempus et mutatio et non uera aeternitas nec uera inmortalitas. 
 hoc noui, deus meus, et gratias ago. noui, confiteor 
 tibi, domine deus, mecumque nouit et benedicit te

 
 
 
 quisquis ingratus non est certae ueritati. nouimus enim, domine, 
 nouimus, quoniam in quantum quidque non est quod erat et 
 est quod non erat, in tantum moritur et oritur. non ergo 
 quicquam uerbi tui cedit atque succedit, quoniam uere inmortale 
 atque aeternum est. et ideo uerbo tibi coaeterno simul et 
 sempiterne dicis omnia, quae dicis, et fit, quidquid dicis ut 
 fiat; nec aliter quam dicendo facis: nec tamen simul et sempiterna 
 fiunt omnia, quae dicendo facis.

Cur, quaeso, domine deus meus? utcumque uideo, sed 
 quomodo id eloquar nescio, nisi quia omne, quod esse incipit 
 et esse desinit, tunc esse incipit et tunc desinit, quando debuisse 
 incipere uel desinere in aeterna ratione cognoscitur, 
 ubi nec incipit aliquid nec desinit. ipsum est uerbum tuum, 
 quod et principiuta est, quia et loquitur nobis. sic in euangelio 
 per carnem ait, et hoc insonuit foris auribus hominum, 
 ut crederetur et intus quaereretur et inueniretur in aeterna 
 ueritate, ubi omnes discipulos bonus et solus magister docet. 
 ibi audio uocem tuam, domine, dicentis mihi, quoniam ille 
 loquitur nobis, qui docet nos, qui autem non docet nos, etiam 
 si loquitur, non nobis loquitur. quis porro nos docet nisi stabilis 
 ueritas? quia et per creaturam mutabilem cum admonemur, 
 ad ueritatem stabilem ducimur, ubi uere discimus, cum 
 stamus et audimus eum et gaudio gaudemus propter uocem 
 sponsi, reddentes nos, unde sumus. et ideo principium,

 

 
 
 
 quia nisi maneret, cum erraremus, non esset quo rediremus. 
 cum autem redimus ab errore, cognoscendo utique redimus; 
 ut autem cognoscamus, docet nos, quia principium est et loquitur 
 nobis.

In hoc principio fecisti, deus, caelum et terram in 
 uerbo tuo, in filio tuo, in uirtute tua, in sapientia tua, in ueritate 
 tua miro modo dicens et miro modo faciens. quis conprehendet? 
 quis enarrabit? quid est illud, quod interlucet mihi 
 et percutit cor meum sine laesione? et inhorresco et inardesco: 
 inhorresco, in quantum dissimilis ei sum, inardesco, in quantum 
 similis ei sum. sapientia, sapientia ipsa est, quae interlucet mihi, 
 discindens nubilum meum, quod me rursus cooperit deficientem 
 ab ea caligine atque aggere poenarum mearum, quoniam sic 
 infirmatus est in egestate uigor meus,\' ut non sufferam 
 bonum meum, donec tu, domine, qui propitius factus es 
 omnibus iniquitatibus meis, etiam sanes omnes languores 
 meos, quia et redimes de corruptione uitam meam et coronabis 
 me in miseratione et misericordia et satiabis in 
 bonis desiderium meum, quoniam renouabitur iuuentus 
 mea sicut aquilae. spe enim salui facti sumus et promissa 
 tua per patientiam expectamus. audiat te intus 
 sermocinantem qui potest; ego fidenter ex oraculo tuo clamabo: 
 quam magnificata sunt opera tua, domine, omnia in

 

 
 
 
 sapientia fecisti! et illa principium, et in eo principio 
 fecisti caelum et terram.

Nonne ecce pleni sunt uetustatis suae qui nobis dicunt: 
 quid faciebat deus, antequam faceret caelum et terram? si 
 enim uacabat, inquiunt, et non operabatur aliquid, cur non sic 
 semper et deinceps, quemadmodum retro semper cessauit ab 
 opere? si enim ullus motus in deo nouus extitit et uoluntas 
 noua, ut creaturam conderet, quam numquam ante condiderat, 
 quomodo iam uera aeternitas, ubi oritur uoluntas, quae non 
 erat? neque enim uoluntas dei creatura est, sed ante creaturam, 
 quia non crearetur aliquid, nisi creatoris uoluntas praecederet. 
 ad ipsam ergo dei substantiam pertinet uoluntas eius. 
 quod si exortum est aliquid in dei substantia, quod prius non 
 erat, non ueraciter dicitur aeterna illa substantia; si autem 
 dei uoluntas sempiterna erat, ut esset creatura, cur non sempiterna 
 et creatura?

Qui haec dicunt, nondum te intellegunt, o sapientia dei, 
 
lux mentium, nondum intellegunt, quomodo fiant, quae per te 
 atque in te fiunt, et conantur aeterna sapere, sed adhuc in 
 praeteritis et futuris rerum motibus cor eorum uolitat et adhuc 
 uanum est. quis tenebit illud et figet illud, ut paululum stet 
 et paululum rapiat splendorem semper stantis aeternitatis et 
 conparet cum temporibus numquam stantibus et uideat esse 
 inconparabilem et uideat longum tempus nisi ex multis praetereuntibus 
 motibus, qui simul extendi non possunt, longum 
 \'non fieri; non autem praeterire quicquam in aeterno, sed totum 
 esse praesens; nullum uero tempus totum esse praesens: et

 

 

 
 
 
 uideat omne praeteritum propelli ex futuro et omne futurum 
 ex praeterito consequi et omne praeteritum ac futurum ab eo, 
 quod semper est praesens, creari et excurrere? quis tenebit 
 cor hominis, ut stet et uideat, quomodo stans dictet futura et 
 praeterita tempora nec futura nec praeterita aeternitas? numquid 
 manus mea ualet hoc aut manus oris mei per loquellas 
 agit tam grandem rem?

Ecce respondeo dicenti: "quid faciebat deus, antequam 
 faceret caelum et terram?" respondeo non illud, quod quidam 
 respondisse perhibetur ioculariter eludens quaestionis uiolentiam: 
 "alta", inquit, "scrutantibus gehennas parabat". aliud est 
 uidere, aliud ridere. haec non respondeo. libentius enim responderim: 
 „nescio, quod nescio" quam illud, unde irridetur 
 qui alta interrogauit et laudatur qui falsa respondit. sed dico 
 deus noster, omnis creaturae creatorem et, si caeli et terrae 15 
 nomine omnis creatura intellegitur, audenter dico: antequam 
 faceret deus caelum et terram, non faciebat aliquid. si enim 
 faciebat, quid nisi creaturam faciebat? et utinam sic sciam, 
 quidquid utiliter scire cupio, quemadmodum scio, quod nulla 
 fiebat creatura, antequam fieret ulla creatura.

At si cuiusquam uolatilis sensus uagatur per imagines 
 retro temporum et te, deum omnipotentem et omnicreantem 
 et omnitenentem, caeli et terrae artificem, ab opere tanto, 
 antequam id faceres, per innumerabilia saecula cessasse miratur, 
 euigilet atque adtendat, quia falsa miratur. nam unde 
 poterant innumerabilia saecula praeterire, quae ipse non feceras,

 
 
 
 cum sis omnium saeculorum auctor et conditor? aut quae tempora 
 fuissent, quae abs te condita non essent? aut quomodo 
 praeterirent, si numquam fuissent? cum ergo sis operator 
 omnium temporum, si fuit aliquod tempus, antequam faceres 
 caelum et terram, cur dicitur, quod ab opere cessabus ? id 
 ipsum enim tempus tu feceras, nec praeterire potuerunt tempora, 
 antequam faceres tempora. si autem ante caelum et 
 terram nullum erat tempus, cur quaeritur, quid tunc faciebas ? 
 non enim erat tunc, ubi non erat tempus.

Nec tu tempore tempora praecedis: alioquin non omnia tempora 
 praecederes. sed praecedis omnia praeterita celsitudine 
 semper praesentis aeternitatis et superas omnia futura, quia 
 illa futura sunt, et cum uenerint, praeterita erunt; tu autem 
 idem ipse es, et anni tui non deficient. anni tui nec 
 eunt nec ueniunt: isti autem nostri eunt et ueniunt, ut omnes 
 ueniant. anni tui omnes simul stant, quoniam stant, nec euntes 
 a uenientibus excluduntur, quia non transeunt: isti autem nostri 
 omnes erunt, cum omnes non erunt. anni tui dies unus, et 
 dies tuus non cotidie, sed hodie, quia hodiernus tuus non cedit 
 crastino; neque enim succedit hesterno. hodiernus tuus aeternitas: 
 ideo coaeternum genuisti, cui dixisti: ego hodie genui 
 te. omnia tempora tu fecisti et ante omnia tempora tu es, 
 nec aliquo tempore non erat tempus.

Nullo ergo tempore non feceras aliquid, quia ipsum 
 tempus tu feceras. et nulla tempora tibi coaeterna sunt, quia 
 tu permanes; at illa si permanerent, non essent tempora. quid 
 est enim tempus? quis hoc facile breuiterque explicauerit? quis 
 hoc ad uerbum de illo proferendum uel cogitatione conprehenderit? 
 quid autem familiarius et notius in loquendo conmemoramus 
 quam tempus? et intellegimus utique, cum id loquimur, 
 intellegimus etiam, cum alio loquente id audimus. quid est 
 ergo tempus? si nemo ex me quaerat, scio; si quaerenti explicare 
 uelim, nescio: fidenter tamen dico scire me, quod, si 
 nihil praeteriret, non esset praeteritum tempus, et si nihil adueniret, 
 non esset futurum tempus, et si nihil esset, non esset 
 praesens tempus. duo ergo illa tempora, praeteritum et futurum, 
 quomodo sunt, quando et praeteritum iam non est et futurum 
 nondum est? praesens autem si semper esset praesens 
 nec in praeteritum transiret, non iam esset tempus, sed aeternitas. 
 si ergo praesens, ut tempus sit, ideo fit, quia in praeteritum 
 transit, quomodo et hoc esse dicimus, cui causa, ut 
 sit, illa est, quia non erit, ut scilicet non uere dicamus tempus 
 esse, nisi quia tendit non esse.

Et tamen dicimus longum tempus et breue tempus 
 neque hoc nisi de praeterito aut futuro dicimus. praeteritum 
 tempus longum uerbi gratia uocamus ante centum annos, futurum 
 itidem longum post centum annos, breue autem praeteritum 
 sic, ut puta dicamus ante decem dies, et breue futurum 
 post decem dies. sed quo pacto longum est aut breue, quod 
 non est? praeteritum enim iam non est et futurum nondum

 
 
 
 est. non itaque dicamus: longum est, sed dicamus de praeterito: 
 longum fuit, et de futuro: longum erit. domine meus, 
 lux mea, nonne et hic ueritas tua deridebit hominem? quod 
 enim longum fuit praeteritum tempus, cum iam esset praeteritum, 
 longum fuit, an ante, cum adhuc praesens esset? tunc 
 enim poterat esse longum, quando erat, quod esset longum: 
 praeteritum uero iam non erat; unde nec longum esse poterat, 
 quod omnino non erat. non ergo dicamus: longum fuit praeteritum 
 tempus; neque enim inueniemus, quid fuerit longum, 
 quando ex quo praeteritum est non est, sed dicamus: "longum 
 . fuit illud praesens tempus", quia cum praesens esset, longum 
 erat. nondum enim praeterierat, ut non esset, et ideo erat, quod 
 longum esse posset; postea uero quam praeteriit, simul et longum 
 esse destitit, quod esse destitit.

Videamus ergo, anima humana, utrum praesens tempus possit 
 esse longum: datum enim tibi est sentire moras atque metiri. 
 quid respondebis mihi? an centum anni praesentes longum 
 tempus est? uide prius, utrum possint praesentes esse centum 
 anni. si enim primus eorum annus agitur, ipse praesens est, 
 nonaginta uero et nouem futuri sunt, et ideo nondum sunt: 
 si autem secundus annus agitur, iam unus est praeteritus, alter 
 praesens, ceteri futuri. atque ita mediorum quemlibet centenarii 
 huius numeri annum praesentem posuerimus: ante illum 
 praeteriti erunt, post illum futuri. quocirca centum anni praesentes 
 esse non poterunt. uide saltem, utrum qui agitur unus 
 ipse sit praesens. et eius enim si primus agitur mensis, futuri

 
 
 
 sunt ceteri, si secundus, iam et primus praeteriit et reliqui 
 nondum sunt. ergo nec annus, qui agitur, totus est praesens, 
 et si non totus est praesens, non annus est praesens. duodecim 
 enim menses annus est, quorum quilibet unus mensis, 
 qui agitur, ipse praesens est, ceteri aut praeteriti aut futuri. 
 quamquam neque mensis, qui agitur, praesens est, sed unus 
 dies: si primus, futuris ceteris, si nouissimus, praeteritis ceteris, 
 si mediorum quilibet, inter praeteritos et futuros.

Ecce praesens tempus, quod solum inueniebamus longum 
 appellandum, uix ad unius diei spatium contractum est. sed 
 discutiamus etiam ipsum, quia nec unus dies totus est praesens. 
 nocturnis enim et diurnis horis omnibus uiginti quattuor 
 expletur, quarum prima ceteras futuras habet, nouissima praeteritas, 
 aliqua uero interiectarum ante se praeteritas, post se 
 futuras. et ipsa una hora fugitiuis particulis agitur: quidquid 
 eius auolauit, praeteritum est, quidquid ei restat, futurum. si 
 quid intellegitur temporis, quod in nullas iam uel minutissimas 
 momentorum partes diuidi possit, id solum est, quod praesens 
 dicatur; quod tamen ita raptim a futuro in praeteritum transuolat, 
 ut nulla morula extendatur. nam si extenditur, diuiditur 
 in praeteritum et futurum: praesens autem nullum habet 
 spatium. ubi est ergo tempus, quod longum dicamus? an futurum? 
 non quidem dicimus: longum est, quia nondum est 
 quod longum sit, sed dicimus: longum erit. quando igitur erit?

 
 
 
 si enim et tunc adhuc futurum erit, non erit longum, quia 
 quid sit longum nondum erit: si autem tunc erit longum, cum 
 ex futuro quod nondum est esse iam coeperit et praesens factum 
 erit, ut possit esse quod longum sit, iam superioribus uocibus 
 clamat praesens tempus longum se esse non posse.

Et tamen, domine, sentimus interualla temporum et 
 conparamus sibimet et dicimus alia longiora et alia breuiora. 
 metimur etiam, quanto sit longius aut breuius illud tempus 
 quam illud et respondemus duplum esse hoc uel triplum, illud 
 autem simplum aut tantum hoc esse quantum illud. sed praetereuntia 
 metimur tempora, cum sentiendo metimur; praeterita 
 uero, quae iam non sunt, aut futura, quae nondum sunt, quis 
 metiri potest, nisi forte audebit quis dicere metiri posse quod 
 non est? cum ergo praeterit tempus, sentiri et metiri potest, 
 cum autem praeterierit, quoniam non est, non potest.

Quaero, pater, non adfirmo: deus meus, praeside mihi 
 et rege me. quisnam est, qui dicat mihi non esse tria tempora, 
 sicut pueri didicimus puerosque docuimus, praeteritum, 
 praesens et futurum, sed tantum praesens, quoniam illa duo 
 non sunt? an et ipsa sunt, sed ex aliquo procedit occulto, cum 
 ex futuro fit praesens, et in aliquod recedit occultum, cum ex 
 praesenti fit praeteritum? nam ubi ea uiderunt qui futura cecinerunt, 
 si nondum sunt? neque enim potest uideri id quod 
 non est. et qui narrant praeterita, non utique uera narrarent, 
 si animo illa non cernerent: quae si nulla essent, cerni omnino 
 non possent. sunt ergo et futura et praeterita.

Sine me, domine, amplius quaerere, spes mea; non 
 conturbetur intentio mea. si enim sunt futura et praeterita, 
 uolo scire, ubi sint. quod si nondum ualeo, scio tamen, ubicumque 
 sunt, non ibi ea futura esse aut praeterita, sed praesentia. 
 nam et si ibi futura sunt, nondum ibi sunt, si et 
 ibi praeterita sunt, iam non ibi sunt. ubicumque ergo sunt, 
 quaecumque sunt, non sunt nisi praesentia. quamquam praeterita 
 cum uera narrantur, ex memoria proferuntur non res 
 ipsae, quae praeterierunt, sed uerba concepta ex imaginibus 
 earum, quae in animo uelut uestigia per sensus praetereundo 
 fixerunt. pueritia quippe mea, quae iam non est, in tempore 
 praeterito est, quod iam non est; imaginem uero eius, cum 
 eam recolo et narro, in praesenti tempore intueor, quia est 
 adhuc in memoria mea. utrum similis sit causa etiam praedicendorum 
 futurorum, ut rerum, quae nondum sunt, iam exsistentes 
 praesentiantur imagines, confiteor, deus meus, nescio. 
 illud sane scio, nos plerumque praemeditari futuras actiones 
 nostras eamque praemeditationem esse praesentem, actionem 
 autem, quam praemeditamur, nondum esse, quia futura est; 
 quam cum aggressi fuerimus et quod praemeditabamur agere 
 coeperimus, tunc erit illa actio, quia tunc non futura, sed 
 praesens erit.

Quoquo modo se itaque habeat arcana praesensio futurorum, 
 uideri nisi quod est non potest. quod autem iam est, non

 
 
 
 futurum sed praesens est. cum ergo uideri dicuntur futura, 
 non ipsa, quae nondum sunt, id est quae futura sunt, sed 
 eorum causae uel signa forsitan uidentur, quae iam sunt: ideo 
 non futura, sed praesentia sunt iam uidentibus, ex quibus futura 
 praedicantur animo concepta. quae rursus conceptiones 
 iam sunt, et eas praesentes apud se intuentur qui illa praedicunt. 
 loquatur mihi aliquod exemplum tanta rerum numerositas. 
 intueor auroram: oriturum solem praenuntio. quod intueor, 
 praesens est, quod praenuntio, futurum: non sol futurus, 
 qui iam est, sed ortus eius, qui nondum est: tamen etiam ortum 
 ipsum nisi animo imaginarer, sicut modo cum id loquor, non 
 eum possem praedicere. sed nec illa aurora, quam in caelo 
 uideo, solis ortus est, quamuis eum praecedat, nec illa imaginatio 
 in animo meo: quae duo praesentia cernuntur, ut futurus 
 ille ante dicatur. futura ergo nondum sunt, et si nondum 
 sunt, non sunt, et si non sunt, uideri omnino non possunt; 
 sed praedici possunt ex praesentibus, quae iam sunt et uidentur.

Tu itaque, regnator creaturae tuae, quis est modus, 
 quo doces animas ea quae futura sunt? docuisti enim prophetas 
 tuos. quisnam ille modus est, quo doces futura, cui futurorum 
 quicquam non est? uel potius de futuris doces praesentia? 
 nam quod non est, nec doceri utique potest. nimis longe 
 est modus iste ab acie mea; inualuit ex me, nec potero ad 
 illum; potero autem ex te, cum dederis tu, dulce lumen occultorum 
 oculorum meorum.

Quod autem nunc liquet et claret, nee futura sunt nec 
 praeterita, nec proprie dicitur: tempora sunt tria, praeteritum,

 

 
 
 
 praesens et futurum. sed fortasse proprie diceretur: tempora 
 sunt tria, praesens de praeteritis, praesens de praesentibus, 
 praesens de futuris. sunt enim haec in anima tria quaedam 
 et alibi ea non uideo, praesens de praeteritis memoria, praesens 
 de praesentibus contuitus, praesens de futuris expectatio. 
 si haec permittimur dicere, tria tempora uideo fateorque, tria 
 sunt. dicatur etiam: tempora sunt tria, praeteritum, praesens 
 et futurum, sicut abutitur consuetudo; dicatur. ecce non curo 
 nec resisto nec reprehendo, dum tamen intellegatur quod dicitur, 
 neque id, quod futurum est, esse iam, neque id, quod 
 praeteritum est. pauca sunt enim, quae proprie loquimur, 
 plura non proprie, sed agnoscitur quid uelimus.

Dixi ergo paulo ante, quod praetereuntia tempora metimur, 
 ut possimus dicere duplum esse hoc temporis ad illud 
 simplum aut tantum hoc quantum illud et si quid aliud de 
 partibus temporum possumus renuntiare metiendo. quocirca., 
 ut dicebam, praetereuntia metimur tempora, et si quis mihi 
 dicat: "unde scis?" respondeam: scio, quia metimur, nec metiri 
 quae non sunt possumus, et non sunt praeterita uel futura. 
 praesens uero tempus quomodo metimur, quando non habet 
 spatium? metitur ergo cum praeterit, cum autem praeterierit, 
 non metitur; quid enim metiatur, non erit. sed unde et qua 
 et quo praeterit, cum metitur? unde nisi ex futuro? qua nisi 
 per praesens? quo nisi in praeteritum? ex illo ergo, quod nondum 
 est, per illud, quod spatio caret, in illud, quod iam non 
 est. quid autem metimur nisi tempus in aliquo spatio? neque 
 enim dicimus simpla et dupla et tripla et aequalia et si quid 
 hoc modo in tempore dicimus nisi spatia temporum. in quo

 
 
 
 ergo spatio metimur tempus praeteriens? utrum in futuro, unde 
 praeterit? sed quod nondum est, non metimur. an in praesenti, 
 qua praeterit? sed nullum spatium non metimur. an in 
 praeterito, quo praeterit? sed quod iam non est, non metimur.

Exarsit animus meus nosse istuc inplicatissimum 
 aenigma. noli claudere, domine deus meus, bone pater, per Christum 
 obsecro, noli claudere desiderio meo ista et usitata et abdita, 
 quominus in ea penetret et dilucescant allucente misericordia 
 tua, domine. quem percontabor de his? et cui fructuosius 
 confitebor inperitiam meam nisi tibi, cui non sunt molesta studia 
 mea flammantia uehementer in scripturas tuas? da quod 
 amo: amo enim, et hoc tu dedisti. da, pater, qui uere nosti 
 data bona dare filiis tuis, da, quoniam suscepi cognoscere 
 et labor est ante me, donec aperias. per Christum obsecro, 
 in nomine eius sancti sanctorum nemo mihi obstrepat. et ego 
 credidi, propter quod et loquor. haec est spes mea; ad 
 hanc uiuo, ut contempler delectationem domini. ecce 
 ueteres posuisti dies meos et transeunt, et quomodo, nescio. 
 et dicimus tempus et tempus, tempora et tempora:. 
 ,,quamdiu dixit hoc ille", "quamdiu fecit hoc ille" et: "quam 
 longo tempore illud non uidi" et: "duplum temporis habet 
 haec syllaba ad illam simplam breuem." dicimus haec et 
 audiuimus haec et intellegimur et intellegimus. manifestissima 
 et usitatissima sunt, et eadem rursus nimis latent et 
 noua est inuentio eorum.

Audiui a quodam homine docto, quod solis et lunae 
 ac siderum motus ipsa sint tempora, et non adnui. cur enim 
 non potius omnium corporum motus sint tempora? an uero, 
 si cessarent caeli lumina et moueretur rota figuli, non esset 
 tempus, quo metiremur eos gyros et diceremus aut aequalibus 
 moralis agi, aut si alias tardius, alias uelocius moueretur, alios 
 magis diuturnos esse, alios minus? aut cum haec diceremus, 
 non et nos in tempore loqueremur aut essent in uerbis nostris 
 aliae longae syllabae, aliae breues, nisi quia illae longiore tempore 
 sonuissent, istae breuiore? deus, dona hominibus uidere 
 in paruo communes notitias rerum paruarum atque magnarum. 
 sunt sidera et luminaria caeli in signis et in temporibus et in 
 diebus et in annis. sunt uero; sed nec ego dixerim circuitum 
 illius ligneolae rotae diem esse, nec tamen ideo tempus non 
 esse ille dixerit.

Ego scire cupio uim naturamque temporis, quo metimur corporum 
 motus et dicimus illum motum uerbi gratia tempore 
 duplo esse diuturniorem quam istum. nam quaero, quoniam 
 dies dicitur non tantum mora solis super terram, secundum 
 quod aliud est dies, aliud nox, sed etiam totius eius circuitus 
 ab oriente usque orientem, secundum quod dicimus: "tot dies 
 transierunt". cum suis enim noctibus dicuntur tot dies, nec extra 
 reputantur spatia noctium. quoniam ergo dies expletur motu 
 solis atque circuitu ab oriente usque ad orientem, quaero, 
 utram motus ipse sit dies an mora ipsa, quanta peragitur, an

 

 
 
 
 utrumque. si enim primum dies esset, dies ergo esset, etiamsi 
 tanto spatio temporis sol cursum illum peregisset, quantum 
 est horae unius. si secundum, non ergo esset dies, si ab ortu 
 solis usque in ortum alterum tam breuis mora esset, quam 
 est horae unius, sed uiciens et quater circuiret sol, ut expleret 
 diem. si utrumque, nec ille appellaretur dies, si horae spatio 
 sol totum suum gyrum circumiret, nec ille, si sole cessante 
 tantum temporis praeteriret, quanto peragere sol totum ambitum 
 de mane in mane adsolet. non itaque nunc quaeram, 
 quid sit illud, quod uocatur dies, sed quid sit tempus, quo 
 metientes solis circuitum diceremus eum dimidio spatio temporis 
 peractum minus quam solet, si tanto spatio temporis 
 peractus esset, quanto peraguntur horae duodecim, et utrumque 
 tempus conparantes diceremus illud simplum, hoc duplum, 
 etiamsi aliquando illo simplo, aliquando isto duplo sol ab oriente 
 usque orientem circuiret. nemo ergo mihi dicat caelestium 
 corporum motus esse tempora, quia et cuiusdam uoto cum sol 
 stetisset, ut uictoriosum proelium perageret, sol stabat, sed 
 tempus ibat. per suum quippe spatium temporis, quod ei sufficeret, 
 illa pugna gesta atque finita est. uideo igitur quandam 
 esse distentionem. sed uideo? an uidere mihi uideor? tu demonstrabis, 
 lux, ueritas.

Iubes ut adprobem, si quis dicat tempus esse motum 
 corporis? non iubes. nam corpus nullum nisi in tempore

 

 
 
 
 moueri audio: tu dicis. ipsum autem corporis motum tempus 
 esse non audio: non tu dicis. cum enim mouetur corpus, tempore 
 metior, quamdiu moueatur, ex quo moueri incipit, donec 
 desinat. et si non uidi, ei quo coepit, et perseuerat moueri, 
 ut non uideam cum desinit, non ualeo metiri, nisi forte ex 
 quo uidere incipio, donec desinam. quod si diu uideo, tantummodo 
 longum tempus esse renuntio, non autem quantum sit, 
 quia et quantum cum dicimus, conlatione dicimus, uelut: "tantum 
 hoc, quantum illud" aut: "duplum hoc ad illud" et si quid 
 aliud isto modo. si autem notare potuerimus locorum spatia, 
 unde et quo ueniat corpus, quod mouetur, uel partes eius, si 
 tamquam in torno mouetur, possumus dicere, quantum sit temporis, 
 ex quo ab illo loco usque ad illum locum motus corporis 
 uel partis eius effectus est. cum itaque aliud sit motus corporis, 
 aliud, quo metimur quamdiu sit, quis non sentiat, quid 
 horum potius tempus dicendum sit? nam si et uarie corpus 
 aliquando mouetur, aliquando stat, non solum motum eius, sed 
 etiam statum tempore metimur et dicimus: "tantum stetit, 
 quantum motum est" aut: "duplo uel triplo stetit ad id quod 
 motum est" et si quid aliud nostra dimensio siue conprehenderit 
 siue existimauerit, ut dici solet plus minus. non ergo 
 tempus corporis motus.

Et confiteor tibi, domine, ignorare me adhuc, quid sit 
 tempus, et rursus confiteor tibi, domine, scire me in tempore

 
 
 
 ista dicere et diu me iam loqui de tempore atque ipsum diu 
 non esse diu nisi mora temporis. quomodo igitur hoc scio, 
 quando quid sit tempus nescio? an forte nescio, quemadmodum 
 dicam quod scio? ei mihi, qui nescio saltem quid nesciam! 
 ecce, deus meus, coram te, quia non mentior: sicut loquor, ita 
 est cor meum. tu inluminabis lucernam meam, domine, 
 deus meus, inluminabis tenebras meas.

Nonne tibi conStetur anima mea confessione ueridica 
 metiri me tempora? ita, domine deus meus, metior et quid 
 metiar nescio. metior motum corporis tempore. item ipsum 
 tempus nonne metior? an uero corporis motum metirer, quamdiu 
 sit et quamdiu hinc illuc perueniat, nisi tempus, in quo 
 mouetur, metirer? ipsum ergo tempus unde metior? an tempore 
 breuiore metimur longius sicut spatio cubiti spatium transtri? 
 sic enim uidemus spatio breuis syllabae metiri spatium longae 
 syllabae atque id duplum dicere. ita metimur spatia carminum 
 spatiis uersuum et spatia uersuum spatiis pedum et spatia 
 pedum spatiis syllabarum et spatia longarum spatiis breuium, 
 non in paginis — nam eo modo loca metimur, non tempora — 
 sed cum uoces pronuntiando transeunt et dicimus: "longum 
 carmen est, nam tot uersibus contexitur; longi uersus, nam 
 tot pedibus constant; longi pedes, nam tot syllabis tenduntur; 
 longa syllaba est, nam dupla est ad breuem". sed neque ita

 

 
 
 
 conprehenditur certa mensura temporis, quandoquidem fieri 
 potest, ut ampliore spatio temporis personet uersus breuior, 
 si productius pronuntietur, quam longior, si correptius. ita 
 carmen, ita pes, ita syllaba. inde mihi uisum est nihil esse 
 aliud tempus quam distentionem: sed cuius rei, nescio, et mirum, 
 si non ipsius animi. quid enim metior, obsecro, deus 
 meus, et dico aut indefinite: "longius est hoc tempus quam 
 illud" aut etiam definite: "duplum est hoc ad illud?" tempus 
 metior, scio; sed non metior futurum, quia nondum est, non 
 metior praesens, quia nullo spatio tenditur, non metior praeteritum, 
 quia iam non est. quid ergo metior? an praetereuntia 
 tempora, non praeterita? sic enim dixeram.

Insiste, anime meus, et adtende fortiter: deus adiutor 
 noster; ipse fecit nos, et non nos. adtende, ubi albescet 
 ueritas. ecce puta uox corporis incipit sonare et sonat et adhuc 
 sonat et ecce desinit, iamque silentium est, et uox illa 
 praeterita est et non est iam uox. futura erat, antequam sonaret, 
 et non poterat metiri, quia nondum erat, et nunc non 
 potest, quia iam non est. tunc ergo poterat, cum sonabat, 
 quia tunc erat, quae metiri posset. sed et tunc non stabat; 
 ibat enim et praeteriebat. an ideo magis poterat? praeteriens 
 enim tendebatur in aliquod spatium temporis, quo metiri posset, 
 quoniam praesens nullum habet spatium. si ergo tunc poterat, 
 ecce puta altera coepit sonare et adhuc sonat continuato tenore 
 sine ulla distinctione: metiamur eam, dum sonat; cum enim

 

 
 
 
 sonare cessauerit, iam praeterita erit et non erit, quae possit 
 metiri. metiamur plane et dicamus, quanta sit. sed adhuc sonat 
 nec metiri potest nisi ab initio Sui, quo sonare coepit, usque 
 ad finem, quo desinit. ipsum quippe interuallum metimur ab 
 aliquo initio usque ad aliquem finem. quapropter uox, quae 
 numquam finita est, metiri non potest, ut dicatur, quam longa 
 uel breuis sit, nec dici aut aequalis alicui aut ad aliquam 
 simpla uel dupla uel quid aliud. cum autem finita fuerit, iam 
 non erit. quo pacto igitur metiri poterit? et metimur tamen 
 tempora, nec ea, quae nondum sunt, nec ea, quae iam non 
 sunt, nec ea, quae nulla mora extenduntur, nec ea, quae terminos 
 non habent. nec futura ergo nec praeterita nec praesentia 
 nec praetereuntia tempora metimur et metimur tamen 
 tempora.

Deus creator omnium: uersus iste octo syllabarum breuibus 
 et longis alternat syllabis: quattuor itaque breues, prjma, 
 tertia, quinta, septima, simplae sunt ad quattuor longas, secundam, 
 quartam, sextam, octauam. hae singulae ad illas singulas 
 duplum habent temporis; pronuntio et renuntio, et ita 
 est, quantum sentitur sensu manifesto. quantum sensus manifestus 
 est, breui syllaba longam metior eamque sentio habere 
 bis tantum. sed cum altera post alteram sonat, si prior breuis, 
 longa posterior, quomodo tenebo breuem et quomodo eam longae 
 metiens applicabo, ut inueniam, quod bis tantum habeat, 
 quandoquidem longa sonare non incipit, nisi breuis sonare destiterit? 
 ipsamque longam num praesentem metior, quando nisi

 

 

 
 
 
 finitam non metior? eius enim finitio praeteritio est. quid ergo 
 est, quod metior? ubi est qua metior breuis? ubi est longa 
 quam metior? ambae sonuerunt, auolauerunt, praeterierunt, iam 
 non sunt: et ego metior fidenterque respondeo, quantum exercitato 
 sensu fiditur, illam simplam esse, illam duplam, in spatio 
 scilicet temporis. neque hoc possum, nisi quia praeterierunt 
 et finitae sunt. non ergo ipsas, quae iam non sunt, sed aliquid 
 in memoria mea metior, quod infixum manet.

In te, anime meus, tempora mea metior. noli mihi obstrepere, 
 quod est: noli tibi obstrepere turbis affectionum tuarum. 
 in te, inquam, tempora metior. affectionem, quam res praetereuntes 
 in te faciunt et, cum illae praeterierint, manet, ipsam 
 metior praesentem, non ea quae praeterierunt, ut fieret; ipsam 
 metior, cum tempora metior. ergo aut ipsa sunt tempora, aut 
 non tempora metior. quid cum metimur silentia et dicimus 
 illud silentium tantum tenuisse temporis, quantum illa uox 
 tenuit, nonne cogitationem tendimus ad mensuram uocis, quasi 
 sonaret, ut aliquid de interuallis silentiorum in spatio temporis 
 renuntiare possimus? nam et uoce atque ore cessante peragimus 
 cogitando carmina et uersus et quemque sermonem motionumque 
 dimensiones quaslibet et de spatiis temporum, quantum 
 illud ad illud sit, renuntiamus non aliter, ac si ea sonando 
 diceremus. si uoluerit aliquis edere longiusculam uocem et constituerit 
 praemeditando, quam longa futura sit, egit utique iste 
 spatium temporis in silentio memoriaeque conmendans coepit 
 edere illam uocem, quae sonat, donec ad propositum terminum

 
 
 
 perducatur: immo sonuit et sonabit; nam quod eius iam peractum 
 est, utique sonuit, quod autem restat, sonabit atque ita 
 peragitur, dum praesens intentio futurum in praeteritum traicit 
 deminutione futuri crescente praeterito, donec consumptione 
 futuri sit totum praeteritum.

Sed quomodo minuitur aut consumitur futurum, 
 quod nondum est, aut quomodo crescit praeteritum, quod iam 
 non est, nisi quia in animo, qui illud agit, tria sunt? nam et 
 expectat et adtendit et meminit, ut id quod expectat per id 
 quod adtendit transeat in id quod meminerit. quis igitur negat 
 futura nondum esse? sed tamen iam est in animo expectatio 
 futurorum. et quis negat praeterita iam non esse? sed tamen 
 est adhuc in animo memoria praeteritorum. et quis negat 
 praesens tempus carere spatio, quia in puncto praeterit? sed 
 tamen perdurat attentio, per quam pergat abesse quod aderit. 
 non igitur longum tempus futurum, quod non est, sed longum 
 futurum longa expectatio futuri est, neque longum praeteritum 
 tempus, quod non est, sed longum praeteritum longa memoria 
 praeteriti est.

Dicturus sum canticum, quod noni: antequam incipiam, in 
 totum expectatio mea tenditur, cum autem coepero, quantum 
 ex illa in praeteritum decerpsero, tenditur et memoria mea, 
 atque distenditur uita huius actionis meae in memoriam propter 
 quod dixi et in expectationem propter quod dicturus sum: 
 praesens tamen adest attentio mea, per quam traicitur quod 
 erat futurum, ut fiat praeteritum. quod quanto magis agitur

 

 
 
 
 et agitur, tanto breuiata expectatione prolongatur memoria, 
 donec tota expectatio consumatur, quum tota illa actio finita 
 transierit in memoriam. et quod in toto cantico, hoc in singulis 
 particulis eius fit atque in singulis syllabis eius, hoc in 
 actione longiore, cuius forte particula est illud canticum, hoc 
 in tota uita hominis, cuius partes sunt omnes actiones hominis, 
 hoc in toto saeculo filiorum hominum, cuius partes sunt omnes 
 uitae hominum.

Sed quoniam melior est misericordia tua 
 super uitas, ecce distentio est uita mea, et me suscepit 
 dextera tua in domino meo, mediatore filio hominis inter te 
 unum et nos multos, in multis per multa, ut per eum adprehendam, 
 in quo et adprehensus sum, et a ueteribus diebus 
 colligar sequens unum, praeterita oblitus, non in ea, 
 quae futura et transitura sunt, sed in ea quae ante sunt 
 non distentus, sed extentus, non secundum distentionem, sed 
 secundum intentionem sequor ad palmam supernae 
 uocationis, ubi audiam uocem laudis et contempler delectationem 
 tuam nec uenientem nec praetereuntem. nunc 
 uero anni mei in gemitibus, et tu solacium meum, domine, 
 pater meus aeternus es; at ego in tempora dissilui, quorum 
 ordinem nescio, et tumultuosis uarietatibus dilaniantur cogitationes 
 meae, intima uiscera animae meae, donec in te confluam 
 purgatus et liquidus igne amoris tui.

Et stabo atque solidabor in te, in forma mea, ueritate 
 tua, nec patiar quaestiones hominum, qui poenali morbo plus 
 sitiunt, quam capiunt, et dicunt: "quid faciebat deus, antequam 
 faceret caelum et terram?" aut "quid ei uenit in mentem, ut 
 aliquid faceret, cum antea numquam aliquid fecerit?" da illis, 
 domine, bene cogitare, quid dicant, et inuenire, quia non dicitur 
 numquam, ubi non est tempus. qui ergo dicitur numquam 
 fecisse, quid aliud dicitur nisi ; nullo tempore fecisse? 
 uideant itaque nullum tempus esse posse sine creatura et desinant 
 istam uanitatem loqui. extendantur etiam in ea, quae 
 ante sunt, et intellegant te ante omnia tempora aeternum 
 creatorem omnium temporum neque ulla tempora tibi esse coaeterna 
 nec ullam creaturam, etiamsi est aliqua supra tempora.

Domine deus meus, quis ille sinus est alti secreti 
 tui et quam longe inde me proiecerunt consequentia delictorum 
 meorum? sana oculos meos, et congaudeam luci tuae. certe 
 si est tam grandi scientia et praescientia pollens animus, cui 
 cuncta praeterita et futura ita nota sint, sicut mihi unum 
 canticum notissimum, nimium mirabilis est animus iste atque 
 ad horrorem stupendus, quippe quem ita non lateat quidquid 
 peractum et quidquid relicum saeculorum est, quemadmodum 
 me non latet cantantem illud canticum, quid et quantum eius 
 abierit ab exordio, quid et quantum restet ad finem. sed absit, 
 ut tu, conditor uniuersitatis, conditor animarum et corporum, 
 absit, ut ita noueris omnia futura et praeterita. longe tu, longe 
 mirabilius longeque secretius. neque enim sicut nota cantantis

 

 
 
 
 notumne canticum audientis expectatione uocum futurarum et 
 memoria praeteritarum uariatur affectus sensusque distenditur, 
 ita tibi aliquid accidit inconmutabiliter aeterno, hoc est uere 
 aeterno creatori mentium. sicut ergo nosti in principio cae - 
 1 u m et terram sine uarietate notitiae tuae, ita fecisti in principio 
 caelum et terram sine distinctione actionis tuae. qui 
 intellegit, confiteatur tibi, et qui non intellegit, confiteatur tibi. 
 o quam excelsus es, et humiles corde sunt domus tua! tu 
 enim erigis elisos, et non cadunt quorum celsitudo tu es.

Multa satagit cor meum, domine, in hac inopia uitae 
 meae pulsatum uerbis sanctae scripturae tuae, et ideo plerumque 
 in sermone copiosa est egestas humanae intellegentiae, 
 quia plus loquitur inquisitio quam inuentio et longior est 
 petitio quam inpetratio et operosior est manus pulsans quam 
 sumens. tenemus promissum: quis corrumpet illud? si deus 
 pro nobis, quis contra nos? petite, et accipietis; quaerite, 
 et innenietis; pulsate, et aperietur uobis. omnis

 

 
 
 
 enim, qui petit, accipit et quaerens inueniet et pulsanti 
 aperietur. promissa tua sunt, et quis falli timeat, 
 cum promittit ueritas?

Confitetur altitudini tuae humilitas linguae meae, quoniiam 
 
 tu fecisti caelum et terram, hoc caelum, quod uideo, 
 terramque, quam calco, unde est haec terra, quam porto. tu 
 fecisti. sed ubi est caelum caeli, domine, de quo audiuimus 
 in uoce psalmi: caelum caeli domino: terram autem dedit 
 filiis hominum? ubi es, caelum, quod non cernimus, 
 cui terra est hoc omne, quod cernimus? hoc enim totum corporeum 
 non ubique totum ita cepit speciem pulchram in nouissimis, 
 cuius fundus est terra nostra, sed ad illud caelum 
 caeli etiam terrae nostrae caelum terra est. et hoc utrumque 
 magnum corpus non absurde terra est ad illud nescio quale 
 caelum, quod domino est, non filiis hominum.

Et nimirum haec terra erat inuisibilis et inconposita 
 
et nescio qua profunditas abyssi, super quam non erat 
 lux, quia nulla species erat illi: unde iussisti, ut scriberetur, 
 quod tenebrae erant super abyssum; quid aliud quam lucis 
 absentia? ubi enim lux esset, si esset, nisi super esset eminendo 
 et inlustrando? ubi ergo lux nondum erat, quid erat adesse 
 tenebras nisi abesse lucem? super itaque erant tenebrae, quia 
 super lux aberat, sicut sonus ubi non est, silentium est. et 
 quid est esse ibi silentium nisi sonum ibi non esse? nonne

 

 
 
 
 tu, domine, docuisti hanc animam, quae tibi conStetur ? nonne 
 tu, domine, docuisti me, quod priusquam istam informem materiam 
 formares atque distingueres, non erat aliquid, non color 
 non figura, non corpus, non spiritus? non tamen omnino nihil: 
 erat quaedam informitas sine ulla specie.

Quid ergo uocaretur, quo etiam sensu tardioribus atcumque 
 insinuaretur, nisi usitato aliquo uocabulo? quid autem 
 in omnibus mundi partibus reperiri potest propinquius informitati 
 omnimodae quam terra et abyssus? minus enim speciosa 
 sunt pro suo gradu infimo quam cetera superiora perlucida 
 et luculenta omnia.

cur ergo non accipiam informitatem materiae, 
 quam sine specie feceras, unde speciosum mundum 
 faceres, ita conmode hominibus intimatarn , ut appellaretur 
 terra inuisibilis et inconposita, ut, cum in ea quaerit 
 cogitatio, quid sensus attingat, et dicit sibi: "non est intellegibilis 
 forma sicut uita, sicut iustitia, quia materies est corporum, 
 neque sensibilis, quoniam quid uideatur et quid sentiatur 
 in inuisibili et inconposita non est", dum sibi haec dicit humana 
 cogitatio, conetur eam uel nosse ignorando uel ignorare 
 noscendo?

Ego uero, domine, si totum confitear tibi ore meo et 
 calamo meo, quidquid de ista materia docuisti me, cuius antea 
 nomen audiens et non intellegens narrantibus mihi eis, qui 
 non intellegerent, eam cum speciebus innumeris et uariis 
 cogitabam et ideo non eam cogitabam; foedas et horribiles

 
 
 
 formas perturbatis ordinibus uoluebat animus, sed formas 
 tamen, et informe appellabam non quod careret forma, sed 
 quod talem haberet, ut, si appareret, insolitum et incongruum 
 auersaretur sensus meus et conturbaretur infirmitas hominis; 
 uerum autem illud quod cogitabam non priuatione omnis formae, 
 sed conparatione formosiorum erat informe, et suadebat 
 uera ratio, ut omnis formae qualescumque reliquias omnino 
 detraherem, si uellem prorsus informe cogitare et non poteram; 
 citius enim non esse censebam, quod omni forma priuaretur, 
 quam cogitabam quiddam inter formam et nihil nec 
 formatum nec nihil, informe prope nihil; et cessauit mens mea 
 interrogare hinc spiritum meum plenum imaginibus formatorum 
 corporum et eas pro arbitrio mutantem atque uariantem, et 
 intendi in ipsa corpora eorumque mutabilitatem altius inspexi, 
 qua desinunt esse quod fuerant et incipiunt esse quod non 
 erant, eundemque transitum de forma in formam per informe 
 quiddam fieri suspicatus sum, non per omnino nihil: sed nosse 
 cupiebam, non suspicari —: et si totum tibi confiteatur uox et 
 stilus meus, quidquid de ista quaestione enodasti mihi, quis 
 legentium capere durabit? nec ideo tamen cessabit cor meum 
 tibi dare honorem et canticum laudis de his, quae dictare non 
 sufficit. mutabilitas enim rerum mutabilium ipsa capax est 
 formarum omnium, in quas mutantur res mutabiles. et haec 
 quid est? numquid animus? numquid corpus? numquid species 
 animi uel corporis? si dici posset: nihil aliquid et: est non 
 est, hoc eam dicerem; et tamen iam utcumque erat, ut species 
 caperet istas uisibiles et conpositas.

Et unde utcumque erat, ut species caperet istas nisibiles 
 et conpositas, et unde utcumque erat, nisi esset abs te, 
 a quo sunt omnia, in quantumcumque sunt? sed tanto a te 
 longius, quanto dissimilius: neque enim locis. itaque tu, domine, 
 qui non es alias aliud et alias aliter, sed id ipsum et 
 id ipsum, sanctus, sanctus, sanctus, dominus deus omnipotens, 
 in principio, quod est de te, in sapientia tua, quae nata 
 est de substantia tua, fecisti aliquid et de nihilo. fecisti enim 
 caelum et terram non de te: nam esset aequale unigenito 
 tuo ac per hoc et tibi, et nullo modo iustum esset, ut aequale 
 tibi esset, quod de te non esset. et aliud praeter te non erat, 
 unde faceres ea, deus, una trinitas et trina unitas: et ideo de 
 nihilo fecisti caelum et terram, magnum quiddam et paruum 
 quiddam, quoniam omnipotens et bonus es ad facienda 
 omnia bona, magnum caelum et paruam terram. tu eras et 
 aliud nihil, unde fecisti caelum et terram, duo quaedam, 
 unum prope te, alterum prope nihil, unum, quo superior tu 
 esses, alterum, quo inferius nihil esset.

Sed illud caelum caeli tibi, domine; terra autem, 
 quam dedisti filiis hominum cernendam atque tangendam, 
 non erat talis, qualem nunc cernimus et tangimus. inuisibilis 
 enim erat et inconposita et abyssus erat, super quam non erat 
 lux, aut tenebrae erant super abyssum, id est magis 
 quam in abysso. ista quippe abyssus aquarum iam uisibilium

 

 
 
 
 etiam in profundis suis habet speciei suae lucem utcumque 
 sensibilem piscibus et repentibus in suo fundo animantibus: 
 illud autem totum prope nihil erat, quoniam adhuc omnino 
 informe erat; iam tamen erat, quod formari poterat. tu enim, 
 domine, fecisti mundum de materia informi, quam fecisti de 
 nulla re paene nullam rem, unde faceres magna, quae miramur 
 filii hominum. ualde hoc mirabile caelum corporeum, quod 
 firmamentum inter aquam et aquam secundo die post conditionem 
 lucis dixisti: fiat, et sic est factum. quod firmamentum 
 uocasti caelum, sed caelum terrae huius et maris, quae 
 fecisti tertio die dando speciem uisibilem informi materiae, 
 quam fecisti ante omnem diem. iam enim feceras et caelum 
 ante omnem diem, sed caelum caeli huius, quia in principio 
 feceras caelum et terram. terra autem ipsa, quam feceras, 
 informis materies erat, quia inuisibilis erat et inconposita 
 et tenebrae super abyssum: de qua terra inuisibili et inconposita, 
 de qua informitate, de quo paene nihilo faceres haec 
 omnia, quibus iste mutabilis mundus constat et non constat, 
 in quo ipsa mutabilitas apparet, in qua sentiri et dinumerari 
 possunt tempora, quia rerum mutationibus fiunt tempora, dum 
 uariantur et uertuntur species, quarum materies praedicta est 
 terra inuisibilis.

Ideoque spiritus, doctor famuli tui, cum te conmemorat 
 fecisse in principio caelum et terram, tacet de temporibus, 
 silet de diebus. nimirum enim caelum caeli, quod in 
 principio fecisti, creatura est aliqua intellectualis, quamquam 
 nequaquam tibi, trinitati, coaeterna, particeps tamen aeternitatis 
 tuae, ualde mutabilitatem suam prae dulcedine felicissimae 
 contemplationis tuae cohibet et sine ullo lapsu ex quo 
 facta est inhaerendo tibi excedit omnem uolubilem uicissitudinem 
 temporum. ista uero informitas, terra inuisibilis et 
 inconposita, nec ipsa in diebus numerata est. ubi enim nulla 
 species, nullus ordo, nec uenit quicquam et praeterit, et ubi 
 hoc non fit, non sunt utique dies nec uicissitudo spatiorum 
 temporalium.

0 ueritas, lumen cordis mei, non tenebrae meae loquantur 
 mihi. defluxi ad ista et obscuratus sum, sed hinc, etiam 
 hinc adamaui te. erraui et recordatus sum tui. audiui uocem 
 tuam post me, ut redirem, et uix audiui propter tumultus inpacatorum. 
 et nunc ecce redeo aestuans et anhelans ad fontem 
 tuum. nemo me prohibeat: hunc bibam et hunc uiuam. non 
 ego uita mea sim: male nixi ex me, mors mihi fui: in te reuiuesco . 
 tu me alloquere, tu mihi sermocinare. credidi libris 
 tuis, et uerba eorum arcana ualde.

 

 
 
 
 
 iam dixisti mihi, domine, uoce forti in aurem interiorem.

quia tu aeternus es, solus habens inmortalitatem, quoniam 
 ex nulla specie motuue mutaris nec temporibus uariatur uoluntas 
 tua, quia non est immortalis uoluntas, quae alia et alia est. 
 hoc in conspectu tuo claret mihi et magis magisque clarescat, 
 oro te, atque in ea manifestatione persistam sobrius sub alis 
 tuis. item dixisti mihi, domine, uoce forti in aurem interiorem, 
 quod omnes naturas atque substantias, quae non sunt quod tu 
 es et tamen sunt, tu fecisti\': hoc solum a te non est, quod 
 non est; motusque uoluntatis a te, qui es, ad id quod minus 
 est, quia talis motus delictum atque peccatum est, et quod 
 nullius peccatum aut tibi nocet aut perturbat ordinem imperii 
 tui uel in primo uel in imo. hoc in conspectu tuo claret mihi 
 et magis magisque clarescat, oro te, atque in ea manifestatione 
 persistam sobrius sub alis tuis.

Item dixisti mihi uoce forti in aurem interiorem, quod nec 
 illa creatura tibi coaeterna est, cuius uoluptas tu solus es teque 
 perseuerantissima castitate hauriens mutabilitatem suam nusquam 
 et numquam exerit et te sibi semper praesente, ad quem 
 toto affectu se tenet, non habens futurum quod expectet nec 
 in praeteritum traiciens quod meminerit, nulla uice uariatur 
 nec in tempora ulla distenditur. o beata, si qua ista est,

 

 
 
 
 inhaerendo beatitudini tuae, beata sempiterno inhabitatore te atque 
 inlnstratore suo! nec inuenio, quid libentius appellandum existimem 
 caelum caeli domino quapi domum tuam contemplantem 
 delectationem tuam sine ullo defectu egrediendi in 
 aliud, mentem puram concordissime unam stabilimento pacis 
 sanctorum spirituum, ciuium ciuitatis tuae in caelestibus super 
 ista caelestia.

Vnde intellegat anima, cuius peregrinatio longinqua facta 
 est, si iam sitit tibi, si iam factae sunt ei lacrimae suae 
 panis, dum dicitur ei per singulos dies: ubi est deus 
 tuus? si iam petit a te unam et hanc requirit, u t inhabitet 
 in domo tua per omnes dies uitae suae? et quae uita 
 eius nisi tu? et qui dies tui nisi aeternitas tua, sicut anni 
 tui, qui non deficiunt, quia idem ipse es? hinc ergo 
 intellegat anima, quae potest, quam longe super omnia tempora 
 sis aeternus, quando tua domus, quae peregrinata non 
 est, quamuis non sit tibi coaeterna, tamen indesinenter et indeficienter 
 tibi cohaerendo nullam patitur uicissitudinem temporum. 
 hoc in conspectu tuo claret mihi et magis magisque 
 clarescat, oro te, atque in hac manifestatione persistam sobrius 
 sub alis tuis.

Ecce nescio quid informe in istis mutationibus rerum extremarum 
 atque infirmarum, et quis dicet mihi, nisi quisquis per 
 inania cordis sui cum suis phantasmatis uagatur et uoluitur,

 

 
 
 
 quis nisi talis dicet mihi, quod deminuta atque consumpta omni 
 specie, si sola remaneat informitas, per quam de specie in speciem 
 res mutabatur et uertebatur, possit exhibere uices temporum? 
 omnino enim non potest, quia sine uarietate motionum 
 non sunt tempora: et nulla uarietas, ubi nulla species.

Quibus consideratis, deus meus, quantum donas, quantum 
 me ad pulsandum excitas quantumque pulsanti aperis, 
 duo reperio, quae fecisti carentia temporibus, cum tibi neutrum 
 coaeternum sit: unum, quod ita formatum est, ut sine ullo 
 defectu contemplationis, sine ullo interuallo mutationis, quamuis 
 mutabile, tamen non mutatum aeternitate atque inconmutabilitate 
 perfruatur; alterum, quod ita informe erat, ut ex qua 
 forma in quam formam uel motionis uel stationis mutaretur, 
 quo tempori subderetur, non haberet. sed hoc ut informe esset, 
 non reliquisti, quoniam fecisti ante omnem diem in principio 
 caelum et terram, haec duo quae dicebam. terra autem 
 inuisibilis erat et inconposita et tenebrae super abyssum. 
 quibus uerbis insinuatur informitas, ut gradatim excipiantur, 
 qui omnimodam speciei priuationem nec tamen ad 
 nihil peruentionem cogitare non possent, unde fieret alterum 
 caelum et terra uisibilis atque conposita et aqua speciosa et 
 quidquid deinceps in constitutione huius mundi non sine diebus 
 factum conmemoratur, quia talia sunt, ut in eis agantur

 

 
 
 
 uicissitudines temporum propter ordinatas conmutationes motionum 
 atque formarum.

Hoc interim sentio, deus meus, cum audio loquentem 
 scripturam tuam: in principio fecit deus caelum et terram: 
 terra autem erat inuisibilis et inconposita et tenebrae 
 erant super abyssum, neque conmemorantem, quoto 
 die feceris haec, sic interim sentio propter illud caelum caeli, 
 caelum intellectuale, ubi est intellectus nosse simul, non ex 
 parte, non in aenigmate, non per speculum, sed ex toto, 
 in manifestatione, facie ad faciem; non modo hoc, modo 
 illud, sed, quod dictum est, nosse simul sine ulla uicissitudine 
 temporum, et propter inuisibilem atque inconpositam terram 
 sine ulla uicissitudine temporum, quae solet habere modo hoc 
 et modo illud, quia ubi nulla species, nusquam est hoc et 
 illud: propter duo haec, primitus formatum et penitus informe, 
 illud caelum, sed caelum caeli, hoc uero terram, sed terram 
 inuisibilem et inconpositam, propter duo haec interim sentio 
 sine commemoratione dierum dicere scripturam tuam: in principio 
 fecit deus caelum et terram. statim quippe subiecit, 
 quam terram dixerit. et quod secundo die commemoratur factum 
 firmamentum et uocatum, caelum insinuat, de quo caelo 
 prius sine diebus sermo locutus sit.

Mira profunditas eloquiorum tuorum, quorum ecce ante 
 nos superficies blandiens paruulis: sed mira profunditas, deus

 

 
 
 
 meus, mira profunditas! horror est intendere in eam, horror 
 honoris et tremor amoris. odi hostes eius uehementer: o si 
 occidas eos de gladio bis acuto, et non sint hostes eius! sic 
 enim amo eos occidi sibi, ut uiuant tibi. ecce autem alii non reprehensores, 
 sed laudatores libri Geneseos: "non" inquiunt "hoc 
 uoluit in his uerbis intellegi spiritus dei, qui per Moysen famulum 
 eius ista conscripsit, non hoc uoluit intellegi, quod tu 
 dicis, sed aliud, quod nos dicimus." quibus ego te arbitro, deus 
 omnium nostrum, ita respondeo.

Num dicetis falsa esse, quae mihi ueritas uoce forti in 
 aurem interiorem dicit de uera aeternitate creatoris, quod nequaquam 
 eius substantia per tempora uarietur nec eius uoluntas 
 extra eius substantiam sit? unde non eum modo uelle hoc 
 modo uelle illud, sed semel et simul et semper uelle omnia 
 quae uult, non iterum et iterum neque nunc ista nunc illa 
 nec uelle postea quod nolebat aut nolle quod nolebat prius, 
 quia talis uoluntas mutabilis est et omne mutabile aeternum . 
 non est; deus autem noster aeternus est. item, quod mihi 
 dicit in aurem interiorem, expectatio rerum uenturarum fit 
 contuitus, cum uenerint, idemque contuitus fit memoria, cum 
 praeterierint: omnis porro intentio, quae ita uariatur, mutabilis 
 est, et omne mutabile aeternum non est: deus autem noster 
 aeternus est. haec colligo atque coniungo et inuenio deum meum, 
 deum aeternum non aliqua noua uoluntate condidisse creaturam 
 nec scientiam eius transitorium aliquid pati.

Quid ergo dicetis, contradictores? an falsa sunt ista? "non" 
 inquiunt. quid illud? num falsum est omnem naturam formatam 
 materiamue formabilem non esse nisi ab illo, qui summe 
 bonus est, quia summe est? "neque hoc negamus" inquiunt. 
 quid igitur? an illud negatis, sublimem quandam esse creaturam 
 tam casto amore cohaerentem deo uero et uece aeterno, 
 ut, quamuis ei coaeterna non sit, in nullam tamen temporum 
 uarietatem et uicissitudinem ab illo se resoluat et defluat, sed 
 in eius solius aeracissima contemplatione requiescat, quoniam 
 tu, deus, diligenti te, quantum praecipis, ostendis ei te et sufficis 
 ei, et ideo non declinat a te nec a se? haec est domus 
 dei non terrena neque ulla caelesti mole corporea, sed spiritalis 
 et particeps aeternitatis tuae, quia sine labe in aeternum. 
 statuisti enim eam in saeculum et in saeculum saeculi; 
 praeceptum posuisti et non praeteribit. nec tamen tibi 
 coaeterna, quoniam non sine initio: facta est enim.

Nam etsi non inuenimus tempus ante illam — prior quippe 
 omnium creata est sapientia — nec utique illa sapientia 
 tibi, deus noster, patri suo, plane coaeterna et coaequalis et 
 per quam creata sunt omnia et in quo principio fecisti caelum 
 et terram, sed profecto sapientia, quae creata est, intellectualis 
 natura scilicet, quae contemplatione luminis lumen est — dicitur 
 enim et ipsa, quamuis creata, sapientia; sed quantum

 

 
 
 
 interest inter lumen, quod inluminat et quod inluminatur, tantum 
 inter sapientiam, quae creat, et istam, quae creata est, 
 sicut inter iustitiam iustificantem et iustitiam, quae iustificatione 
 facta est; nam et nos dicti sumus iustitia tua; ait enim 
 quidam seruus tuus: ut nos simus iustitia dei in ipso — ergo 
 quia prior omnium creataest quaedam sapientia, quae creata 
 est, mens rationalis et intellectualis castae ciuitatis tuae, matris 
 nostrae, quae sursum est et libera est et aeterna in caelis 
 — quibus caelis, nisi qui te laudant caeli caelorum, quia 
 hoc est et caelum caeli domino? — etsi non inuenimus tempus 
 ante illam, quia et creaturam temporis antecedit quae prior 
 omnium creata est, ante illam tamen est ipsius creatoris 
 aeternitas, a quo facta sumpsit exordium, quamuis non temporis, 
 quia nondum erat tempus, ipsius tamen conditionis suae.

Vnde ita est abs te, deo nostro, ut aliud sit plane quam tu 
 et non id ipsum, et non solum ante illam, sed nec in illa 
 inuenimus tempus, quia est idonea faciem tuam semper uidere 
 nec uspiam deflectitur ab ea; quo fit, ut nulla mutatione 
 uarietur. inest ei tamen ipsa mutabilitas, unde tenebresceret 
 et frigesceret, nisi amore grandi tibi cohaerens tamquam semper 
 meridies luceret et ferueret ex te. o domus luminosa et 
 speciosa, dilexi decorem tuum et locum habitationis 
 gloriae domini mei, fabricatoris et possessoris tui! tibi

 

 

 
 
 
 suspiret peregrinatio mea, et dico ei qui fecit te, ut possideat et 
 me in te, quia fecit et me. erraui sicut ouis perdita, sed 
 in umeris pastoris mei, structoris tui, spero me reportari tibi.

Quid dicitis mihi quos alloquebar contradictores, qui tamen 
 et Moysen pium famulum dei et libros eius oracula sancti spiritus 
 creditis ? estne ista domus dei, non quidem deo coaeterna, 
 sed tamen secundum modum suum aeterna in caelis, ubi 
 uices temporum frustra quaeritis, quia non inuenitis? supergreditur 
 enim omnem distentionem et omne spatium aetatis 
 uolubile, cui semper inhaerere deo bonum est. "est" inquiunt. 
 quid igitur ex his, quae clamauit cor meum ad deum 
 meum, cum audiret interius uocem laudis eius, quid tandem 
 falsum esse contenditis? an quia erat informis materies, ubi 
 propter nullam formam nullus ordo erat? ubi autem nullus 
 ordo erat, nulla esse uicissitudo temporum poterat; et tamen 
 hoc paene nihil in quantum non omnino nihil erat, ab illo 
 utique erat, a quo est quidquid est, quod utcumque aliquid est. 
 "hoc quoque" aiunt "non negamus".

Cum his enim uolo coram te aliquid conloqui, deus 
 meus, qui haec omnia, quae intus in mente mea non tacet 
 ueritas tua, uera esse concedunt. nam qui haec negant, latrent 
 quantum uolunt et obstrepant sibi: persuadere conabor, ut 
 quiescant et uiam praebeant ad se uerbo tuo. quod si noluerint

 

 
 
 
 et reppulerint me, obsecro, deus meus, ne tu sileas a me. 
 tu loquere in corde meo ueraciter; solus enim sic loqueris; 
 et dimittam eos foris sufflantes in puluerem et excitantes terram 
 in oculos suos et intrem in cubile meum et cantem tibi 
 amatoria gemens inenarrabiles gemitus in peregrinatione mea 
 et recordans Hierusalem extento in eam sursum corde, Hierusalem 
 patriam meam, Hierusalem matrem meam, teque 
 super eam regnatorem, inlustratorem, patrem, tutorem, maritum, 
 castas et fortes delicias et solidum gaudium et omnia 
 bona ineffabilia, simul omnia, quia unum summum et uerum 
 bonum: et non auertar, donec in eius pacem, matris carissimae, 
 ubi sunt primitiae spiritus mei, unde ista mihi certa 
 sunt, colligas totum quod sum a dispersione et deformitate hac. 
 et conformes atque confirmes in aeternum, deus meus, misericordia 
 mea. cum his autem, qui cuncta illa, quae uera sunt, 
 falsa esse non dicunt honorantes et in culmine sequendae auctoritatis 
 nobiscum constituentes illam per sanctum Moysen editam 
 sanctam scripturam tuam, et tamen nobis aliquid contradicunt, 
 ita loquor. tu esto, deus noster, arbiter inter confessiones meas 
 et contradictiones eorum.

Dicunt enim: "quarnuis uera sint haec, non ea tamen duo 
 Moyses intuebatur, cum reuelante spiritu diceret: in principio 
 fecit deus caelum et terram. non caeli nomine spiritalem 
 uel intellectualem illam creaturam semper faciem dei contemplantem 
 significauit nec terrae nomine informem materiam."

 

 
 
 
 quid igitur? "quod nos dicimus" inquiunt "hoc ille uir sensit, 
 hoc uerbis istis elocutus est". quid illud est? "nomine" aiunt 
 "caeli et terrae totum istum uisibilem mundum prius uniuersaliter 
 et breuiter significare noluit, ut postea digereret dierum 
 enumeratione quasi articulatim uniuersa, quae sancto spiritui 
 placuit sic enuntiare. tales quippe homines erant rudis ille 
 atque carnalis populus, cui loquebatur, ut eis opera dei non 
 nisi sola uisibilia commendanda iudicaret." terram uero inuisibilem 
 et incompositam tenebrosamque abyssum, unde consequenter 
 ostenditur per illos dies facta atque disposita esse cuncta 
 ista uisibilia, quae nota sunt omnibus, non incongruenter informem 
 istam materiem intellegendam esse consentiunt.

Quid? si dicat alius eandem informitatem confusionemque 
 materiae caeli et terrae nomine prius insinuatam, quod ex ea 
 mundus iste uisibilis cum omnibus naturis, quae in eo manifestissime 
 apparent, qui caeli et terrae nomine saepe appellari 
 solet, conditus atque perfectus est? quid? si dicat et alius caelum 
 et terram quidem inuisibilem uisibilemque naturam non indecenter 
 appellatam ac per hoc uniuersam creaturam, quam fecit 
 in sapientia, id est in principio, deus, huiuscemodi duobus uocabulis 
 esse conprehensam; uerum tamen quia non de ipsa substantia 
 dei, sed ex nihilo cuncta facta sunt, quia non sunt id 
 ipsum, quod deus, et inest quaedam mutabilitas omnibus, siue 
 maneant, sicut aeterna domus dei, siue mutentur, sicut anima

 
 
 
 hominis et corpus, communem omnium rerum inuisibilium uisibiliumque 
 materiem adhuc informem, sed certe formabilem, 
 unde fieret caelum et terra, id est inuisibilis atque uisibilis 
 iam utraque formata creatura, his nominibus enuntiatam, quibus 
 appellaretur terra inuisibilis et inconposita et tenebrae 
 super abyssum, ea distinctione, ut terra inuisibilis 
 et inconposita intellegatur materies corporalis ante qualitatem 
 formae, tenebrae autem super abyssum spiritalis 
 materies ante cohibitionem quasi fluentis inmoderationis et ante 
 inluminationem sapientiae?

Est adhuc quod dicat, si quis alius uelit, non scilicet iam 
 perfectas atque formatas inuisibiles uisibilesque naturas caeli 
 et terrae nomine significari, cum legitur: in principio fecit 
 deus caelum et terram, sed ipsam adhuc informem inchoationem 
 rerum formabilem creabilemque materiam his nominibus 
 appellatam, quod in ea iam essent ista confusa, nondum qualitatibus 
 formisque distincta, quae nunc iam digesta suis ordinibus 
 uocantur caelum et terra, illa spiritalis, haec corporalis 
 creatura.

Quibus omnibus auditis et consideratis nolo uerbis 
 contendere; ad nihil enim utile est nisi ad subuersionem 
 audientium. ad aedificationem autem bona est lex, 
 si quis ea legitime utatur, quia finis eius est caritas 
 de corde puro et conscientia bona et fide non ficta; 
 et nouit magister noster, in quibus duobus praeceptis totam 
 legem prophetasque suspenderit. quae mihi ardenter confitenti,

 

 
 
 
 deus meus, lumen oculorum meorum in occulto, quid mihi 
 obest, cum diuersa in his uerbis intellegi possint, quae tamen 
 uera sint? quid, inquam, mihi obest, si aliud ego sensero quam 
 sensit alius eum sensisse, qui scripsit? omnes quidem, qui 
 legimus, nitimur hoc indagare atque conprehendere, quod uoluit 
 ille quem legimus, et cum eum ueridicum credimus, nihil, 
 quod falsum esse uel nouimus uel putamus, audemus eum 
 existimare dixisse. dum ergo quisque conatur id sentire in 
 scripturis sanctis, quod in eis sensit ille qui scripsit, quid mali 
 est, si hoc sentiat, quod tu, lux omnium ueridicarum mentium, 
 ostendis uerum esse, etiamsi non hoc sensit ille, quem legit, 
 cum et ille uerum nec tamen hoc senserit?

Verum est enim, domine, fecisse te caelum et terram. 
 uerum est esse principium sapientiam tuam, in qua fecisti 
 omnia. item uerum est, quod mundus iste uisibilis habet 
 magnas partes suas caelum et terram breui conplexione factarum 
 omnium conditarumque naturarum. et uerum est, quod omne 
 mutabile insinuat notitiae nostrae quandam informitatem, qua 
 formam capit uel qua mutatur et uertitur. uerum est nulla 
 tempora perpeti quod ita cohaeret formae incommutabili, ut, 
 quamuis sit mutabile, non mutetur. uerum est informitatem, 
 quae prope nihil est, uices temporum habere non posse. uerum 
 est, quod, unde fit aliquid, potest quodam genere locutionis

 

 
 
 
 habere iam nomen eius rei, quae inde fit: unde potuit uocari 
 caelum et terra quaelibet informitas, unde factum est caelum 
 et terra. uerum est omnium formatorum nihil esse informi uicinius 
 quam terram et abyssum. uerum est, quod non solum 
 creatum atque formatum sed etiam quidquid creabile atque 
 formabile est tu fecisti, ex quo sunt omnia. uerum est 
 omne, quod ex informi formatur, prius esse informe, deinde 
 formatum.

Ex his omnibus neris, de quibus non dubitant, quorum 
 interiori oculo talia uidere donasti et qui Moysen, famulum 
 tuum, in spiritu ueritatis locutum esse immobiliter credunt, ex 
 his ergo omnibus aliud sibi tollit qui dicit: in principio fecit 
 deus caelum et terram, id est in uerbo suo sibi coaeterno 
 fecit deus intellegibilem atque sensibilem uel spiritalem corporalemque 
 creaturam; aliud qui dicit: in principio fecit deus 
 caelum et terram, id est in uerbo suo sibi coaeterno fecit 
 deus uniuersam istam molem corporei mundi huius cum omnibus 
 quas continet manifestis notisque naturis; aliud qui dicit: 
 in principio fecit deus caelum et terram, id est in uerbo 
 suo sibi coaeterno fecit informem materiam creaturae spiritalis 
 et corporalis; aliud qui dicit: in principio fecit deus caelum 
 et terram, id est in uerbo suo sibi coaeterno fecit deus 
 informem materiam creaturae corporalis, ubi confusum adhuc 
 erat caelum et terra, quae nunc iam distincta atque formata 
 in istius mundi mole sentimus; aliud qui dicit: in principio

 

 
 
 
 fecit deus caelum et terram, id est in ipso exordio faciendi 
 atque operandi fecit deus informem materiam confuse habentem 
 caelum et terram, unde formata nunc eminent et apparent 
 cum omnibus, quae in eis sunt.

Item quod adtinet ad intellectum uerborum sequentium, 
 ex illis omnibus ueris aliud sibi tollit, qui dicit: terra autem 
 erat inuisibilis et inconposita, et tenebrae erant super 
 abyssum, id est corporale illud, quod fecit deus, adhuc materies 
 erat corporearum rerum informis, sine ordine, sine luce; 
 aliud qui dicit: terra autem erat inuisibilis et inconposita 
 et tenebrae erant super abyssum, id est hoc totum, quod 
 caelum et terra appellatum est, adhuc informis et tenebrosa materies 
 erat, unde fieret caelum corporeum et terra corporea cum 
 omnibus quae in eis sunt corporeis sensibus nota; aliud qui dicit: 
 terra autem erat inuisibilis et inconposita, et tenebrae 
 erant super abyssum, id est hoc totum, quod caelum et 
 terra appellatum est, adhuc informis et tenebrosa materies 
 erat, unde fieret caelum intellegibile - quod alibi dicitur caelum 
 caeli — et terra, scilicet omnis natura corporea, sub 
 quo nomine intellegatur etiam hoc caelum corporeum, id est 
 unde fieret omnis inuisibilis uisibilisque creatura; aliud qui 
 dicit: terra autem erat inuisibilis et inconposita, et tenebrae 
 erant super abyssum, non illam informitatem nomine 
 caeli et terrae scriptura appellauit, sed iam erat, inquit,

 

 
 
 
 ipsa informitas, quam terram inuisibilem et inconpositam tenebrosamque 
 abyssum nominauit, de qua caelum et terram 
 deum fecisse praedixerat, spiritalem scilicet corporalemqne 
 creaturam; aliud qui dicit: terra autem erat inuisibilis et 
 inconposita, et tenebrae erant super abyssum, id est 
 informitas quaedam iam materies erat, unde caelum et terram 
 deum fecisse scriptura praedixit, totam scilicet corpoream mundi 
 molem in duas maximas partes superiorem atque inferiorem 
 distributam cum omnibus quae in eis sunt usitatis notisque 
 creaturis.

Cum enim duabus istis extremis sententiis resistere 
 quisquam ita temptauerit: "si non uultis hanc informitatem 
 materiae caeli et terrae nomine appellatam uideri, erat ergo 
 aliquid, quod non fecerat deus, unde caelum et terram faceret; 
 neque enim scriptura narrauit, quod istam materiem deus 
 fecerit, nisi intellegamus eam caeli et terrae aut solius terrae 
 uocabulo significatam, cum diceretur: in principio fecit deus 
 caelum et terram, ut id, quod sequitur: terra autem erat 
 inuisibilis et inconposita, quamuis informem materiam sic 
 placuerit appellare, non tamen intellegamus nisi eam, quam 
 fecit deus in eo, quod perscriptum est: fecit caelum et terram," 
 respondebunt assertores duarum istarum sententiarum, 
 quas extremas posuimus, aut illius aut illius, cum haec audierint, 
 et dicent: "informem quidem istam materiam non negamus 
 a deo factam, deo, a quo sunt omnia bona ualde, quia, 
 sicut dicimus amplius bonum esse quod creatum atque formatum 
 est, ita fatemur minus bonum esse quod factum est creabile 
 atque formabile, sed tamen bonum: non autem

 
 
 
 conmemorasse scripturam, quod hanc informitatem fecerit deus, sicut 
 alia multa non commemorauit, ut Cherubim et Seraphim, et quae 
 apostolus distincte ait, sedes, dominationes, principatus, 
 potestates, quae tamen omnia deum fecisse manifestum est. 
 aut si in eo, quod dictum est: fecit caelum et terram, conprehensa 
 sunt omnia, quid de aquis dicimus, super quas ferebatur 
 spiritus dei? si enim terra nominata simul intelleguntur, 
 quomodo iam terrae nomine materies informis accipitur, quando 
 tam speciosas aquas uidemus? aut si ita accipitur, cur ex eadem 
 informitate scriptum est factum firmamentum et uocatum 
 caelum neque scriptum est factas esse aquas? non enim adhuc 
 informes sunt et inuisae, quas ita decora specie fluere cernimus. 
 aut si tunc acceperunt istam speciem, cum dixit deus: congregetur 
 aqua, quae est sub firmamento, ut congregatio 
 sit ipsa formatio, quid respondebitur de aquis, quae super firmamentum 
 sunt, quia neque informes tam honorabilem sedem 
 accipere meruissent nec scriptum est, qua uoce formatae sint? 
 unde si aliquid Genesis tacuit deum fecisse, quod tamen deum 
 fecisse nec sana fides nec certus ambigit intellectus, nec ideo 
 ulla sobria doctrina dicere audebit istas aquas coaeternas deo, 
 quia in libro Geneseos commemoratas quidem audimus, ubi 
 autem factae sint, non inuenimus, cur non informem quoque

 

 
 
 
 illam materiem, quam scriptura haec terram inuisibilem et 
 inconpositam tenebrosamque abyssum appellat, docente ueritate 
 intellegamus ex deo factam esse de nihilo ideoque illi non esse 
 coaeternam, quamuis ubi facta sit omiserit enuntiare ista narratio?"

His ergo auditis atque perspectis pro captu infirmitatis 
 meae, quam tibi confiteor scienti deo meo, duo uideo 
 dissensionum genera oboriri posse, cum aliquid a nuntiis ueracibus 
 per signa enuntiatur, unum, si de ueritate rerum, alterum, 
 si de ipsius qui enuntiat uoluntate dissensio est. aliter 
 enim quaerimus de creaturae conditione, quid uerum sit, aliter 
 autem quid in his uerbis Moyses, egregius domesticus fidei 
 tuae, intellegere lectorem auditoremque uoluerit. in illo primo 
 genere discedant a me omnes, qui ea, quae falsa sunt, se scire 
 arbitrantur. in hoc item altero discedant a me omnes, qui ea 
 quae falsa sunt Moysen dixisse arbitrantur. coniungar autem 
 illis, domine, in te et delecter cum eis in te, qui ueritate tua 
 pascuntur in latitudine caritatis, et accedamus simul ad uerba 
 libri tui et quaeramus in eis uoluntatem tuam per uoluntatem 
 famuli tui, cuius calamo dispensasti ea.

Sed quis nostrum sic inuenit eam inter tam multa 
 uera, quae in illis uerbis aliter atque aliter intellectis occurrunt 
 quaerentibus, ut tam fidenter dicat hoc sensisse Moysen 
 m

 
 
 
 atque hoc in illa narratione noluisse intellegi, quam fidenter 
 dicit hoc uerum esse, siue ille hoc senserit siue aliud? ecce 
 enim, deus meus, ego seruus tuus, qui uoui tibi sacrificium 
 confessionis in his litteris et oro, ut ex misericordia tua reddam 
 tibi uota mea, ecce ego quam fidenter dico in tuo uerbo 
 incommutabili omnia te fecisse, inuisibilia et uisibilia, numquid 
 tam fidenter dico non aliud quam hoc adtendisse Moysen, cum 
 scriberet: in principio fecit deus caelum et terram, quia 
 non, sicut in tua. ueritate hoc certum uideo, ita in eius mente 
 uideo id eum cogitasse, cum haec scriberet? potuit enim cogitare 
 in ipso faciendi exordio, cum diceret: in principio; potuit 
 et caelum et terram hoc loco nullam iam formatam perfectamque 
 naturam siue spiritalem siue corporalem, sed utramque 
 inchoatam et adhuc informem uelle intellegi. uideo quippe uere 
 potuisse dici, quidquid horum diceretur, sed quid horum in his 
 uerbis ille cogitauerit, non ita uideo, quamuis siue aliquid horum 
 siue quid aliud, quod a me conmemoratum non est, tantus 
 uir ille mente conspexerit, cum haec uerba promeret, uerum 
 eum uidisse apteque id enuntiauisse non dubitem.

Nemo iam mihi molestus sit dicendo mihi: "non hoc 
 sensit Moyses, quod tu dicis, sed hoc sensit, quod ego dico." 
 si enim mihi diceret: "unde scis hoc sensisse Moysen, quod de 
 his uerbis eius eloqueris?" aequo animo ferre deberem et responderem 
 fortasse, quae superius respondi uel aliquanto uberius, 
 si esset durior. cum uero dicit: "non hoc ille sensit, quod tu

 

 
 
 
 dicis, sed quod ego dico" neque tamen negat, quod uterque 
 nostrum dicit, utrumque uerum esse, o uita pauperum, deus 
 meus, in cuius sinu non est contradictio, plue mihi mitigationes 
 in cor,; ut patienter tales feram; qui non mihi hoc dicunt, 
 quia diuini sunt et in corde famuli tui uiderunt quod dicunt, 
 sed quia superbi sunt nec nouerunt Moysi sententiam, sed 
 amant suam, non quia uera est, sed quia sua est. alioquin 
 et aliam ueram pariter amarent, sicut ego amo quod dicunt, 
 quando uerum dicunt, non quia ipsorum, sed quia uerum est: 
 et ideo iam nec ipsorum est, quia uerum est. si autem ideo 
 ament illud, quia uerum est, iam et ipsorum est et meum est, 
 quoniam in commune omnium est ueritatis amatorum. illud 
 autem, quod contendunt non hoc sensisse Moysen, quod ego 
 dico, sed quod ipsi dicunt, nolo, non amo, quia etsi ita est, 
 tamen ista temeritas non scientiae, sed audaciae est, nec uisus, 
 sed tyfus eam peperit. ideoque, domine, tremenda sunt iudicia 
 tua, quoniam ueritas tua nec mea est nec illius aut illius, sed 
 omnium nostrum, quos ad eius communionem publice uocas, 
 terribiliter admonens nos, ut nolimus eam habere priuatam, 
 ne priuemur ea. nam quisquis id, quod tu omnibus ad fruendum 
 proponis, sibi proprie uindicat et suum uult esse quod omnium 
 est, a communi propellitur ad sua, hoc est a ueritate ad mendacium. 
 qui enim loquitur mendacium, de suo loquitur.

Adtende, iudex optime, deus, ipsa ueritas, adtende, quid dicam 
 contradictori huic, adtende; coram te enim dico et coram 
 fratribus meis, qui legitime utuntur lege usque ad. finem

 

 
 
 
 caritatis; adtende et uide, quid ei dicam, si placet tibi. hanc 
 enim uocem huic refero fraternam et pacificam: si ambo uidemus 
 uerum esse quod dicis et ambo uidemus uerum esse 
 quod dico, ubi, quaeso, id uidemus? nec ego utique in te nec 
 tu in me, sed ambo in ipsa quae supra mentes nostras est 
 inconmutabili ueritate. cum ergo de ipsa domini dei nostri luce 
 non contendamus, cur de proximi cogitatione contendimus, quam 
 sic uidere non possumus, ut uidetur inconmutabilis ueritas, 
 quando, si ipse Moyses apparuisset nobis atque dixisset: "hoc 
 cogitaui", nec sic eam uideremus, sed crederemus? non itaque 
 supra quam scriptum est unus pro altero infletur aduersus 
 alterum. diligamus dominum deum nostrum ex 
 toto corde, ex tota anima, ex tota mente nostra et proximum 
 nostrum sicut nosmet ipsos. propter quae duo praecepta 
 caritatis sensisse Moysen, quidquid in illis libris sensit, 
 nisi crediderimus, mendacem faciemus dominum, cum de animo 
 conserui aliter quam ille docuit opinamur. iam uide, quam stultum 
 sit in tanta copia uerissimarum sententiarum, quae de illis 
 uerbis erui possunt, temere adfirmare, quam earum Moyses potissimum 
 senserit, et perniciosis contentionibus ipsam offendere 
 caritatem, propter quam dixit omnia, cuius dicta conamur exponere.

Et tamen ego, deus meus, celsitudo humilitatis meae 
 et requies laboris mei, qui audis confessiones meas et dimittis 
 peccata mea, quoniam tu mihi praecipis, ut diligam proximum

 

 
 
 
 meum sicut me ipsum, non possum minus credere de Moyse 
 fidelissimo famulo tuo, quam mihi optarem ac desiderarem abs 
 te dari muneris, si tempore illo natus essem quo ille eoque 
 loci me constituisses, ut per seruitutem cordis ac linguae meae 
 litterae illae dispensarentur, quae tanto post essent omnibus 
 gentibus profuturae et per uniuersum orbem tanto auctoritatis 
 culmine omnium falsarum superbarumque doctrinarum uerba 
 superaturae. uellem quippe, si tunc ego essem Moyses — ex 
 eadem namque massa omnes uenimus; et quid esthomo , nisi 
 quia memor es eius? — uellem ergo, si tunc ego essem quod 
 ille et mihi abs te Geneseos liber scribendus adiungeretur, 
 talem mihi eloquendi facultatem dari et eum texendi sermonis 
 modum, ut neque illi, qui nondum queunt intellegere quemadmodum 
 creat deus, tamquam excedentia uires suas dicta recusarent 
 et illi, qui hoc iam possunt, in quamlibet ueram sententiam 
 cogitando uenissent, eam non praetermissam in paucis 
 uerbis tui famuli reperirent, et si alius aliam uidisset in luce 
 ueritatis, nec ipsa in eisdem uerbis intellegenda deesset.

Sicut enim fons in paruo loco uberior est pluribusque 
 riuis in ampliora spatia fluxum ministrat quam quilibet eorum 
 riuorum, qui per multa locorum ab eodem fonte deducitur, ita 
 narratio dispensatoris tui sermocinaturis pluribus profutura paruo 
 sermonis modulo scatet fluenta liquidae ueritatis, unde sibi 
 quisque uerum, quod de his rebus potest, hic illud, ille illud,

 

 

 

 
 
 
 per longiores loquellarum anfractus trahat. alii enim cum 
 haec uerba legunt uel audiunt, cogitant deum quasi hominem 
 aut quasi aliquam mole inmensa praeditam potestatem nouo 
 quodam et repentino placito extra se ipsam tamquam locis 
 distantibus fecisse caelum et terram, duo magna corpora supra 
 et infra, quibus omnia continerentur, et cum audiunt: dixit 
 deus: fiat illud, et factum est illud, cogitant uerba coepta 
 et finita, sonantia temporibus atque transeuntia, post quorum 
 transitum statim existeret quod iussum est ut existeret, et si 
 quid forte aliud hoc modo ex familiaritate carnis opinantur. 
 in quibus adhuc paruulis animalibus, dum isto humillimo genere 
 uerborum tamquam materno sinu eorum gestatur infirmitas, 
 salubriter aedificatur fides, qua certum habeant et teneant 
 deum fecisse omnes naturas, quas eorum sensus mirabili 
 uarietate circumspicit. quorum si quispiam quasi uilitatem dictorum 
 aspernatus extra nutritorias cunas superba inbeccillitate 
 se extenderit, heu! cadet miser et, domine deus, miserere, ne 
 inplumem pullum conculcent qui transeunt uiam, et mitte angelum 
 tuum, qui eum reponat in nido, ut uiuat, donec uolet.

Alii uero, quibus haec uerba non iam nidus, sed 
 opaca frutecta sunt, uident in eis latentes fructus et uolitant 
 laetantes et garriunt scrutantes et carpunt eos. uident enim, 
 cum haec uerba legunt uel audiunt, tua, deus, aeterne stabili

 
 
 
 permansione cuncta praeterita et futura tempora superari nec 
 tamen quicquam esse temporalis creaturae, quod tu non feceris, 
 cuius uoluntas, quia id est quod tu, nullo modo mutata uel 
 quae antea non fuisset, exorta uoluntate fecisti omnia, non de 
 te similitudinem tuam formam omnium, sed de nihilo dissimilitudinem 
 informem, quae formaretur per similitudinem tuam 
 recurrens in te unum pro captu ordinato, quantum cuique 
 rerum suo genere datum est, et fierent omnia bona ualde, 
 siue maneant circa te, siue gradatim remotiore distantia per 
 tempora et locos pulchras uariationes faciant aut patiantur. 
 uident haec et gaudent in luce ueritatis tuae, quantulum hic 
 ualent.

Et alius eorum intendit in id, quod dictum est: in principio 
 fecit deus, et respicit sapientiam principium, quia et 
 loquitur ipsa nobis. alius itidem intendit in eadem uerba 
 et principium intellegit exordium rerum conditarum et sic accipit: 
 in principio fecit, ac si diceretur: primo fecit. atque 
 in eis, qui intellegunt in principio, quod in sapientia fecit 
 caelum et terram, alius eorum ipsum caelum et terram, 
 creabilem materiam caeli et terrae, sic esse credit cognominatam, 
 alius iam formatas distinctasque naturas, alius unam 
 formatam eandemque spiritalem caeli nomine, aliam informem 
 corporalis materiae terrae nomine. qui autem intellegunt

 

 

 

 
 
 
 in nominibus caeli et terrae adhuc informem materiam, de qua 
 formaretur caelum et terra, nec ipsi uno more id intellegunt, 
 sed alius, unde consummaretur intellegibilis sensibilisque creatura, 
 alius tantum, unde sensibilis moles ista corporea sinu 
 grandi continens perspicuas promptasque naturas. nec illi uno 
 modo, qui iam dispositas digestasque creaturas caelum et terram 
 uocari hoc loco credunt, sed alius inuisibilem atque uisibilem, 
 alius solam uisibilem, in qua luminosum caelum suspicimus 
 et terram caliginosam quaeque in eis sunt.

At ille, qui non aliter accipit: in principio fecit, 
 quam si diceretur: primo fecit, non habet quomodo ueraciter 
 intellegat caelum et terram, nisi materiam caeli et terrae intellegat, 
 uidelicet uniuersae, id est intellegibilis corporalisque 
 creaturae. si enim iam formatam uelit uniuersam, recte ab 
 eo quaeri poterit, si hoc primo fecit deus, quid fecerit deinceps, 
 et post uniuersitatem non inueniet ac per hoc audiet 
 inuitus: "quomodo illud primo, si postea nihil?" cum uero 
 dicit primo informem, deinde formatam, non est absurdus, si 
 modo est idoneus discernere, quid praecedat aeternitate, quid 
 tempore, quid electione, quid origine: aeternitate, sicut deus 
 omnia; tempore, sicut flos fructum; electione, sicut fructus 
 florem; origine, sicut sonus cantum. in his quattuor primum 
 et ultimum, quae conmemoraui, difficillime intelleguntur, duo 
 media facillime. namque rara uisio est et nimis ardua conspicere, 
 domine, aeternitatem tuam inconmutabiliter mutabilia 
 facientem ac per hoc priorem. quis deinde sic acutum cernat

 
 
 
 animo, ut sine labore magno dinoscere ualeat, quomodo sit 
 prior sonus quam cantus, ideo quia cantus est formatus sonus 
 et esse utique aliquid non formatum potest, formari autem quod 
 non est non potest? sic est prior materies quam id, quod ex ea 
 fit, non ideo prior, quia ipsa efficit, cum potius fiat, nec prior 
 interuallo temporis. neque enim priore tempore sonos edimus 
 informes sine cantu et eos posteriore tempore in formam cantici 
 coaptamus aut fingimus, sicut ligna, quibus arca, uel argentum, 
 quo uasculum fabricatur; tales quippe materiae tempore 
 etiam praecedunt formas rerum, quae fiunt ex eis. at 
 in cantu non ita est. cum enim cantatur, auditur sonus eius, 
 non prius informiter sonat et deinde formatur in cantum. quod 
 enim primo utcumque sonuerit, praeterit, nec ex eo quicquam 
 reperies, quod resumptum arte conponas: et ideo cantus in 
 sono suo uertitur, qui sonus eius materies eius est. idem 
 quippe formatur, ut cantus sit. et ideo, sicut dicebam, prior 
 materies sonandi quam forma cantandi: non per faciendi potentiam 
 prior; neque enim sonus est cantandi artifex, sed cantanti 
 animae subiacet ex corpore, de quo cantum faciat; nec 
 tempore prior: simul enim cum cantu editur; nec prior electione: 
 non enim potior sonus quam cantus, quandoquidem cantus 
 est non tantum sonus uerum etiam speciosus sonus. sed 
 prior est origine, quia non cantus formatur, ut sonus sit, sed 
 sonus formatur, ut cantus sit. hoc exemplo qui potest intellegat 
 materiam rerum primo factam et appellatam caelum et

 
 
 
 terram, quia inde facta sunt caelum et terra, nec tempore primo 
 factam, quia formae rerum exserunt tempora, illa autem erat 
 informis iamque in temporibus simul animaduertitur, nec tamen 
 de illa narrari aliquid potest, nisi uelut tempore prior sit, cum 
 pendatur extremior, quia profecto meliora sunt formata quam 
 informia, et praecedatnr aeternitate creatoris, ut esset de nihilo, 
 unde aliquid fieret.

In hac diuersitate sententiarum uerarum concordiam 
 pariat ipsa ueritas, et deus noster misereatur nostri, ut legitime 
 lege utamur, praecepti fine, pura caritate. ac per hoc, 
 si quis quaerit ex me, quid horum Moyses, tuus ille famulus, 
 senserit, non sunt hi sermones confessionum mearum. si tibi 
 non confiteor, nescio et scio tamen illas ueras esse sententias 
 exceptis carnalibus, de quibus quantum existimaui locutus sum. 
 quos tamen bonae spei paruulos haec uerba libri tui non territant 
 alta humiliter et pauca copiose; sed omnes, quos in eis 
 uerbis uera cernere ac dicere fateor, diligamus nos inuicem 
 pariterque diligamus te, deum nostrum, fontem ueritatis, si non 
 uana, sed ipsam sitimus, eundemque famulum tuum, scripturae 
 huius dispensatorem, spiritu tuo plenum, ita honoremus, ut hoc 
 eum te reuelante, cum haec scriberet, adtendisse credamus, quod 
 in eis maxime et luce ueritatis et fruge utilitatis excellit.

Ita cum alius dixerit: "hoc sensit, quod ego", et 
 alius: "immo illud, quod ego", religiosius me arbitror dicere: 
 cur non utrumque potius, si utrumque uerum est, et si quid 
 tertium - et si quid quartum et si quid omnino aliud uerum 
 quispiam in his uerbis uidet, cur non illa omnia uidisse credatur, 
 per quem deus unus sacras litteras uera et diuersa uisuris 
 multorum sensibus temperauit? ego certe, quod intrepidus de 
 meo corde pronuntio, si ad culmen auctoritatis aliquid scriberem, 
 sic mallem scribere, ut quod ueri quisque de his rebus 
 capere posset, mea uerba resonarent, quam ut unam ueram 
 sententiam ad hoc apertius ponerem, ut excluderem ceteras, 
 quarum falsitas me non posset offendere. nolo itaque, deus 
 meus, tam praeceps esse, ut hoc illum uirum de te meruisse 
 non credam. sensit ille omnino in his uerbis atque cogitauit, 
 cum ea scriberet, quidquid hic ueri potuimus inuenire et quidquid 
 nos non potuimus aut nondum potuimus et tamen in eis 
 inueniri potest.

Postremo, domine, qui deus es et non caro et sanguis, 
 si quid homo minus uidit, numquid et spiritum tuum 
 bonum, qui deducet me in terra recta, latere potuit, quidquid 
 eras in eis uerbis tu ipse reuelaturus legentibus posteris, 
 etiamsi ille, per quem dicta sunt, unam fortassis ex multis 
 ueris sententiam cogitauit? quod si ita est, sit igitur illa quam

 

 
 
 
 cogitauit ceteris excelsior, nobis autem, domine, aut ipsam 
 demonstras aut quam placet alteram ueram, ut, siue nobis hoc 
 quod etiam illi homini tuo siue aliud ex eorundem uerborum 
 occasione patefacias, tu tamen pascas, non error inludat. ecce, 
 domine deus meus, quam multa de paucis uerbis, quam multa, 
 oro te, scripsimus! quae nostrae uires, quae tempora omnibus 
 libris tuis ad istum modum sufficient? sine me itaque breuius 
 in eis confiteri tibi et eligere unum aliquid quod tu inspiraueris 
 uerum, certum et bonum, etiamsi multa occurrerint, ubi 
 multa occurrere poterunt, ea fide confessionis meae, ut, si hoc 
 dixero, quod sensit minister tuus, recte atque optime — id 
 enim conari me oportet — quod si assecutus non fuero, id tamen 
 dicam, quod mihi per eius uerba tua ueritas dicere noluerit, 
 quae illi quoque dixit quod uoluit.

Inuoco te, deus meus, misericordia mea, qui fecisti 15 
 me et oblitum tui non oblitus es. inuoco te in animam meam,

 

 

 
 
 
 quam praeparas ad capiendum te ex desiderio, quod inspirasti: 
 nunc inuocantem te ne deseras, qui priusquam inuocarem praeuenisti 
 et institisti crebrescens multimodis uocibus, ut audirem 
 de longinquo et conuerterer et uocantem me inuocarem te. 
 etenim, domine, delenisti omnia mala merita mea, ne retribueres 
 manibus meis, in quibus a te defeci, et praeuenisti 
 omnia bona merita mea, ut retribueres manibus tuis, quibus 
 me fecisti, quia et priusquam essem tu eras, nec eram, cui 
 praestares ut essem, et tamen ecce sum ex bonitate tua praeueniente 
 totum hoc, quod me fecisti et unde me fecisti. neque 
 enim eguisti me, aut ego tale bonum sum, quo tu adiuueris, 
 dominus meus et deus meus, non ut tibi sic seruiam, quasi 
 ne fatigeris in agendo, aut ne minor sit potestas tua carens 
 obsequio meo, neque ut sic te colam quasi terram, ut sis incultus, 
 si non te colam, sed ut seruiam tibi et colam te, ut 
 de te mihi bene sit, a quo mihi est, ut sim cui bene sit.

Ex plenitudme quippe bonitatis tuae creatura tua substitit, 
 
ut bonum, quod tibi nihil prodesset nec de te aequale 
 tibi esset, tamen quia ex te fieri potuit, non deesset. quid 
 enim te promeruit caelum et terra, quae fecisti in principio? 
 dicant, quid te promeruerunt spiritalis corporalisque

 

 
 
 
 natura, quas fecisti in sapientia tua, ut inde penderent etiam 
 inchoata et informia quaeque in genere suo ul spiritali uel 
 corporali euntia in immoderationem et in longinquam dissimilitudinem 
 tuam, spiritale informe praestantius, quam si formatum 
 corpus esset, corporale autem informe praestantius, 
 quam si omnino nihil esset, atque ita penderent in tuo uerbo 
 informia, . nisi per idem uerbum reuocarentur ad unitatem tuam 
 et formarentur et essent ab uno te summo bono uniuersa 
 bona ualde. quid te promeruerant, ut essent saltem informia, 
 quae neque hoc essent nisi ex te?

Quid te promeruit materies corporalis, ut esset saltem inuisibilis 
 et inconposita, quia neque hoc esset, nisi quia 
 fecisti? ideoque te, quia non erat, promereri ut esset non poterat. 
 aut quid te promeruit inchoatio creaturae spiritalis, ut 
 saltem tenebrosa fluitaret similis abysso, tui dissimilis, nisi 
 per idem uerbum conuerteretur ad idem, a quo facta est, atque 
 ab eo inluminata lux fieret, quamuis non aequaliter et tamen 
 conformis formae aequali tibi? sicut enim corpori non hoc 
 est esse, quod pulchrum esse — alioquin deforme esse non 
 posset — ita etiam creato spiritui non id est uiuere, quod 
 sapienter uiuere: alioquin inconmutabiliter saperet. bonum

 

 
 
 
 autem illi est adhaerere tibi semper, ne quod adeptus est 
 conuersione auersione lumen amittat et relabatur in uitam tenebrosae 
 abysso similem. nam et nos, qui secundum animam 
 creatura spiritalis sumus, auersi a te, nostro lumine, in ea uita 
 fuimus aliquando tenebrae et in reliquiis obscuritatis nostrae 
 laboramus, donec simus iustitia tua in unico tuo sicut montes 
 dei: nam iudicia tua fuimus sicut multa abyssus.

Quod autem in primis conditionibus dixisti: fiat lux, 
 
et facta est lux, non incongruenter hoc intellego in creatura 
 spiritali, quia erat iam qualiscumque uita, quam inluminares. 
 sed sicut non te promeruerat, ut esset talis uita, quae 
 inluminari posset, ita nec cum iam esset promeruit te, ut inluminaretur. 
 neque enim eius informitas placeret tibi, si non 
 lux fieret non existendo, sed intuendo inluminantem lucem 
 eique cohaerendo, ut et quod utcumque uiuit et quod beate 
 uiuit, non deberet nisi gratiae tuae, conuersa per conmutationem 
 meliorem ad id, quod neque in melius neque in deterius 
 mutari potest. quod tu solus es, quia solus simpliciter es, cui 
 non est aliud uiuere, aliud beate uiuere, quia tua beatitudo es.

Quid ergo tibi deesset ad bonum, quod tu tibi es, etiamsi 
 ista uel omnino nulla essent uel informia remanerent, quae

 

 
 
 
 non ex indigentia fecisti, sed ex plenitndine bonitatis tuae 
 cohibens atque connertens ad formam, non ut tamquam tuum 
 gaudium conpleatur ex eis? perfecto enim tibi displicet eorum 
 inperfectio, ut ex te perficiantur et tibi placeant, non autem 
 inperfecto, tamquam et tu eorum perfectione perficiendus sis. 
 spiritus enim tuus bonus superferebatur super aquas, 
 non ferebatur ab eis, tamquam in eis requiesceret. in quibus 
 enim requiescere dicitur spiritus tuus, hos in se requiescere 
 facit. sed superferebatur incorruptibilis et inconmutabilis uoluntas 
 tua, ipsa in se sibi sufficiens, super eam quam feceras 
 uitam; cui non hoc est uiuere, quod beate uiuere, quia uiuit 
 etiam fluitans in obscuritate sua; cui restat conuerti ad eum, 
 a quo facta est, et magis magisque uiuere apud fontem uitae et 
 in lumine eius uidere lumen et perfici et inlustrari et beari.

Ecce apparet mihi in aenigmate trinitas, quod es, deus 
 meus, quoniam tu, pater, in principio sapientiae nostrae, quod 
 est tua sapientia de te nata, aequalis tibi et coaeterna, id est 
 in filio tuo, fecisti caelumetterram . et multa diximus de 
 caelo caeli et de terra inuisibili et inconposita et de abysso 
 tenebrosa secundum spiritalis informitatis uagabunda deliquia, 
 nisi conuerteretur ad eum, a quo erat qualiscumque uita, et 
 inluminatione fieret speciosa uita et esset caelum caeli eius, 
 quod inter aquam et aquam postea factum est. et tenebam 
 iam patrem in dei nomine, qui fecit haec, et filium in

 

 
 
 
 principii nomine, in quo fecit haec, et trinitatem credens deum 
 meum, sicut credebam, quaerebam in eloquiis sanctis eius, et 
 ecce spiritus tuus superferebatur super aquas. ecce trinitas 
 deus meus, pater et filius et spiritus sanctus, creator uniuersae 
 creaturae.

Sed quae causa fuerat, o lumen ueridicum, tibi admoueo 
 cor meum, ne me uana doceat, discute tenebras eius et dic 
 mihi, obsecro te per matrem caritatem, obsecro te, dic mihi, 
 quae causa fuerat, ut post nominatum caelum et terram inuisibilem 
 et inconpositam et tenebras super abyssum tum demum 
 scriptura tua nominaret spiritum tuum? an quia oportebat 
 sic eum insinuari, ut diceretur superferri? non posset 
 hoc dici, nisi prius illud conmemoraretur, cui superferri spiritus 
 tuus posset intellegi. nec patri enim nec filio superferebatur 
 nec superferri recte diceretur, si nulli rei superferretur. 
 prius ergo dicendum erat, cui superferretur, et deinde ille, quem 
 non oportebat aliter conmemorari, nisi ut superferri diceretur. 
 cur ergo eum aliter insinuari non oportebat, nisi ut superferri 
 diceretur?

Hinc sequatur qui potest intellectu apostolum tuum 
 dicentem, quia caritas tua diffusa est in cordibus nostris 
 per spiritum sanctum, qui datus est nobis, et de 
 spiritalibus docentem et demonstrantem supereminentem 
 uiam caritatis et flectentem genua pro nobis ad te, ut cognoscamus 
 supereminentem scientiam caritatis Christi. ideoque ab

 

 
 
 
 initio supereminens superferebatur super aquas. cui dicam, 
 quomodo dicam de pondere cupiditatis in abruptam abyssum 
 et de subleuatione caritatis per spiritum tuum, qui superferebatur 
 super aquas? cui dicam? quomodo dicam? neque 
 enim loca sunt, quibus mergimur et emergimus. quid similius 
 et quid dissimilius? affectus sunt, amores sunt, inmunditia 
 spiritus nostri defluens inferius amore curarum et sanctitas 
 tui attollens nos superius amore securitatis, ut sursum 
 cor habeamus ad te, ubi spiritus tuus superferebatur super 
 aquas, et ueniamus ad supereminentem requiem, cum pertransierit 
 anima nostra aquas, quae sunt sine substantia.

Defluxit angelus, defluxit anima hominis et indicauerunt 
 abyssum uniuersae spiritalis creaturae in profundo tenebroso, 
 nisi dixisses ab initio: fiat lux, et facta esset lux, 
 et inhaereret tibi omnis oboediens intellegentia caelestis ciuitatis 
 tuae et requiesceret in spiritu tuo, qui superfertur inconmutabiliter 
 super omne mutabile. alioquin et ipsum caelum 
 caeli tenebrosa abyssus esset in se; nunc autem lux est 
 in domino. nam et in ipsa misera inquietudine defluentium 
 spirituum et indicantium tenebras suas nudatas ueste luminis 
 tui satis ostendis, quam magnam rationalem creaturam feceris, 
 cui nullo modo sufficit ad beatam requiem, quidquid te minus 
 est, ac per hoc nec ipsa sibi. tu enim, deus noster, inluminabis 
 tenebras nostras: ex te oriuntur uestimenta nostra, et 
 tenebrae nostrae sicut meridies erunt. da mihi te, deus

 

 
 
 
 meus, et redde mihi te: en amo et, si parum est, amem ualidius. 
 non possum metiri, ut sciam, quantum desit mihi amoris 
 ad id quod sat est, ut currat uita mea in amplexus tuos 
 nec auertatur, donec abscondatur in abscondito uultus tui. 
 hoc tantum scio, quia male mihi est praeter te non solum 
 extra me sed et in me ipso, et omnis mihi copia, quae deus 
 meus non est, egestas est.

Numquid aut pater aut filius non superferebatur super 
 aquas? si tamquam loco sicut corpus, nec spiritus sanctus; 
 si autem inconmutabilis diuinitatis eminentia super omne mutabile, 
 et pater et filius et spiritus sanctus superferebatur 
 super aquas. cur ergo tantum de spiritu tuo dictum est hoc? 
 cur de illo tantum dictus est quasi locus, ubi esset, qui non 
 est locus, de quo solo dictum est, quod sit donum tuum? in 
 dono tuo requiescimus: ibi te fruimur. requies nostra locus 
 noster. amor illuc attollit nos et spiritus tuus bonus exaltat 
 humilitatem nostram de portis mortis. in bona uoluntate 
 tua pax nobis est. corpus pondere suo nititur ad locum suum. 
 pondus non ad ima tantum est, sed ad locum suum. ignis 
 sursum tendit, deorsum lapis. ponderibus suis aguntur, loca 
 sua petunt. oleum infra aquam fusum super aquam attollitur, 
 aqua supra oleum fusa infra oleum demergitur: ponderibus 
 suis aguntur, loca sua petunt. minus ordinata inquieta sunt: 
 ordinantur et quiescunt. pondus meum amor meus; eo feror,

 

 
 
 
 quocumque feror. dono tuo accendimur et sursum ferimur; inardescimus 
 et imus. ascendimus ascensiones in corde et 
 cantamus canticum graduum. igne tuo, igne tuo bono inardescimus 
 et imus, quoniam sursum imus ad pacem Hierusalem, 
 quoniam iucundatus sum in his, qui dixerunt 
 mihi: in domum domini ibimus. ibi nos conlocabit uoluntas 
 bona, ut nihil uelimus aliud quam permanere illic in aeternum.

Beata creatura, quae non nouit aliud, cum esset ipsa 
 aliud, nisi dono tuo, quod superfertur super omne mutabile, 
 mox ut facta est attolleretur nullo interuallo temporis in ea 
 uocatione, qua dixisti: fiat lux, et fieret lux. in nobis enim 
 distinguitur tempore, quod tenebrae fuimus et lux efficiemur: 
 in illa uero dictum est, quid esset, nisi inluminaretur, et ita 
 dictum est, quasi prius fuerit fluxa et tenebrosa, ut appareret 
 causa, qua factum est, ut aliter esset, id est ut ad lumen indeficiens 
 conuersa lux esset. qui potest, intellegat, a te petat. 
 ut quid mihi molestus est, quasi ego inluminem ullum hominem 
 uenientem in hunc mundum?

Trinitatem omnipotentem quis intelleget? et quis non 
 loquitur eam, si tamen eam? rara anima, quaecumque de illa 
 loquitur, scit quod loquitur. et contendunt et dimicant, et nemo

 

 
 
 
 sine pace uidet istam uisionem. uellem, ut haec tria cogitarent 
 homines in se ipsis. longe aliud sunt ista tria quam illa 
 trinitas, sed dico, ubi se exerceant et probent et sentiant, quam 
 longe sunt. dico autem haec tria: esse, nosse, uelle. sum 
 enim et scio et uolo: sum sciens et uolens et scio esse me 
 et uelle et uolo esse et scire. in his igitur tribus quam sit 
 inseparabilis uita et una uita et una mens et una essentia, 
 quam denique inseparabilis distinctio et tamen distinctio, uideat 
 qui potest. certe coram se est; adtendat in se et uideat et 
 dicat mihi. sed cum inuenerit in his aliquid et dixerit, non 
 iam se putet inuenisse illud, quod supra ista est inconmutabile, 
 quod est inconmutabiliter et scit inconmutabiliter et uult 
 • inconmutabiliter: et utrum propter tria haec et ibi trinitas, an 
 in singulis haec tria, ut terna singulorum sint, an utrumque 
 miris modis simpliciter et multipliciter infinito in se sibi fine, 
 quo est et sibi notum est et sibi sufficit inconmutabiliter id 
 ipsum copiosa unitatis magnitudine, quis facile cogitauerit? quis 
 ullo modo dixerit? quis quolibet modo temere pronuntiauerit?

Procede in confessione, fides mea; dic domino tuo: 
 sancte, sancte, sancte, domine deus meus, in nomine tuo

 

 

 

 
 
 
 baptizati sumus, pater et fili et spiritus sancte, in nomine 
 tuo baptizamus, pater et fili et spiritus sancte, quia et apud 
 nos in Christo suo fecit deus caelum et terram, spiritales 
 et carnales ecclesiae suae, et terra nostra antequam acciperet 
 formam doctrinae, inuisibilis erat et inconposita, et ignorantiae 
 tenebris tegebamur, quoniam pro iniquitate erudisti 
 hominem, et iudicia tua multa abyssus. sed quia spiritus 
 tuus superferebatur super aquam, non reliquit miseriam 
 nostram misericordia tua, et dixisti: fiat lux; paenitentiam 
 agite, appropinquauit enim regnum caelorum. 
 paenitentiam agite; fiat lux. et quoniam conturbata. 
 erat ad nos ipsos anima nostra, conmemorati sumus tui, domine, 
 de terra Iordanis et de monte aequali tibi, sed 
 paruo propter nos, et displicuerunt nobis tenebrae nostrae, et 
 conuersi sumus ad te, et facta est lux. et ecce fuimus aliquando 
 tenebrae, nunc autem lux in domino.

Et tamen adhuc per fidem, nondum per speciem. 
 spe enim salui facti sumus. spes autem, quae uidetur, 
 non est spes. adhuc abyssus abyssum inuocat, sed 
 iam in uoce cataractarum tuarum. adhuc et ille qui dicit: 
 non potui uobis loqui quasi spiritalibus, sed quasi 
 carnalibus, etiam ipse nondum se arbitratur conprehendisse,

 

 
 
 
 et quae retro oblitus, in ea, quae ante sunt, extenditur 
 et ingemescit grauatus, et sitit anima eius ad deum uiuum, 
 quemadmodum cerui ad fontes aquarum, et dicit: 
 quando ueniam? habitaculum suum, quod de caelo est, 
 superindui cupiens, et uocat inferiorem abyssum dicens: nolite 
 conformari huic saeculo, sed reformamini in nouitate 
 mentis uestrae, et: nolite pueri effici mentibus, 
 sed malitia paruuli estote, ut mentibus perfecti sitis, 
 et: o stulti Galatae, quis uos fascinauit? sed iam non 
 in uoce sua; in tua enim, qui misisti spiritum tuum de excelsis 
 per eum, qui ascendit in altum et aperuit cataractas 
 donorum suorum, ut fluminis impetus laetificarent ciuitatem 
 tuam. illi enim suspirat sponsi amicus, habens iam 
 spiritus primitias penes eum, sed adhuc in semet ipso ingemescens, 
 adoptionem expectans, redemptionem corporis 
 sui. illi suspirat — membrum est enim sponsae — et illi zelat — 
 amicus est enim sponsi — illi zelat non sibi, quia in uoce 
 cataractarum tuarum, non in uoce sua inuocat alteram 
 abyssum, cui zelans timet, ne sicut serpens Euam decepit 
 astutia sua, sic et eorum sensus corrumpantur a castitate, 
 quae est in sponso nostro, unico tuo. quae est illa speciei

 

 

 
 
 
 lux, cum uidebimus eum, sicuti est, et transierint lacrimae, 
 quae mihi factae sunt panis die ac nocte, dum 
 dicitur mihi cotidie: utii est deus tuus?

Et ego dico: deus meus ubi est? ecce ubi es. respiro 
 in te paululum, cum effundo super me animam meam 
 in uoce exultationis et confessionis soni festiuitatem 
 celebrantis. et adhuc tristis est, quia relabitur et ift abyssus, 
 uel potius sentit adhuc se esse abyssum. dicit ei fides mea, 
 quam accendisti in nocte ante pedes meos: quare tristis es, 
 anima, et quare conturbas me? spera in domino; lucerna 
 pedibus tuis uerbum eius. spera et perseuera, donec 
 transeat nox, mater iniquorum, donec transeat ira domini, 
 cuius filii et nos fuimus aliquando tenebrae, quarum residua 
 trahimus in corpore propter peccatum mortuo, donec aspiret 
 dies et remoueantur umbrae. spera in domino: 
 mane astabo et contemplabor; semper confitebor illi. 
 mane astabo et uidebo salutare uultus mei, deum 
 meum, qui uiuificabit et mortalia corpora nostra propter 
 spiritum, qui habitat in nobis, quia super interius 
 nostrum tenebrosum et fluuidum misericorditer superferebatur . 
 unde in hac peregrinatione pignus accepimus, ut iam 
 simus lux, dum adhuc spe salui facti sumus et filii

 

 
 
 
 lucis et filii diei, non filii noctis neque tenebrarum, 
 quod tamen fuimus. inter quos et nos in isto adhuc incerto 
 humanae notitiae tu solus diuidis, qui probas corda nostra et 
 uocas lucem diem et tenebras noctem. quis enim nos 
 discernit nisi tu? quid autem habemus, quod non accepimus 
 a te, ex eadem massa uasa in honorem, ex qua 
 sunt et alia facta in contumeliam?

Aut quis nisi tu, deus noster, fecisti nobis firmamentum 
 auctoritatis super nos in scriptura tua diuina? caelum 
 enim plicabitur ut liber et nunc sicut pellis extenditur 
 super nos. sublimioris enim auctoritatis est tua diuina scriptura, 
 cum iam obierunt istam mortem illi mortales, per quos 
 eam dispensasti nobis. et tu scis, domine, tu scis, quemadmodum 
 pellibus indueris homines, cum peccato mortales fierent. 
 unde sicut pellem extendisti firmamentum libri tui, 
 concordes utique sermones tuos, quos per mortalium ministerium 
 superposuisti nobis. namque ipsa eorum morte solidamentum 
 auctoritatis in eloquiis tuis per eos editis sublimiter 
 extenditur super omnia, quae subter sunt, quod, cum hic uiuerent, 
 non ita sublimiter extentum erat. nondum sicut pellem 
 caelum extenderas, nondum mortis eorum famam usquequaque 
 dilataueras.

Videamus, domine, caelos, opera digitorum tuorum: 
 disserena oculis nostris nubilum, quo subtexisti eos. ibi est 
 testimonium tuum sapientiam praestans paruulis. perfice,

 

 
 
 
 deus meus, laudem tuam ex ore infantium et lactantium. 
 neque enim nouimus alios libros ita destruentes superbiam, 
 ita destruentes inimicum et defensorem resistentem 
 reconciliationi tuae defendendo peccata sua. non noui, 
 domine, non noui alia tam casta eloquia, quae sic mihi persuaderent 
 confessionem et lenirent ceruicem meam iugo tuo 
 et inuitarent colere te gratis. intellegam ea, pater bone da 
 mihi hoc subterposito, quia subterpositis solidasti ea.\'

Sunt aliae aquae super hoc firmamentum, credo, inmortales 
 et a terrena corruptione secretae. laudent nomen tuum, 
 laudent te supercaelestes populi angelorum tuorum, qui non 
 opus habent suspicere firmamentum hoc et legendo cognoscere 
 uerbum tuum. uident enim faciem tuam semper et ibi 
 legunt sine syllabis temporum, quid uelit aeterna uoluntas tua. 
 legunt, eligunt et diligunt; semper legunt et numquam praeterit 
 quod legunt. eligendo enim et diligendo legunt ipsam 
 inconmutabilitatem consilii tui. non clauditur codex eorum 
 nec plicatur liber eorum, quia tu ipse illis hoc es et es in 
 aeternum, quia super hoc firmamentum ordinasti eos, quod 
 firmasti super infirmitatem inferiorum populorum, ubi suspicerent 
 et cognoscerent misericordiam tuam temporaliter enuntiantem 
 te, qui fecisti tempora. in caelo enim, domine, 
 misericordia tua et ueritas tua usque ad nubes. transeunt 
 nubes, caelum autem manet. transeunt praedicatores 
 uerbi tui ex hac uita in aliam uitam, scriptura uero tua usque

 

 
 
 
 in finem saeculi super populos extenditur. sed et caelum et 
 terra transibunt, sermones autem tui non transibunt, 
 quoniam et pellis plicabitur et faenum, super quod extendebatur, 
 cum claritate sua praeteriet, uerbum autem tuum manet 
 in aeternum; quod nunc in aenigmate nubium et 
 per speculum caeli, non sicuti est, apparet nobis, quia et 
 nos quamuis filio tuo dilecti simus, nondum apparuit quod 
 erimus. attendit per retia carnis et blanditus est et inflammauit, 
 et currimus post odorem eius. sed cum apparuerit, 
 similes ei erimus, quoniam uidebimus eum, sicuti 
 est: sicuti est, domine, uidere nostrum, quod nondum est 
 nobis.

Nam sicut omnino tu es, tu scis solus, quoniam es 
 inconmutabiliter et scis inconmutabiliter et uis inconmutabiliter, 
 et essentia tua scit et uult inconmutabiliter et scientia 
 tua est et uult inconmutabiliter et uoluntas tua est et scit 
 inconmutabiliter, nec uidetur iustum esse coram te, ut, quemadmodum 
 se scit lumen inconmutabile, ita sciatur ab inluminato 
 conmutabili. ideoque anima mea tamquam terra sine 
 aqua tibi, quia sicut se inluminare de se non potest, ita se 
 satiare de se non potest. sic enim apud te fons uitae, 
 quomodo in lumine tuo uidebimus lumen.

Quis congregauit amaricantem societatem unam? idem 
 namque illis finis est temporalis et terrenae felicitatis, propter

 

 
 
 
 quam faciunt omnia, quamuis innumerabili uarietate curarum 
 fluctuent. quis, domine, nisi tu, qui dixisti, ut congregarentur 
 aquae in congregationem unam et appareret arida 
 sitiens tibi, quoniam tuum est mare, et tu fecisti illud, 
 et aridam terram manus tuae formauerunt? neque enim 
 amaritudo uoluntatum, sed congregatio aquarum uocatur mare. 
 tu enim coherces etiam malas cupiditates animarum et figis 
 limites, quousque progredi sinantur aquae, ut in se comminuantur 
 fluctus earum, atque ita facis mare ordine imperii tui 
 super omnia.

At animas sitientes tibi et apparentes tibi alio fine distinctas 
 a societate maris occulto et dulci fonte irrigas, ut et 
 terra det fructum suum: et dat fructum suum et te iubente, 
 domino deo suo, germinat anima nostra opere misericordiae 
 secundum genus, diligens proximum in subsidiis necessitatum 
 carnalium, habens in se semen secundum similitudinem, 
 quoniam ex nostra infirmitate conpatimur ad subueniendum 
 indigentibus similiter opitulantes, quemadmodum nobis 
 uellemus opem ferri, si eodem modo indigeremus, non tantum 
 in facilibus tamquam in herba seminali, sed etiam in protectione 
 adiutorii forti robore, sicut lignum fructiferum, id est 
 beneficium ad eripiendum eum, qui iniuriam patitur, de manu 
 potentis et praebendo protectionis umbraculum ualido robore 
 iusti indicii.

Ita, domine, ita, oro te, oriatur, sicuti facis, sicuti 
 das hilaritatem et facultatem, oriatur de terra ueritas et 
 iustitia de caelo respiciat, et fiant in firmamento luminaria. 
 frangamus esurienti panem nostrum et egenum sine 
 tecto inducamus in domum nostram, nudum uestiamus et 
 domesticos seminis nostri non despiciamus. quibus in 
 terra natis fructibus uide, quia bonum est, et erumpat temporana 
 lux nostra, et de ista inferiore fruge actionis in delicias 
 contemplationis uerbum uitae superius obtinentes appareamus 
 sicut luminaria in mundo cohaerentes firmamento 
 scripturae tuae. ibi enim nobiscum disputas, ut diuidamus 
 inter intellegibilia et sensibilia tamquam inter diem et noctem 
 uel inter animas alias intellegibilibus, alias sensibilibus deditas, 
 ut iam non tu solus in abdito diiudicationis tuae, sicut 
 antequam fieret firmamentum, diuidas inter lucem et tenebras, 
 sed etiam spiritales tui in eodem firmamento positi atque distincti 
 manifestata per orbem gratia tua luceant super terram 
 et diuidant inter diem et noctem et significent 
 tempora, quia uetera transierunt, ecce facta sunt noua, 
 et quia propior est nostra salus, quam cum credidimus, 
 et quia nox praecessit, dies autem adpropinquauit 
 et quia benedicis coronam anni tui, mittens operarios 
 in messem tuam, in qua seminanda alii

 

 
 
 
 laborauerunt, mittens etiam in aliam sementem, cuius messis in fine 
 est. ita das uota optanti et benedicis annos iusti, tu autem 
 idem ipse es et in annis tuis, qui non deficiunt, horreum 
 praeparas annis transeuntibus. aeterno quippe consilio pro-

priis temporibus bona caelestia das super terram, quoniam 
 quidem alii datur per spiritum sermo sapientiae tamquam 
 luminare maius propter eos, qui perspicuae ueritatis 
 luce delectantur tamquam in principio diei, alii autem 
 sermo scientiae secundum eundem spiritum tamquam 
 luminare minus, alii fides, alii donatio curationum, 
 alii operationes uirtutum, alii prophetia, alii diiudicatio 
 spirituum, alteri genera linguarum, et haec 
 omnia tamquam stellae. omnia enim haec operatur unus 
 atque idem spiritus, diuidens propria unicuique prout 
 uult et faciens apparere sidera in manifestatione ad utilitatem. 
 sermo autem scientiae, qua continentur omnia 
 sacramenta, quae uariantur temporibus tamquam luna, et 
 ceterae notitiae donorum, quae deinceps tamquam stellae 
 conmemorata sunt, quantum differunt ab illo candore sapientiae, 
 quo gaudet praedictus dies, tantum in principio noctis 
 sunt. his enim sunt necessaria, quibus ille prudentissimus 
 seruus tuus non potuit loqui quasi spiritalibus, sed 
 quasi carnalibus, ille, qui sapientiam loquitur inter 
 perfectos. animalis autem homo tamquam paruulus

 

 
 
 
 in Christo lactisque potator, donec roboretur ad solidum 
 cibum et aciem firmet ad solis aspectum, non habeat desertam 
 noctem suam, sed luce lunae stellarumque contentus 
 sit. haec nobiscum disputas sapientissime, deus noster, in libro 
 tuo, firmamento tuo, ut discernamus omnia contemplatione mirabili, 
 quamuis adhuc in signis et in temporibus et in diebus 
 et in annis.

Sed prius lauamini, mundi estote, auferte nequitiam 
 ab animis uestris atque a conspectu oculorum 
 meorum, ut appareat arida. discite bonum facere, iudicate 
 pupillo et iustificate uiduam, ut germinet terra 
 herbam pabuli et lignum fructiferum, et uenite, disputemus, 
 dicit dominus, ut fiant luminaria in firmamento 
 caeli, ut luceant super terram. quaerebat diues ille a 
 magistro bono, quid faceret, ut uitam aeternam consequeretur: 
 dicat ei magister bonus, quem putabat hominem et nihil 
 amplius — bonus est autem, quia deus est — dicat ei, ut, 
 si uult uenire ad uitam, seruet mandata, separet a se 
 amaritudinem malitiae atque nequitiae, non occidat, non moechetur , 
 non furetur, non falsum testimonium dicat, ut appareat 
 arida et germinet honorem matris et patris et dilectionem 
 proximi. feci, inquit, haec omnia. unde ergo 
 tantae spinae, si terra fructifera est? uade, extirpa siluosa 
 dumeta auaritiae, uende quae possides et implere frugibus 
 dando pauperibus et habebis thesaurum in caelis et

 

 
 
 
 sequere dominum, si uis esse perfectus, eis sociatus, inter 
 quos loquitur sapientiam ille, qui nouit, quid distribuat diei 
 et nocti, ut noris et tu, ut fiant et tibi luminaria in firmamento 
 caeli: quod non fiet, nisi fuerit illic cor tuum; 
 quod item non fiet, nisi fuerit illic thesaurus tuus, sicut 
 audisti a magistro bono. sed contristata est terra sterilis, 
 et spinae suffocauerunt uerbum.

Yos autem, genus electum in firmamento mundi, qui dimisistis 
 omnia, ut sequeremini dominum, ite post eum et confundite 
 fortia, ite post eum, speciosi pedes, et lucete in 
 firmamento, ut caeli enarrent gloriam eius diuidentes 
 inter lucem perfectorum, sed nondum sicut angelorum, et 
 tenebras paruulorum, sed non desperatorum: lucete super 
 omnem terram, et dies sole candens eructet diei uerbum 
 sapientiae et nox, luna lucens, annuntiet nocti uerbum 
 scientiae. luna et stellae nocti lucent, sed nox non obscurat 
 eas, quoniam ipsae inluminant eam pro modulo eius. ecce 
 enim tamquam deo dicente: fiant luminaria in firmamento 
 caeli, factus est subito de caelo sonus, quasi ferretur 
 flatus uehemens, et uisae sunt linguae diuisae quasi 
 ignis, qui et insedit super unumquemque illorum, et 
 facta sunt luminaria in firmamento caeli uerbum uitae

 

 
 
 
 habentia. ubique discurrite, ignes sancti, ignes decori. uos 
 enim estis lumen mundi nec estis sub modio. exaltatus 
 est, cui adhaesistis, et exaltauit uos. discurrite et innotescite 
 omnibus gentibus.

Concipiat et mare et pariat opera uestra, et producant 
 aquae reptilia animarum uiuarum. separantes enim 
 pretiosum a uili facti estis os dei, per quod diceret: producant 
 aquae non animam uiuam, quam terra producet, sed 
 reptilia animarum uiuarum et uolatilia uolantia super 
 terram. repserunt enim sacramenta tua, deus, per opera sanctorum 
 tuorum inter medios fluctus temptationum saeculi ad 
 imbuendas gentes nomine tuo in baptismo tuo. et inter haec 
 facta sunt magnalia mirabilia tamquam coeti grandes et uoces 
 nuntiorum tuorum uolantes super terram iuxta firmamentum 
 libri tui praeposito illo sibi ad auctoritatem, sub quo 
 uolitarent, quocumque irent. neque enim sunt loquellae 
 neque sermones, quorum non audiantur uoces eorum, 
 quando in omnem terram exiit sonus eorum et in fines 
 orbis terrae uerba eorum, quoniam tu, domine, benedicendo 
 multiplicasti haec.

Numquid mentior aut mixtione misceo neque distinguo lucidas 
 cognitiones harum rerum in firmamento caeli et opera

 

 
 
 
 corporalia in undoso mari et sub firmamento caeli? quarum 
 enim rerum notitiae sunt solidae et terminatae sine incrementis 
 generationum tamquam lumina sapientiae et scientiae, earundem 
 rerum sunt operationes corporales multae ac uariae, et 
 aliud ex alio crescendo multiplicantur in benedictione tua, deus, 
 qui consolatus es fastidia sensuum mortalium, ut in cognitione 
 animi res una multis modis per corporis motiones figuretur 
 atque dicatur. aquae produxerunt haec, sed in uerbo tuo: 
 necessitates alienatorum ab aeternitate ueritatis tuae populorum 
 produxerunt haec, sed in euangelio tuo, quoniam ipsae 
 aquae ista eiecerunt, quarum amarus languor fuit causa, ut 
 in tuo uerbo ista procederent.

Et pulchra sunt omnia faciente te, et ecce tu inenarrabiliter 
 pulchrior, qui fecisti omnia. a quo si non esset lapsus 
 Adam, non diffunderetur ex utero eius salsugo maris, genus 
 humanum profunde curiosum et procellose tumidum et instabiliter 
 fluuidum, atque ita non opus esset, ut in aquis multis 
 corporaliter et sensibiliter operarentur dispensatores tui mystica 
 facta et dicta. sic enim mihi nunc occurrerunt reptilia 
 et uolatilia, quibus imbuti et initiati homines corporalibus sacramentis 
 subditi non ultra proficerent, nisi spiritaliter uiuesceret 
 anima gradu alio et post initii uerbum in consummationem 
 respiceret.

Ac per hoc in uerbo tuo non maris profunditas, sed 
 ab aquarum amaritudine terra discreta eicit non reptilia

 
 
 
 animarum uiuarum et uolatilia, sed animam uiuam. neque 
 enim iam opus habet baptismo, quo gentibus opus est, sicut 
 opus habebat, cum aquis tegeretur: non enim intratur aliter 
 in regno caelorum ex illo. quo instituisti, ut sic intretur; 
 nec magnalia mirabilium quaerit, quibus fiat fides: neque enim 
 nisi signa et prodigia uiderit, non credit, cum iam distincta 
 sit terra fidelis ab aquis maris infidelitate amaris, et 
 linguae in signo sunt non fidelibus, sed infidelibus. 
 nec isto igitur genere uolatili, quod uerbo tuo produxerunt 
 aquae, opus habet terra, quam fundasti super aquas. immitte 
 in eam uerbum tuum per nuntios tuos. opera enim 
 eorum narramus, sed tu es, qui operaris in eis, et operentur 
 animam uiuam. terra producit eam, quia terra causa est, 
 ut haec agant in ea, sicut mare fuit causa, ut agerent reptilia 
 animarum uiuarum et uolatilia sub firmamento 
 caeli, quibus iam terra non indiget, quamuis piscem manducet 
 leuatum de profundo in ea mensa, quam parasti in 
 conspectu credentium; ideo enim de profundo leuatus est, 
 ut alat aridam. et aues marina progenies, sed tamen super 
 terram multiplicantur. primarum enim uocum euangelizantium 
 infidelitas hominum causa extitit; sed et fideles exhortantur 
 et benedicuntur eis multipliciter de die in diem. at 
 uero anima uiua de terra sumit exordium, quia non prodest

 

 
 
 
 nisi iam fidelibus continere se ab amore huius saeculi, ut 
 anima eorum tibi uiuat, quae mortua erat in deliciis uiuens, 
 deliciis, domine, mortiferis; nam tu puri cordis uitales 
 deliciae.

Operentur ergo iam in terra ministri tui, non sicut in aquis 
 infideiitatis annuntiando et loquendo per miracula et sacramenta 
 et uoces mysticas, ubi intenta fit ignorantia mater admirationis 
 in timore occultorum signorum — talis enim est 
 introitus ad fidem filiis Adam oblitis tui, dum se abscondunt * 
 a facie tua et fiunt abyssus — sed operentur etiam sicut in 
 arida discreta a gurgitibus abyssi et sint forma fidelibus uiuendo 
 coram eis et excitando ad imitationem. sic enim non 
 tantum ad audiendum sed etiam ad faciendum audiunt: quaerite 
 deum, et uiuet anima uestra, ut producat terra 
 animam uiuentem. nolite conformari huic saeculo, 
 continete uos ab eo. euitando uiuit anima, quae appetendo 
 moritur. continete uos ab immani feritate superbiae, ab inerti 
 uoluptate luxuriae et a fallaci nomine scientiae, ut sint bestiae 
 mansuetae et pecora edomita et innoxii serpentes. motus 
 enim animae sunt isti in allegoria: sed fastus elationis et delectatio 
 libidinis et uenenum curiositatis motus sunt animae 
 mortuae, quia non ita moritur, ut omni motu careat, quoniam

 

 
 
 
 discedendo a fonte uitae moritur atque ita suscipitur a praetereunte 
 saeculo et conformatur ei.

Verbum autem, deus, fons uitae aeternae est et non praeterit: 
 ideoque in uerbo tuo cohibetur ille discessus, dum dicitur 
 nobis: nolite conformari huic saeculo, ut producat 
 terra in fonte uitae animam uiuentem, in uerbo tu.o per 
 euangelistas tuos animam continentem imitando imitatores 
 Christi tui. hoc est enim secundum genus, quoniam aemulatio 
 uiri ab amico est: estote, inquit, sicut ego, quia et 
 ego sicut uos. ita erunt in anima uiua bestiae bonae in 
 mansuetudine actionis. mandasti enim dicens: in mansuetudine 
 opera tua perfice et ab omni homine diligeris. 
 et pecora bona neque si manducauerint, abundantia, neque 
 si non manducauerint, egentia, et serpentes boni non perniciosi 
 ad nocendum, sed astuti ad cauendum et tantum explorantes 
 temporalem naturam, quantum sufficit, ut per ea, 
 quae facta sunt, intellecta conspiciatur aeternitas. seruiunt 
 enim rationi haec animalia, cum a progressu mortifero 
 cohibita uiuunt et bona sunt.

Ecce enim, domine deus noster, creator noster, cum 
 cohibitae fuerint affectiones ab amore saeculi, quibuS \' moriebamur 
 male uiuendo, et coeperit esse anima uiuens bene

 

 

 

 
 
 
 uiuendo completumque fuerit uerbum tuum, quo per apostolum 
 tuum dixisti: nolite conformari huic saeculo, consequetur 
 illud, quod adiunxisti statim et dixisti: sed reformamini 
 in nouitate spiritu mentis uestrae, non iam 
 secundum genus, tamquam imitantes praecedentem proximum, 
 nec ex hominis melioris auctoritate uiuentes. neque 
 enim dixisti: fiat homo secundum genus, sed: faciamus hominem 
 ad imaginem et similitudinem nostram, ut nos 
 probemus, quae sit uoluntas tua. ad hoc enim ille dispensator 
 tuus generans per euangelium filios, ne semper paruulos 
 haberet, quos lacte nutriret et tamquam nutrix foueret: reformamini, 
 inquit, in nouitate mentis uestrae ad probandum 
 uos, quae sit uoluntas dei, quod bonum et 
 beneplacitum et perfectum. ideoque non dicis: fiat homo, 
 sed: faciamus, nec dicis: secundum genus, sed: ad imaginem 
 et similitudinem nostram. mente quippe renouatus 
 et conspiciens intellectam ueritatem tuam homine demonstratore 
 non indiget, ut suum genus imitetur, sed te demonstrante 
 probat ipse, quae sit uoluntas tua, quod bonum et beneplacitum 
 et perfectum, et doces eum iam capacem uidere 
 trinitatem unitatis uel unitatem trinitatis. ideoque pluraliter 
 dicto: faciamus hominem singulariter tamen infertur: et 
 fecit deus hominem, et pluraliter dicto: ad imaginem

 

 
 
 
 nostram, singulariter infertur: ad imaginem dei. ita homo 
 renouatur in agnitione dei secundum imaginem eius, 
 qui creauit eum, et spiritalis effectus iudicat omnia, 
 quae utique iudicanda sunt, ipse autem a nemine iudicatur.

Quod autem iudicat omnia, hoc est, quod habet 
 potestatem piscium maris et uolatilium caeli et omnium pecorum 
 et ferarum et omnis terrae et omnium repentium, quae 
 repunt super terram. hoc enim agit per mentis intellectum, 
 per quem percipit quae sunt spiritus dei. alioquin 
 homo in honore positus non intellexit; conparatus est 
 iumentis insensatis et similis factus est eis. ergo in 
 ecclesia tua, deus noster, secundum gratiam tuam, quam dedisti 
 ei, quoniam tuum sumus figmentum creati in operibus 
 bonis, non solum qui spiritaliter praesunt sed etiam 
 hi qui spiritaliter subduntur eis qui praesunt — masculum 
 et feminam fecisti hominem hoc modo in gratia tua spiritali, 
 ubi secundum sexum corporis non est masculus et femina, 
 quia nec Iudaeus neque Graecus neque seruus 
 neque liber — spiritales ergo, siue qui praesunt siue qui 
 obtemperant, spiritaliter iudicant, non de cognitionibus spiritalibus, 
 quae lucent in firmamento — non enim oportet de 
 tam sublimi auctoritate iudicare — neque de ipso libro tuo, 
 etiamsi quid ibi non lucet, quoniam summittimtfs ei nostrum 
 intellectum certumque habemus etiam quod clausum est aspectibus 
 nostris, recte ueraciterque dictum esse — sic enim homo,

 

 

 
 
 
 licet iam spiritalis et renouatus in agnitione dei secandam 
 imaginem eius, qui creauit eum, factor tamen 
 legis debet esse, non index - neque de illa distinctione iudicat 
 spiritalium uidelicet atque carnalium hominum, qui tuis, 
 deus noster, oculis noti sunt et nullis adhuc nobis apparuerunt 
 operibus, ut ex fructibus eorum cognoscamus eos, spd 
 tu, domine, iam scis eos et diuisisti et uocasti in occulto, antequam 
 fieret firmamentum. neque de turbidis huius saeculi 
 populis quamquam spiritalis homo iudicat. quid enim ei 
 de his, qui foris sunt, indicare ignoranti, quis inde uenturus 
 sit in dulcedinem gratiae tuae et quis in perpetua inpietatis 
 amaritudine remansurus?

Ideoque homo, quem fecisti ad imaginem tuam, non aecepit 
 potestatem luminarium caeli neque ipsius occulti caeli 
 neque diei et noctis, quae ante caeli constitutionem uocasti, 
 neque congregationis aquarum, quod est mare, sed accepit 
 potestatem piscium maris et uolatilium caeli et omnium pecorum 
 et omnis terrae et omnium repentium, quae repunt 
 super terram. iudicat enim et approbat, quod recte, improbat 
 autem, quod perperam inuenerit, siue in ea sollemnitate 
 sacramentorum, quibus initiantur quos peruestigat in aquis 
 multis misericordia tua, siue in ea, qua ille piscis exhibetur, 
 quem leuatum de profundo terra pia comedit, siue in uerborum 
 signis uocibusque subiectis auctoritati libri tui tamquam sub

 

 
 
 
 firmamento uolitantibus, interpretando, exponendo, disserendo, 
 disputando, benedicendo atque inuocando te, ore erumpentibus 
 atque sonantibus signis, ut respondeat populus: amen. quibus 
 omnibus uocibus corporaliter enuntiandis causa est abyssus 
 saeculi et caecitas carnis, qua cogitata non possunt uideri, 
 ut opus sit instrepere in auribus. ita, quamuis multiplicentur 
 uolatilia super terram, ex aquis tamen originem ducunt. indicat 
 etiam spiritalis approbando, quod rectum, inprobando 
 autem, quod perperam inuenerit in operibus moribusque fidelium, 
 elemosynis tamquam terra fructifera et de anima uiua 
 mansuefactis affectionibus, in castitate, in ieiuniis, in cogitationibus 
 piis de his, quae per sensum corporis percipiuntur. 
 de his enim iudicare nunc dicitur, in quibus et potestatem 
 corrigendi habet.

Sed quid est hoc et quale mysterium est? ecce 
 benedicis homines, o domine, ut crescant et multiplicentur et 
 impleant terram. nihilne nobis ex hoc innuis, ut intellegamus 
 aliquid, cur non ita benedixeris lucem, quam uocasti diem, 
 nec firmamentum caeli nec luminaria nec sidera nec terram 
 nec mare? dicerem te, deus noster, qui nos ad imaginem 
 tuam creasti, dicerem te hoc donum benedictionis homini proprie 
 uoluisse largiri, nisi hoc modo benedixisses pisces et coetos, 
 ut crescerent et multiplicarentur et implerent aquas maris,

 

 
 
 
 et uolatilia multiplicarentur super terram. item dicerem ad 
 ea rerum genera pertinere benedictionem hanc, quae gignendo 
 ei semet ipsis propagantur. si eam reperirem in arbustis et 
 frutectis et in pecoribus terrae. nunc autem nec herbis et 
 lignis dictum est nec bestiis et serpentibus: crescite et multiplicamini, 
 cum haec quoque omnia sicut pisces et aues 
 et homines gignendo augeantur genusque custodiant.

Quid igitur dicam, lumen meum, ueritas? quia uacat hoc, 
 quia inaniter ita dictum est? nequaquam, pater pietatis, absit, 
 ut hoc dicat seruus uerbi tui. et si ego non intellego, 
 quid hoc eloquio significes, utantur eo melius meliores, id est 
 intellegentiores quam ego sum, unicuique quantum sapere dedisti. 
 placeat autem et confessio mea coram oculis tuis, qua 
 tibi confiteor credere me, domine, non incassum te ita locutum, 
 neque silebo, quod mihi lectionis huius occasio suggerit. 
 uerum est enim nec uideo, quid inpediat ita me sentire dicta 
 figurata librorum tuorum. noui enim multipliciter significari 
 per corpus, quod uno modo mente intellegitur, et multipliciter 
 mente intellegi, quod uno modo per corpus significatur. 
 ecce simplex dilectio dei et proximi, quam multiplicibus sacramentis 
 et innumerabilibus linguis et in unaquaque lingua innumerabilibus 
 locutionum modis corporaliter enuntiatur! ita 
 crescunt et multiplicantur fetus aquarum. adtende iterum quisquis 
 haec legis: ecce quod uno modo scriptura offert et uox 
 personat: in principio deus fecit caelum et terram, 
 nonne multipliciter intellegitur, non errorum fallacia, sed

 

 
 
 
 uerarum intellegentiarum generibus? ita crescunt et multiplicantur 
 fetus hominum.

Itaque si naturas ipsas rerum non allegorice, sed proprie 
 cogitemus, ad omnia, quae de seminibus gignuntur, conuenit 
 uerbum: crescite et multiplicamini; si autem figurate posita 
 ista tractemus — quod potius arbitror intendisse scripturam, 
 quae utique non superuacue solis aquatilium et hominum 
 fetibus istam benedictionem adtribuit — inuenimus 
 quidem multitudines et in creaturis spiritalibus atque corporalibus 
 tamquam in caelo et terra et in animis iustis et iniquis 
 tamquam in luce et tenebris et in sanctis auctoribus, per quos 
 lex ministrata est, tamquam in firmamento, quod solidatum 
 est inter aquam et aquam, et in societate amaricantium populorum 
 tamquam in mari et in studio piarum animarum 
 tamquam in arida et in operibus misericordiae secundum praesentem 
 uitam tamquam in herbis seminalibus et lignis fructiferis 
 et in spiritalibus donis manifestatis ad utilitatem sicut 
 in luminaribus caeli et in affectibus formatis ad temperantiam 
 tamquam in anima uiua: in his omnibus nanciscimur 
 multitudines et ubertates et incrementa; sed quod ita crescat 
 et multiplicetur, ut una res multis modis enuntietur et una 
 enuntiatio multis modis intellegatur, non inuenimus nisi in 
 signis corporaliter editis et rebus intellegibiliter excogitatis. 
 signa corporaliter edita generationes aquarum propter necessarias 
 causas carnalis profunditatis, res autem intellegibiliter 
 excogitatas generationes humanas propter rationis fecunditatem 
 intelleximus. et ideo credidimus utrique horum generi dictum

 
 
 
 esse abs te, domine: crescite -et multiplicamini. in hac 
 enim benedictione concessam nobis a te facultatem ac potestatem 
 accipio et multis modis enuntiare, quod uno modo intellectum 
 tenuerimus, et multis modis intellegere, quod obscure 
 uno modo enuntiatum legerimus. sic implentur aquae 
 maris, quae non monentur nisi uariis significatibus, sic et fetibus 
 humanis impletur et terra, cuius ariditas apparet in studio, 
 et dominatur ei ratio.

Yolo etiam dicere, domine deus meus, quod me consequens 
 tua scriptura conmonet7 et dicam nec uerebor. uera 
 enim dicam te mihi inspirante, quod ex eis uerbis noluisti ut 
 dicerem. neque enim alio praeter te inspirante credo me uerum 
 dicere, cum tu sis ueritas, omnis autem homo mendax. 
 et ideo qui loquitur mendacium, de suo loquitur. 
 ergo ut uerum loquar, de tuo loquor. ecce dedisti nobis in 
 escam omne faenum satiuum seminans semen, quod 
 est super omnem terram, et omne lignum, quod habet 
 in se fructum seminis satiui . nec nobis solis sed et 
 omnibus auibus caeli et bestiis terrae atque serpentibus; piscibus 
 autem et coetis magnis non dedisti haec. dicebamus 
 enim eis terrae fructibus significari et in allegoria figurari 
 opera misericordiae, quae huius uitae necessitatibus exhibentur 
 ex terra fructifera. talis terra erat pius Onesiforus, cuius 
 domui dedisti misericordiam, quia frequenter Paulum

 

 
 
 
 tuum refrigerauit et catenam eius non erubuit. hoc 
 fecerunt et fratres et tali fruge fructificauerunt, qui quod 
 ei deerat suppleuerunt ex Macedonia. quomodo autem 
 dolet quaedam ligna, quae- fructum ei debitum non dederunt, 
 ubi ait: in prima mea defensione nemo mihi affuit, 
 - sed omnes me dereliquerunt: non illis inputetur. ista 
 enim debentur eis, qui ministrant doctrinam rationalem per 
 intellegentias diuinorum mysteriorum, et ita eis debentur tamquam 
 hominibus. debentur autem eis sicut animae uiuae praebentibus 
 se ad imitandum in omni continentia. item debentur 
 eis tamquam uolatilibus propter benedictiones eorum, quae 
 multiplicantur super terram, quoniam in omnem terram 
 exiit sonus eorum.

Pascuntur autem his escis qui laetantur eis, nec illi 
 laetantur eis, quorum deus uenter. neque enim et in illis, 
 qui praebent ista, ea, quae dant, fructus est, sed quo animo 
 dant. itaque ille, qui deo seruiebat, non suo uentri, uideo 
 plane, unde gaudeat, uideo et congratulor ei ualde. acceperat 
 enim a Filippensibus quae per Epafroditum miserant; sed 
 tamen unde gaudeat, uideo. unde autem gaudet, inde pascitur, 
 quia in ueritate loquens: gauisus sum, inquit, magnifice 
 in domino, quia tandem aliquando repullulastis 
 sapere pro me, in quo sapiebatis; taedium autem habuistis. 
 isti ergo diuturno taedio marcuerant et quasi

 

 
 
 
 exaruerant ab isto frnctu boni operis, et gaudet eis, quia repullularunt, 
 non sibi, quia eius indigentiae subuenerunt. ideo 
 secutus ait: non quod desit aliquid dico; ego enim didici, 
 in quibus sum, sufficiens esse. scio et minus 
 habere, scio et abundare; in omnibus et in omni imbutus 
 sum, et saturari et esurire et abundare et pe- ■ 
 nuriam pati: omnia possum in eo, qui me confortat.

Vnde ergo gaudes, 0 Paule magne? unde gaudes, unde 
 pasceris, homo renouate in agnitionem dei secundum imaginem 
 eius, qui creauit te, et anima uiua tanta continentia 
 et lingua uolatilis loquens mysteria? talibus quippe animantibus 
 ista esca debetur. quid est, quod te pascit? laetitia. 
 quod sequitur audiam: uerum tamen, inquit, bene 
 fecistis communicantes tribulationi meae. hinc gaudet, 
 hinc pascitur, quia illi bene fecerunt, non quia eius angustia 
 relaxata est, qui dicit tibi: in tribulatione dilatasti mihi, 
 quia et abundare et penuriam pati nouit in te, qui confortas 
 eum. scitis enim, inquit, etiam uos, Filippenses , 
 quoniam in principio euangelii, cum ex Macedonia 
 sum profectus, nulla mihi ecclesia conmunicauit in 
 ratione dati et accepti nisi uos soli, quia et

 

 
 
 
 Thessalonicam et semel et iterum usibus meis misistis. ad 
 haec bona opera eos redisse nunc gaudet et repullulasse laetatur 
 tamquam reuiuescente fertilitate agri.

Numquid propter usus suos, quia dixit: usibus meis misistis, 
 numquid propterea gaudet? non propterea. et hoc 
 unde scimus? quoniam ipse sequitur dicens: non quia quaero 
 datum, sed requiro fructum. didici a te, deus meus, inter 
 datum et fructum discernere. datum est res ipsa, quam 
 dat, qui inpertitur haec necessaria, ueluti est nummus, cibus, 
 potus, uestimentum, tectum, adiutorium. fructus autem bona 
 et recta uoluntas datoris est. non enim ait magister bonus: 
 qui susceperit prophetam tantum, sed addidit: in nomine 
 prophetae; neque ait tantum: qui susceperit iustum, sed 
 addidit: in nomine iusti; ita quippe ille mercedem prophetae, 
 iste mercedem iusti accipiet. nec solum ait: qui calicem 
 aquae frigidae potum dederit uni ex minimis 
 meis, sed addidit: tantum in nomine discipuli, et sic 
 adiunxit: amen dico uobis, non perdet mercedem suam. 
 datum est suscipere prophetam, suscipere iustum, porrigere 
 calicem aquae frigidae discipulo; fructus autem in nomine 
 prophetae, in nomine iusti, in nomine discipuli 
 hoc facere. fructu pascitur Helias a uidua sciente, quod hominem 
 dei pasceret et propter hoc pasceret; per cornum

 

 
 
 
 autem dato pascebatur. nec interior Helias, sed pascebatur, qui 
 posset etiam talis cibi egestate corrumpi.

Ideoque dicam, quod uerum est coram te, domine, 
 cum homines idiotae atque infideles, quibus initiandis atque 
 lucrandis necessaria sunt sacramenta initiorum et magnalia 
 miraculorum, quae nomine piscium et coetorum significari credimus, 
 suscipiunt corporaliter reficiendos aut in aliquo usu 
 praesentis uitae adiuuandos pueros tuos, cum id quare faciendum 
 sit et quo pertineat ignorent, nec illi istos pascunt nec isti ab 
 illis pascuntur, quia nec illi haec sancta et recta uoluntate 
 operantur nec isti eorum datis, ubi fructum nondum uident, 
 laetantur. inde quippe animus pascitur, unde laetatur. et 
 ideo pisces et coeti non uescuntur escis, quas non germinat 
 nisi iam terra ab amaritudine marinorum fluctuum distincta 
 atque discreta.

Et uidisti, deus, omnia quae fecisti, et ecce bona 
 ualde, quia et nos uidemus ea, et ecce omnia bona ualde. 
 in singulis generibus operum tuorum, cum dixisses, ut fierent, 
 et facta essent, illud atque illud uidisti quia bonum est. septiens 
 numeraui scriptum esse te uidisse, quia bonum est quod 
 fecisti; et hoc octauum est, quia uidisti omnia quae fecisti, 
 et ecce non solum bona sed etiam ualde bona tamquam 
 simul omnia. nam singula tantum bona erant, simul autem

 

 
 
 
 omnia et bona et ualde. hoc dicunt etiam quaeque pulchra 
 corpora, quia longe multo pulchrius est corpus, quod ex membris 
 pulchris omnibus constat, quam ipsa membra singula, 
 quorum ordinatissimo conuentu conpletur uniuersum, quamuis 
 et illa etiam singillatim pulchra sint.

Et attendi, ut inuenirem, utrum septiehs uel octiens 
 uideris, quia bona sunt opera tua, cum tibi placuerunt, et in 
 tua uisione non inueni tempora, per quae intellegerem, quod 
 totiens uideris quae fecisti, et dixi: o domine, nonne ista scriptura 
 tua uera est, quoniam tu uerax et ueritas edidisti 
 eam? cur ergo tu mihi dicis non esse in tua uisione tempora, 
 et ita scriptura tua mihi dicit per singulos dies ea quae fecisti 
 te uidisse, quia bona sunt, et cum ea numerarem, inueni 
 quotiens? ad haec tu dicis mihi, quoniam tu es deus 
 meus et dicis uoce forti in aure interiore seruo tuo perrumpens 
 meam surditatem et clamans: "O homo, nempe quod scriptura 
 mea dicit, ego dico. et tamen illa temporaliter dicit, uerbo 
 autem meo tempus non accedit, quia aequali mecum aeternitate 
 consistit. sic ea, quae uos per spiritum meum uidetis, 
 ego uideo, sicut ea, quae uos per spiritum meum dicitis, ego 
 dico. atque ita cum uos temporaliter ea uideatis, non ego 
 temporaliter uideo, quemadmodum, cum uos temporaliter ea 
 dicatis, non ego temporaliter dico."

Et andiui, domine deus meus, et elinxi stillam dulcedinis 
 ex tua ueritate et intellexi, quoniam sunt quidam, quibus 
 displicent opera tua, et multa eorum dicunt te fecisse 
 necessitate conpulsum, sicut fabricas caelorum et conpositiones 
 siderum, et hoc non de tuo, sed iam fuisse alibi creata et 
 aliunde, quae tu contraheres et conpaginares atque contexeres, 
 cum de hostibus uictis mundana moenia molireris, ut ea constructione 
 deuincti aduersus te iterum rebellare non possent; 
 alia uero nec fecisse te nec omnino conpegisse, sicut omnes 
 carnes et minutissima quaeque animantia et quidquid radicibus 
 terram tenet, sed hostilem mentem naturamque aliam non 
 abs te conditam tibique contrariam in inferioribus mundi locis 
 ista gignere atque formare. insani dicunt haec, quoniam 
 non per spiritum tuum uident opera tua nec te cognoscunt 
 in eis.

Qui autem per spiritum tuum uident ea, tu uides 
 in eis. ergo cum uident, quia bona sunt, tu uides, quia bona 
 sunt, et quaecumque propter te placent, tu in eis places, et 
 quae per spiritum tuum placent nobis, tibi placent in nobis. 
 quis enim scit hominum quae sunt hominis, nisi spiritus 
 hominis, qui in ipso est? sic et quae dei sunt 
 nemo scit nisi spiritus dei. nos autem, inquit, non 
 spiritum huius mundi accepimus, sed spiritum, qui 
 ex deo est, ut sciamus quae a deo donata sunt nobis. 
 et admoneor, ut dicam: certe nemo scit quae dei, nisi

 

 
 
 
 spiritus dei. quomodo ergo scimus et nos, quae a deo 
 donata sunt nobis? respondetur mihi, quoniam quae per 
 eius spiritum scimus etiam sic nemo scit nisi spiritus 
 dei. sicut enim recte dictum est: non enim uos estis, 
 qui loquimini, eis, qui in dei spiritu loquerentur, sic recte 
 dicitur: "non uos estis, qui scitis" eis, qui in dei spiritu 
 sciunt. nihilo minus igitur recte dicitur: "non uos estis, qui 
 uidetis" eis, qui in spiritu dei uident: ita quidquid in spiritu 
 dei uident quia bonum est, non ipsi, sed deus uidet, quia. 
 bonum est. aliud ergo est, ut putet quisque malum esse 
 quod bonum est, quales supra dicti sunt; aliud, ut quod bonum 
 est uideat homo, quia bonum est, sicut multis tua creatura 
 placet, quia bona est, quibus tamen non tu places in ea; 
 unde frui magis ipsa quam te uolunt: aliud autem, ut, cum 
 aliquid uidet homo quia bonum est, deus in illo uideat, quia 
 bonum est, ut scilicet ille ametur in eo quod fecit, qui non 
 amaretur nisi per spiritum, quem dedit, quoniam caritas 
 dei diffusa est in cordibus nostris per spiritum sanctum, 
 qui datus est nobis, per quem uidemus, quia bonum 
 est, quidquid aliquo modo est: ab illo enim est, qui non 
 aliquo modo est, sed est, est.

Gratias tibi, domine! uidemus caelum et terram, 
 siue corporalem partem superiorem atque inferiorem siue spiritalem 
 corporalemque creaturam, atque in ornatu harum partium, 
 quibus constat uel uniuersa mundi moles uel uniuersa 
 omnino creatura, uidemus lucem factam diuisamque a

 

 
 
 
 tenebris. uidemus firmamentum caeli, siue inter spiritales aquas 
 superiores et corporales inferiores, primarium corpus mundi, 
 siue hoc spatium aeris, quia et hoc uocatur caelum, per quod 
 uagantur uolatilia caeli inter aquas, quae uaporaliter eis superferuntur 
 et serenis etiam noctibus rorant, et has, quae in terris 
 graues fluitant. uidemus congregatarum aquarum speciem 
 per campos maris et aridam terram uel nudatam uel formatam, 
 ut esset uisibilis et conposita herbarumque atque arborum 
 mater. uidemus luminaria fulgere desuper, solem sufficere 
 diei, lunam et stellas consolari noctem atque his omnibus notari 
 et significari tempora. uidemus umidam usquequaque naturam 
 piscibus et beluis et alitibus fecundatam, quod aeris 
 corpulentia, quae uolatus auium portat, aquarum exhalatione 
 concrescit. uidemus terrenis animalibus faciem terrae decorari 
 hominemque ad imaginem et similitudinem tuam cunctis inrationabilibus 
 animantibus ipsa tua imagine ac similitudine, 
 hoc est rationis et intellegentiae uirtute, praeponi, et quemadmodum 
 in eius anima aliud est, quod consulendo dominatur, 
 aliud, quod subditur ut obtemperet, sic uiro factam esse etiam 
 corporaliter feminam, quae haberet quidem in mente rationabilis 
 intellegentiae parem naturam, sexu tamen corporis ita 
 masculino sexui subiceretur, quemadmodum subicitur

 

 
 
 
 appetitus actionis ad concipiendam de ratione mentis recte agendi 
 sollertiam. uidemus haec et singula bona et omnia bona ualde.

Laudant te opera tua, ut amemus te, et amamus 
 te, ut laudent te opera tua. habent initium et finem ex tempore, 
 ortum et occasum, profectum et defectum, speciem et 
 priuationem. habent ergo consequentia mane et uespera partim 
 latenter partim euidenter. de nihilo enim a te, non de 
 te facta sunt, non de aliqua non tua uel quae antea fuerit, 
 sed de concreata, id est simul a te creata materia, quia eius 
 informitatem sine ulla temporis interpositione formasti. nam 
 cum aliud sit caeli et terrae materies, aliud caeli et terrae 
 species, materiem quidem de omnino nihilo, mundi autem speciem 
 de informi materia, simul tamen utrumque fecisti, ut materiam 
 forma nulla morae intercapedine sequeretur.

Inspeximus etiam, propter quorum figurationem 
 ista uel tali ordine fieri uel tali ordine scribi uoluisti, et uidimus, 
 quia bona sunt singula et omnia bona ualde, in uerbo 
 tuo, in unico tuo caelum et terram, caput et corpus ecclesiae, 
 in praedestinatione ante omnia tempora sine mane et uespera. 
 ubi autem coepisti praedestinata temporaliter exequi, ut occulta 
 manifestares et inconposita nostra conponeres — quoniam 
 super nos erant peccata nostra et in profundum tenebrosum 
 abieramus abs te, et spiritus tuus bonus superferebatur 
 ad subueniendum nobis in tempore opportuno – et

 

 

 

 
 
 
 iustificasti inpios et distinxisti eos ab iniquis et solidasti auctoritatem 
 libri tui inter superiores, qui tibi dociles essent, et 
 inferiores, qui eis subderentur, et congregasti societatem infidelium 
 in unam conspirationem, ut apparerent studia fidelium, 
 ut tibi opera misericordiae parerent, distribuentes etiam 
 pauperibus terrenas facultates ad adquirenda caelestia. et inde 
 accendisti quaedam luminaria in firmamento, uerbum uitae 
 habentes sanctos tuos et spiritalibus donis praelata sublimi 
 auctoritate fulgentes; et inde ad imbuendas infideles gentes 
 sacramenta et miracula uisibilia uocesque uerborum secundum 
 firmamentum libri tui, quibus etiam fideles benedicerentur, ex 
 materia corporali produxisti; et deinde fidelium animam uiuam 
 per affectus ordinatos continentiae uigore formasti atque inde 
 tibi soli mentem subditam et nullius auctoritatis humanae ad 
 imitandum indigentem renouasti ad imaginem et similitudinem 
 tuam praestantique intellectui rationabilem actionem tamquam 
 uiro feminam subdidisti omnibusque tuis ministeriis ad per- 
 Sciendos fideles in hac uita necessariis ab eisdem fidelibus 
 ad usus temporales fructuosa in futurum opera praeberi uoluisti. 
 haec omnia uidemus et bona sunt ualde, quoniam 
 tu ea uides in nobis, qui spiritum, quo ea uideremus et in 
 eis te amaremus, dedisti nobis.

Domine deus, pacem da nobis — omnia enim praestitisti 
 nobis — pacem quietis, pacem sabbati, pacem sine 
 uespera. omnis quippe iste ordo pulcherrimus rerum ualde 
 bonarum modis suis peractis transiturus est: et mane quippe 
 in eis factum est et uespera.

Dies autem septimus sine uespera est nec habet 
 occasum, quia sanctificasti eum ad permansionem sempiternam, 
 ut id, quod tu post opera tua bona ualde, quamuis 
 ea quietus feceris, requieuisti septimo die, hoc praeloquatur 
 nobis uox libri tui, quod et nos post opera nostra ideo bona 
 ualde, quia tu nobis ea donasti, sabbato uitae aeternae requiescamus 
 in te.

Etiam tunc enim sic requiesces in nobis, quemadmodum 
 nunc operaris in nobis, et ita erit illa requies tua per 
 nos, quemadmodum sunt ista opera tua per nos. tu autem, 
 domine, semper operaris et semper requiescis nec uides ad 
 tempus nec moueris ad tempus nec quiescis ad tempus, et 
 tamen facis et uisiones temporales et ipsa tempora et quietem 
 ex tempore.

Nos itaque ista quae fecisti uidemus, quia sunt, 
 tu autem quia uides ea, sunt. et nos foris uidimus, quia sunt, 
 et intus, quia bona sunt: tu autem ibi uidisti facta, ubi uidisti 
 facienda. et nos alio tempore moti sumus ad bene faciendum, 
 posteaquam concepit de spiritu tuo cor nostrum; 
 priore autem tempore ad male faciendum mouebamur deserentes 
 te: tu uero, deus une bone, numquam cessasti bene facere. 
 et sunt quaedam bona opera nostra ex munere quidem 
 tuo, sed non sempiterna: post illa nos requieturos in tua grandi 
 sanctificatione speramus. tu autem bonum nullo indigens bono 
 semper quietus es, quoniam tua quies tu ipse es. et hoc intellegere 
 quis hominum dabit homini? quis angelus angelo?

 

 
 
 
 quis angelus homini? a te petatur, in te quaeratur, ad te 
 pulsetur: sic, sic accipitur, sic inuenietur, sic aperietur.

 .