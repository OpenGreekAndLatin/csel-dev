PRAEFATIO. 
 
 Eucherius Verano filio in Christo salutem. 
 
 Formulas spiritalis intellegentiae conponendas tibique mittendas 
 pro studio paternae erga te sollicitudinis existimaui, 
 quibus perceptis in omnia scripta diuina facile se ad intellectum 
 sequax sensus intenderet. nam cum littera occidat, spiritus 
 autem uiuificet, necesse est ad illa spiritalium interiora sermonum 
 spiritu uiuificante penetrari. uniuersam porro scripturam 
 tam ueteris instrumenti quam noui ad intellectum allegoricum 
 esse sumendam admonet nos uel illud, quod in ueteri testamento 
 legimus: aperiam in parabolis os meum, loquar aenigmata 
 antiqua, uel illud, quod in nouo testamento scribitur: 
 haec omnia locutus est Iesus in parabolis ad turbas et 
 sine parabolis non loquebatur eis. nec mirandum quod 
 sermo diuinus prophetarum apostolorumque ore prolatus ab usitato 
 illo hominibus scribendi modo multum recesserit facilia in 
 promptu habens, magna in interioribus suis continens, quia et re 
 uera fuit congruum, ut sacra dei dicta a ceteris scriptis sicut 
 merito ita et specie discernerentur, ne illa caelestium arcanorum

 

 

 
 
 
 dignitas passim atque indiscrete cunctis pateret sanctumque 
 canibus et margaritas porcis exponeret, ut uere illius 
 columbae deargentatae modum, cuius posteriora specie auri 
 splendentis inradiant, ita scripturae diuinae prima quaeque argento 
 fulgerent, auro occultiora rutilarent. recte itaque procuratum 
 est, ut illa eloquiorum castitas a promiscuis cunctorum oculis 
 abdito suo quasi quodam uelamine pudicitiae contegeretur; 
 ac diuina optime dispensatione prouisum est, ut scripta ipsa 
 ita tegerentur caelestibus obumbrata mysteriis, sicut secreto 
 suo ipsa diuinitas operiebatur. igitur cum in libris sanctis 
 oculi domini, uterus domini, pedes, arma etiam domini scripta 
 reperiantur longeque absit a catholica ecclesiarum fide deum 
 corpore determinari, qui sit inuisibilis inconprehensibilis incommutabilis 
 infinitus, requirendum est, qualiter ista per spiritum 
 sanctum figurali expositione reserentur. hic enim inueniuntur 
 illa dominici interiora templi, hic illa sancta sanctorum. corpus 
 ergo scripturae sacrae, sicut traditur, in littera est, anima in 
 morali sensu, qui tropicus dicitur, spiritus in superiore 
 intellectu, qui anagoge appellatur. quam triplicem scripturarum 
 regulam conuenienter obseruat confessio trinitatis sanctificans 
 nos per omnia, ut integer spiritus noster et anima et 
 corpus sine querella in aduentum domini dei nostrilesu 
 Christi iudiciumque seruetur. sapientia mundi huius philosophiam 
 suam in tres partes diuisit: physicam ethicam logicam,

 

 
 
 
 id est naturalem moralem rationalem, sed naturalem illam 
 pertinentem ad causas naturae, quae uniuersa contineat. moralem 
 uero, quae respiciat ad mores, rationalem autem, quae 
 de sublimioribus disputans deum omnium patrem esse confirmet. 
 quam tripertitam doctrinae distributionem non adeo 
 abhorret illa nostrorum in disputatione distinctio, qua docti 
 quique hanc caelestem scripturarum philosophiam secundum 
 historiam secundum tropologiam secundum anagogen disserendam 
 putant. quapropter historia ueritatem nobis factorum ac 
 fidem relationis inculcat, tropologia ad uitae emendationem 
 mysticos intellectus refert, anagoge ad sacratiora caelestium 
 figurarum secreta perducit. sunt etiam qui allegoriam in hoc 
 scientiae genere quarto in loco adiciendam putent, quam 
 gestorum narratione futurorum umbram praetulisse confirment. 
 haec uero ipsa ut subiectis plenius manifestentur exemplis, 
 caelum est secundum historiam hoc quod intuemur, secundum 
 tropologiam uita caelestis; aquae secundum allegoriam baptismus, 
 secundum anagogen angeli, unde est illud: et aquae quae 
 super caelos sunt laudent nomen domini. omnis autem 
 disciplina nostrae religionis ex illo duplici scientiae fonte manauit, 
 cuius primam practicen secundam theoreticen uocauerunt, id 
 est actualem et contemplatiuam; unam, quae actualem uitam 
 morum emendatione consummet, aliam, quae in contemplatione 
 caelestium et diuinarum scripturarum disputatione uersetur.

 

 
 
 
 ergo actualis scientia in diuersa studia diffunditur, contemplatiua 
 autem in duas deriuatur partes, id est in historica 
 disputatione et spiritalis intellegentiae interpretatione consistit. 
 sed his nunc remotis formulas intellegentiae spiritalis quas 
 spopondimus proponamus currentes per singulorum nominum 
 figuras, quibus ista in illo diuinae lectionis inserta textu 
 accipi solent. oremus itaque dominum, ut reuelet condensa 
 scripturarum suarum et proferamus, quo modo secretiore 
 intellectu sentiendum sit:

I. DE HIS QVAE APPELLANTUR MEMBRA DOMINI UEL QVAE DE EO SIGNIFICANTUR. 
 Oculi domini intelleguntur inspectio diuina; in psalmo: 
 oculi domini super iustos. 
 
 Aures domini cum exaudire dignatur; in psalmo: et aures 
 eius in preces eorum. 
 
 Os domini sermo ad homines; in propheta: os domini 
 locutum est. 
 
 Uerbum domini filius; in psalmo: eructauit cor meum 
 uerbum bonum. 
 
 
 Bracchium domini filius, per quem omnia operatus est; in 
 propheta: bracchium domini cui reuelatum est. 
 
 Dextera domini idem quod supra; in psalmo: dextera 
 domini fecit uirtutem. 
 
 Uterus domini secretum, ex quo filium protulit; in psalmo: 
 ex utero ante luciferum genui te. 
 
 Pedes domini stabilitas aeternitatis; in psalmo: et caligo 
 sub pedibus eius. 
 
 Uestigia domini operum secretorum signa; in psalmo: et 
 uestigia tua non cognoscentur.

 

 
 
 
 
 
 Gressus domini aduentus uel uisitatio domini; in psalmo: 
 uisi sunt gressus tui, deus. 
 
 Arma domini adiutoria eius in sanctos; in psalmo: adprehende 
 arma et scutum. 
 
 Scutum protectio dei; in psalmo: domine, ut scuto 
 bonae uoluntatis tuae coronasti nos. 
 
 Framea ultio diuina; in psalmo: effunde frameam et 
 conclude in impios.,
 
 Arcus intentio conminationis diuinae; in psalmo: arcum 
 suum tetendit et parauit illum. 
 
 
 Sagittae praecepta diuina uel apostoli; in psalmo: misit 
 sagittas suas et dissipauit eos. 
 
 Gladius uindicta uel sermo domini; in apostolo: uiuus 
 est enim sermo dei et efficax et penetrabilior omni\' 
 gladio ancipiti. 
 
 
 Romphea idem quod supra. 
 
 Tuba dei uox manifesta domini; in apostolo: in iussu et 
 uoce archangeli et in tuba dei. 
 
 Currus dei sedes dei uel quadriformitas euangeliorum; in 
 psalmo: currus dei decem milibus multiplex. 
 
 
 Uirga dei regni significatio uel correptio disciplinae; in 
 psalmo: uirga aequi tatis, uirga regni tui. 
 
 Baculum dei sustentatio consolationis dei; in psalmo: 
 uirga tua et baculum tuum ipsa me consolata sunt.

 

 
 
 
 
 Carbones ignis caritatis aut exemplorum aut paenitentiae; 
 in psalmo: cum carbonibus desolatoriis. 
 
 Fumus initia conpunctionis futurae uel ipsius conminationis 
 dei; in psalmo: ascendit fumus in ira eius. item in aliam 
 partem sicut fumus oculis noxius, id est uanitas. 
 
 
 Ignis spiritus sanctus; in Actibus apostolorum: et apparuerunt 
 illis dispertitae linguae tamquam ignis seditque 
 super singulos eorum et repleti sunt omnes 
 spiritu sancto.

II. DE SUPERNIS CREATURIS. 
 Caeli apostoli siue sancti, ideo quod dominus habitet in 
 eis; in psalmo: caeli enarrant gloriam dei.,
 
 Nubes prophetae siue sancti, quia pluant uerbum domini; 
 in Esaia: mandabo nubibus desuper ne pluant. 
 
 Tonitrua uoces euangelii, eo quod de caelo intonent; in 
 psalmo: uox tonitrui in rota. 
 
 Coruscationes splendores euangelii; in psalmo: inluxerunt 
 coruscationes tuae orbi terrae.,
 
 Fulgura uirtutes uel uerba Iesu Christi; in psalmo: et 
 fulgura multiplicauit et conturbauit eos. 
 
 
 Throni angeli uel sancti uel ipsa regnandi potestas; in 
 psalmo: thronus tuus deus in saeculum saeculi; item

 

 
 
 
 in aliam partem de diabolo: ponam thronum meum ad 
 aquilonem. 
 
 Sedes idem quod supra, angeli uel sancti, quod in his 
 dominus sedeat; in psalmo: deus sedet super sedem 
 sanctam suam. 
 
 
 Sol dominus Iesus Christus, quia fulgeat terris; in Salamone: 
 ergo sol iustitiae non luxit nobis. 
 
 Luna ecclesia, eo quod in hac mundi nocte resplendeat; 
 in psalmo: fecit lunam in tempora. 
 
 Stellae sancti siue docti; in Daniele: docti tamquam 
 stellae fulgebunt; interdum et angeli. 
 
 Nebula uelamentum mysteriorum dei; in propheta: et 
 nebulae puluis pedum eius. 
 
 Caligo diuinorum secretorum operimentum; in psalmo: et 
 caligo sub pedibus eius. 
 
 
 Abyssus profunditas scripturarum; in psalmo: abyssus 
 abyssum inuocat. 
 
 Ros uerbum domini, ideo quod madefaciat hominum terram: 
 in psalmo: sicut ros Hermon qui descendit super 
 montem Sion. 
 
 
 Pluuia praecepta uel mandata domini, eo quod terram, id 
 est homines, inriget; in psalmo: pluuiam uoluntariam 
 segregabis deus hereditati tuae. 
 
 Niues pro candore iustitiae maxime; in psalmo: lauabis 
 me et super niuem dealbabor.

 

 
 
 
 
 
 Grando conminationes domini, quibus contumaces euerberet; 
 in psalmo: grando et carbones ignis. item in aliam 
 partem: et occidit in grandine uineas eorum. 
 
 Pruina abstinentia, eo quod per hanc frigescat calor corporis; 
 in psalmo: factus sum sicut uter in pruina. 
 
 
 Tempestas persecutionum uel tribulationum impetus; in 
 psalmo: qui saluum me fecit a pusillo animo et tempestate. 
 
 Glacies durities peccatorum; in Salamone: et sicut in 
 sereno glacies ita soluentur peccata tua. 
 
 
 . Uenti animae sanctorum; in psalmo: uolauit super pinnas 
 uentorum. item in malam partem in Matthaeo: et 
 flauerunt uenti. 
 
 Aquilo diabolus uel homines infideles aut mali; in pro- pheta: 
 ab aquilone exardescent mala super terram. 
 
 
 Dexter idem quod supra; in Salamone: aquilo durus est 
 uentus. nomine autem dexter uocatur, eo quod diabolus 
 nomen sibi dextri praesumat tamquam boni, siue quod occidentem, 
 id est peccatum, respicientibus dexter fiat. 
 Auster calor fidei; in psalmo: sicut torrens in austro. 
 
 
 Aer inanitatis enuntiatio; in apostolo: sic pugno non 
 quasi aerem uerberans, id est: non inania consectans. 
 
 Tempora oportuna distributio uoluntatis diuinae; in psalmo: 
 fecit lunam in tempora.

 

 
 
 
 
 Uer uitae renouatio uel per baptismum uel per resurrectionem; 
 in psalmo: aestatem et uer tu fecisti ea. 
 
 Aestas uenturae iucunditatis praefiguratio; in psalmo idem 
 quod supra. 
 
 Hiemps persecutio uel tribulatio; in euangelio: ut non 
 fiat fuga uestra hieme uel sabbato. 
 
 Anni aliquando pro aeternitate accipiuntur ut ibi: anni 
 tui non deficient, interdum et pro breuitate uitae, ut hic: 
 anni nostri tamquam aranea meditabuntur. 
 
 Dies et nox iustitia et iniquitas, fides et infidelitas, prospera 
 et aduersa; in psalmo: in die mandauit dominus 
 misericordiam suam et nocte declarauit. 
 
 Lumen et tenebrae ita maxime accipiuntur ut dies et nox; 
 in epistula Iohannis: qui diligit fratrem suum, in lumine 
 manet, qui autem odit fratrem suum, in tenebris est. 
 
 
 Umbra protectio diuina; in psalmo: sub umbra alarum 
 tuarum protege me. 
 
 Hora quingenti, ut putant quidam, anni, si quando dies 
 pro toto mundi istius saeculo accipitur; in epistula Iohannis: 
 filioli, nouissima hora est. 
 
 
 Oriens saluator maxime; in Luca: uisitauit nos oriens 
 ex alto; et in Zaccharia: ecce uir oriens nomen eius.

 

 
 
 
 
 Occidens uitae melioris defectus; in propheta: occidet 
 uobis sol meridie. 
 
 Mane lux actuum bonorum uel baptismum uel resurrectio; 
 in psalmo: mane adstabo tibi et uidebo te. 
 
 Meridies plena doctrinarum factorumque claritas; in Salamone: 
 ubi cubas in meridie? et in malam partem in 
 psalmo: a daemonio meridiano id est manifesto. 
 
 Uespere finis uitae uel saeculi uel poena; in psalmo: ad 
 uesperum demorabitur fletus et ad matutinum laetitia:

III. DE TERRENIS. 
 Terra homo ipse; in euangelio: aliud cecidit in terram 
 bonam. item in malam partem de peccatore: terram edes 
 omnibus diebus uitae tuae. 
 
 Arida infructuosi hominis caro; in Ecclesiastico: cooperire 
 aridam malitia et dolositate. 
 
 
 .Puluis peccatores uel carnis uanitas; in psalmo: sicut 
 puluis, quem proicit uentus. 
 
 Lutum peccatorum glutinum; in psalmo: eripe me de 
 luto, ut non infigar; item in aliam partem in Iohanne: 
 lutum fecit et liniuit oculos meos. 
 
 
 Montes dominus ecclesia apostoli siue sancti a celsitudine 
 uirtutum; in psalmo: qui descendit super montem Sion.

 

 
 
 
 item in aliam partem in propheta: ne quando offendant 
 pedes uestri ad montes caligosos, id est hereticos. 
 
 Colles, sancti sed minoris meriti; in psalmo: montes et 
 omnes colles. item in malam partem in euangelio: omnis 
 collis et mons humiliabitur. 
 
 
 Valles contritione cordis humiles; in psalmo: et conualles 
 abundabunt frumento. et in malam partem propheta: 
 uallem filiorum Ennom. 
 
 Petra Christus a firmitate; in apostolo: petra autem 
 erat Christus. 
 
 
 Lapides interdum Christus aut sancti; in psalmo: lapis 
 quem reprobauerunt aedificantes. item in aliam partem: 
 potens est deus de lapidibus istis suscitare filios 
 Abrahae. 
 
 Ager hic mundus; in euangelio: ager est hic mundus. 
 
 
 Campi sancti siue scripturae diuinae, eo quod pastum 
 animarum praebeant; in psalmo: et campi tui replebuntur 
 ubertate. item in malam partem: in campo Taneos.\'
 
 Pascua refectio spiritalis; in psalmo: in loco pascui 
 ibi me conlocauit. 
 
 
 Cultura sancti, qui excoluntur in deum; apostolus: dei 
 agricultura estis.

 

 
 
 
 
 Agricola deus, in euangelio dominus: ego sum uitis uera 
 et pater meus agricola est. 
 
 Sulci corda sanctorum; in psalmo: sulcos eius inebrians. 
 
 Semen diuina praedicatio; in euangelio: exiit qui seminat 
 seminare semen suum. 
 
 
 Messis ubertas uel copia fidelium; in euangelio: leuate 
 oculos uestros et uidete regiones quia albae sunt 
 iam ad messem; et aliter: messis consummatio saeculi 
 sicut messores angeli. 
 Manipuli fructus iustitiae; in psalmo: portantes manipulos 
 suos. 
 
 Stipula aridi ad fidem uel inanes; in apostolo: ligna 
 faenum stipula, et in propheta: heu mihi quia factus 
 sum sicut qui colligit stipulam in messe, hoc est: 
 nullos boni operis fructus inueni. 
 
 
 Area ecclesia; in euangelio: et permundabit aream 
 suam. 
 
 Uentilabrum examen iustitiae dei; in euangelio: cuius 
 uentilabrum in manu sua. 
 
 Triticum sancti uel electi dei; in euangelio: et congregabit 
 triticum suum in horeum. 
 
 Hordeum legis littera; in euangelio: est puer unus hic, 
 qui habet quinque panes hordiacios.

 

 
 
 
 
 Paleae peccatores; in euangelio: paleas. autem conburet 
 igni inextinguibili; et Hieremias: quid paleis ad triticum 
 dicit dominus? 
 
 Zizania scandala uel male uiuentes; in euangelio: uenit 
 inimicus eius et superseminauit zizania in medio 
 tritici. 
 
 Uinea ecclesia uel populus Israhel; in psalmo; uineam 
 de Aegypto transtulisti. item in malam partem: ex uinea 
 enim Sodomorum uitis eorum. 
 
 Uitis Christus; in euangelio: ego sum uitis uera. item 
 in aliam partem ut supra in cantico deuteronomii: ex uinea 
 Sodomorum uitis eorum. 
 
 Palmites apostoli uel sancti; in euangelio: ego sum uitis, 
 uos palmites. et in malam partem in cantico deuteronomii: 
 \'et palmes eorum ex Gomorra. 
 
 
 Uuae fructus iustitiae; in cantico Esaiae: exspectaui ut 
 faceret uuam. item in malam partem in deuteronomio: una 
 eorum uua fellis. 
 
 Botrus ecclesia siue corpus domini; in numeris: eo quod 
 botrum inde portassent filii Israhel. 
 
 
 Uindemia consummatio saeculi uel uindicta in populum; 
 in psalmo: uindemiant eam omnes qui praetergrediuntur 
 uiam. et Iohel: mittite falces et uineam uineam 
 terrae, quia maturae sunt uuae eius.

 

 
 
 
 
 Torcular altare ab eo, quod ibi oblationes tamquam fructus 
 conferantur; in cantico Esaiae: et torcular fodi in ea. et 
 aliter torcular tribulationum pressura, in qua fideles probantur; 
 in titulo psalmi: in finem pro torcularibus. 
 
 Faenum caro uel uana gloria; in propheta: omnis caro 
 faenum et omnis gloria eius ut flos faeni. 
 
 Herbae iucunditas quaedam proficientis animae; in Genesi: 
 producat terra herbam uirentem. item in malam partem: 
 mane sicut herba transeat. 
 
 Flores Christus uel specimen iustitiae; in psalmo: iustus 
 ut palma florebit. 
 
 Lilium Christus uel angeli a candore iustitiae; in Salamone: 
 ego flos campi et lilium conuallium. 
 
 Rosae martyres a rubore sanguinis; in Salamone: sicut 
 rosa germinat super uuida fluenta. 
 
 
 Uiolae confessores ob similitudinem liuidorum corporum; 
 in cantico canticorum: flores in terra uisi sunt. 
 
 Siluae gentes; in psalmo: inuenimus eam in campis 
 siluae. de his siluis egressi sunt duo ursi reges Romanorum 
 ad praeceptum figurati Helisaei et post XLII annos ascensionis 
 eius ad caelos Iudaeos pueros comederunt.

 

 

 

 
 
 
 
 Condensa opaca uel contecta scripturae diuinae; in psalmo: 
 et reuelauit condensa. 
 
 Ligna peccatores igni deputandi; in Ecclesiaste: qui 
 scindit ligna, periclitabitur in eis. item in bonam 
 partem: et erit tamquam lignum quod plantatum est. 
 
 
 Radix origo; in apostolo: quod si radix sancta et rami. 
 et in malam partem in psalmo: et radicem tuam de terra 
 uiuentium. 
 
 Arbor homo a fructu operum; in euangelio: aut facite 
 arborem bonam et fructum eius bonum. et in malam 
 partem: aut facite arborem malam et fructum eius 
 malum. quidam in hoc testimonio arborem hanc uoluntatem 
 hominis magis quam ipsum hominem accipiendam putant. 
 
 Ramus successio; in apostolo: quod si radix sancta et 
 rami. item in malam partem in Daniele: praecidite ramos 
 eius. 
 
 Folium sermo doctrinae; in psalmo: et folium eius non 
 defluet. et aliter folium uestitus et decor cum protectione 
 diuinae gratiae. 
 
 .Poma sanctorum in uirtutibus fructus: in cantico canticorum: 
 et manducet fructum pomorum suorum. 
 
 Palma perfectio uel uictoria; in psalmo: iustus ut palma 
 florebit.

 

 
 
 
 
 Caedri excelsioris potentiae uiri; in psalmo: ut caedri 
 Libani multiplicabuntur. et in malam partem in psalmo: 
 et confringet dominus caedros Libani. 
 
 Olea sanctus misericordiae abundans fructibus; in psalmo: 
 ego autem sicut oliua fructifera. 
 
 
 Oleaster homo sine fructu uel gentilis; in apostolo: si 
 autem tu ex naturali excisus es oleastro. 
 
 Ficus synagoga interdum; in euangelio: et arefacta est 
 continuo ficulnea. et in Habacuc: ficus non adferet 
 fructum. 
 
 
 Malogranata ecclesia de multis gentibus siue diuersas 
 gratias habens; in canticis canticorum: emissiones tuae 
 paradisus malogranatorum cum fructu pomorum. 
 
 Harundo peccator uel fragilis in fide; in euangelio: 
 harundinem quassatam non confringet. item harundo 
 infirmum auxilium; in propheta: quid confides in baculo 
 isto harundineo aegyptio? cui si quis incubuerit, conquassabitur 
 et perforabit manum eius. 
 
 Rubus ut quidam opinantur, sanctae Mariae uirginis praefiguratio, 
 eo quod quasi de humani corporis rubo saluatorem

 

 

 
 
 
 tamquam rosam emiserit, aut quod uim diuini fulgoris sine 
 sui absumptione pertulerit; in Exodo: apparuitque ei 
 dominus in flamma ignis de medio rubi et uidebat 
 quod rubus arderet et non conbureretur. 
 
 Spinae interdum noxiae diuitiarum curae animum suffocantes; 
 in euangelio: aliud cecidit in spinas. 
 
 Tribuli aculei uitiorum uel temptationum; in genesi: 
 spinas et tribulos generauit tibi. 
 
 Fontes baptismum; in psalmo: sicut ceruus desiderat 
 ad fontes aquarum. 
 
 
 Aqua populi uel temptationes; in psalmo: forsitam ut 
 aqua absorbuisset nos. item in bonam partem in Hieremia: 
 me dereliquerunt fontem aquae uiuae. et in propheta: 
 qui sititis, ite ad aquam, id est ad doctrinam. 
 
 Torrens persecutionis incursus; in psalmo: de torrente 
 in uia bibet. et in bonam partem: et torrentem uoluntatis 
 tuae potum dabis eis. 
 
 Flumina infidelium populi; in psalmo: super flumina 
 Babyllonis. item in bonam partem: flumina de uentre 
 eius fluent aquae uiuae, id est gratiae spiritalis.

 

 
 
 
 
 
 Lacus infernum; in psalmo: posuerunt me in lacu 
 inferiore, id est in illo inferni loco, in quo peccatores soli 
 poenali custodia detinentur. 
 
 Mare saeculum siue populi; in psalmo: hoc mare magnum 
 et spatiosum. 
 
 
 Pisces sancti; in euangelio; et traxerunt plenum rete 
 piscibus magnis. item in malam partem: malos autem 
 foras miserunt. 
 
 Fluctus temptationes; in psalmo: omnia excelsa tua et 
 fluctus tui super me transierunt. 
 
 
 Unda idem quod supra; in cantico: gelauerunt undae 
 in medio mari. 
 
 . Insulae uel animae uel ecclesiae dei, quae diuersis temptationum 
 tunduntur fluctibus; in psalmo: laetentur insulae 
 multae. 
 
 
 Litus finis saeculi; in euangelio: et secus litus sedentes 
 elegerunt bonos in uasa. 
 
 Harena maris innumerae gentium multitudines; in Genesi: 
 et multplicabo semen tuum sicut stellas caeli et ut 
 harenam, quae est ad oram maris.

IIII. DE ANIMANTIBUS. 
 Aues sancti, quod ad superiora corde euolent; in euangelio: 
 et fecit ramos magnos ita ut possent sub umbra eius 
 aues caeli habitare. 
 
 Uolatus sanctorum excessus in deo uel in scripturis intellectus; 
 in psalmo: et uolabo et requiescam. 
 
 Alae duo testamenta; in Ezechiele: unumquodque duabus 
 alis uelabat corpus suum. 
 
 Pinnae scripturae; in psalmo: pinnae columbae deargentatae. 
 
 
 
 Nidus ecclesia aut requies excelsa sanctis; in psalmo: et 
 turtur nidum sibi ubi reponat pullos suos. et aliter 
 nidus bona conscientia, in qua bonarum cogitationum fetus 
 fouentur atque in opera pariuntur, ut postea filii appellentur; 
 in psalmo: filii tui sicut nouella oliuarum in circuitu 
 mensae tuae. 
 
 Pulli sancti; in psalmo ut supra. et in malam partem in 
 Salamone: et pulli aquilarum deuorent eum. 
 
 Aquilae sancti; in euangelio: ubi fuerit corpus, illuc 
 congregabuntur aquilae. et in malam partem: pulli aquilarum 
 deuorent eum.- 
 Struthio hereticus uel philosophus, quod quasi cum pinnis

 

 
 
 
 sapientiae tamen non euolat; in Esaia: et erit cubile draconum 
 et pascua struthionum. 
 
 Pelecanus dominus Christus in passione aut uir sanctus 
 solitudini deditus; in psalmo: similis factus sum pelecano 
 solitudinis. 
 
 
 Coruus nigredo peccatoris uel daemonis; in Salamone: 
 effodiant eum corui de conuallibus. item in bonam partem 
 in cantico canticorum de sponso: crines eius ut abietes, 
 nigri sicut corui. 
 
 Perdix diabolus; in propheta: clamauit perdix, congregauit 
 quae non peperit. 
 
 Columba spiritus sanctus; in euangelio: et uidi spiritum 
 dei descendentem sicut columbam. item in aliam partem: 
 in Ephraim columba sine sensu non habens cor. 
 
 Turtur spiritus sanctus aut uir sanctus aut intellegentia 
 spiritalis; in canticis canticorum: uox turturis in terra 
 nostra audita est. sed tunc columba spiritus sanctus 
 dicitur, quando scripturae sacrae manifesta dissertio est; tunc 
 uero turtur spiritus sanctus intellegitur, cum scripturae altis 
 atque obscuris mysteriis eleuantur. 
 
 
 Miluus significat, ut puto, rapacem uel elatum; in psalmo 
 secundum Hebraeum: milui abies domus est.

 

 
 
 
 
 Accipiter interdum sanctus, ut puto, rapiens regnum dei; 
 in Iob: numquid in sapientia tua plumescit accipiter? 
 
 Nycticorax Christus uel uir sanctus infidelibus despicabilis; 
 in psalmo: factus sum sicut nycticorax in domicilio. 
 
 Passer nonnumquam dominus aut uir sanctus; in psalmo: 
 etenim passer inuenit sibi domum. est et aliter passer, 
 de quo dicitur ad sanctum: transmigra in montem sicut 
 passer. 
 
 Gallus dominus, ut puto, aut sanctus; in Salamone: et 
 gallus ambulans inter gallinas laetus. et in Iob: quis 
 dedit gallo intellegentiam, et in alteram partem: et 
 asportari te faciam sicut asportatur gallus gallinacius. 
 
 Gallina sapientia siue ecclesia siue anima; in euangelio: 
 sicut gallina congregat pullos suos sub alis suis. 
 
 
 Uespertiliones idolorum monstra tenebris dedita; in propheta: 
 ut adoretis talpas et uespertiliones. 
 
 Scarabeus in propheta: et scarabeus de ligno clamabit, 
 ut putant quidam, de domino. 
 
 Lucustae populi; in euangelio: esca autem eius erat 
 lucustae. 
 
 Apes forma uirginitatis siue sapientiae; in Salamone: 
 uade ad apem et disce quam operatrix sit; et in malam 
 partem in propheta: et api quae est in Assur. 
 
 Musca diabolus; in Salamone: muscae moriturae exterminant 
 oleum suauitatis.

 

 
 
 
 
 Bestiae diabolus uel omnes feri; in psalmo: ne tradas 
 bestiis animas confitentes tibi. 
 
 Leo dominus: uicit leo de tribu Iuda; item in aliam 
 partem: ne quando rapiat ut leo animam meam. 
 
 Pardus diabolus uel peccator moribus uarius; in propheta: 
 sicut Aethiops non mutabit pellem et pardus uarietatem. 
 
 Elephans peccator inmanis; in regnorum: et adducebant 
 ad Salamonem simias et elephantos. 
 
 Ursus diabolus aut duces saeui; in regnorum: et egressi 
 sunt duo ursi et comederunt eos. 
 
 Ceruus Christus uel sancti: sicut ceruus desiderat ad 
 fontes aquarum. 
 
 Lupus diabolus uel heretici; in euangelio: intrinsecus . 
 autem sunt lupi rapaces. item in bonam partem: 
 Beniamin lupus rapax, apostolum Paulum significans. 
 
 Aper diabolus; in psalmo: exterminauit eam aper de 
 silua. 
 
 Tigris feminea interdum arrogantia; in libro Iob secundum 
 Hebraeum: tigris periit eo quod non habuerit praedam. 
 
 
 Rinoceron fortis quique uel in bonam uel in malam 
 partem; in libro lob secundum Hebraeum: numquid uolet 
 rinoceros seruire tibi.

 

 
 
 
 
 Monoceron hoc est unicornis; in psalmo: et dilectus 
 quem ad modum filius unicornium, id est singularis 
 potentiae uel sanctorum, qui teneant unicum dei uerbum. et 
 in aliam partem: et a cornibus unicornium humilitatem 
 meam. unicornes hic superbos uel unum testamentum 
 habentes. 
 
 Onager heremita; in Iob: quis dimittet onagrum liberum? 
 potest et populus ille Iudaeorum onager dici, quia 
 sequitur in eodem libro: et uincula eius quis soluit? 
 uincula utique praeceptorum. 
 
 
 Inuleus Christus aut sanctus propter gratiarum uarietatem; 
 in Salamone: similis esto tu, fratruelis meus, dammulae 
 aut hinulo ceruorum. 
 
 Damma idem quod supra. 
 
 Lepus timens deum; in psalmo: petram refugium leporibus 
 et erinaciis. 
 
 Erinacius idem quod supra; et erinacii gens inualida, qui 
 fecerunt in petris domos sibi. 
 
 Uulpes hereticus uel diabolus uel peccator callidus; in 
 euangelio: ite, dicite uulpi illi. 
 
 
 Animal homo carnalis; in apostolo: animalis autem 
 homo non percipit ea quae sunt spiritus dei.

 

 
 
 
 
 Iumentum intellectu et eloquio carens; in psalmo: ut 
 iumentum factus sum apud te. 
 
 Equus uir sanctus; in Abacuc: qui ascendis super 
 equos tuos; et in malam partem: fallax equus in salutem. 
 Mulus inrationabilis quisque; in psalmo: nolite fieri 
 sicut equus et mulus quibus non est intellectus. 
 
 Asinus corpus humanum uel populus gentilium; in euangelio: 
 et adduxerunt ad Iesum asinam et pullum eius 
 et eum desuper sedere fecerunt. 
 
 Asina corona uel plebs carens dei notitia; in euangelio 
 idem quod supra. 
 
 Camelus diuites rebus saeculi onusti uel moribus distorti; 
 in euangelio: facilius est camelum per foramen acus 
 transire quam diuitem intrare in regna caelorum. 
 Tauri principes populorum; in psalmo; tauri pingues 
 obsederunt me. 
 
 Boues apostoli, qui suscepto iugo Christi euangelii in 
 uomere mundum exarauerint; in psalmo: offeram tibi boues 
 cum hircis. 
 
 Uaccae carnalibus uitiis pleni; in psalmo: inter uaccas 
 populorum.

 

 
 
 
 
 Uitulus, Christus siue sancti: tunc inponent super altare 
 tuum uitulos. et in aliam partem: circumdederunt me 
 uituli multi, hoc est lasciuientes. 
 
 Sues peccatores inmundi; in epistula Petri: et sus lota 
 in uolutabro luti. 
 
 
 Arietes apostoli uel ecclesiarum principes; in psalmo: adferte 
 domino filios arietum. 
 
 Oues populi fideles; in euangelio: oues meae uocem 
 meam audiunt. 
 
 Pecora simpliciores quique, minus praediti rationandi 
 subtilitate; in Salamone: pasce animas pecorum tuorum. 
 
 Hirci peccatores siue gentiles; in Daniele: ecce autem 
 hircus caprarum ueniebat ab occidente super faciem 
 totius terrae. item in bonam partem: offeram tibi boues 
 cum hircis. 
 
 
 Caprae iusti interdum ex gentibus uenientes; in Salamone; 
 capillatura tua sicut grex caprarum, quae reuelatae 
 sunt de Galaad. 
 
 Agni Christus uel apostoli aut sancti; in euangelio: pasce 
 agnos meos. 
 
 
 Haedi peccatores; in euangelio: haedos autem a sinistris 
 Talpae idola uel heretici, qui non uident ueritatem; in 
 Esaia: ut adoretis talpas et uespertiliones.

 

 
 
 
 
 Canis diabolus uel Iudaeus uel gentilis; in psalmo et de 
 manu canis unicam meam. et in aliam partem in Ecclesiaste: 
 melior est canis uiuus leone mortuo. hic leonem 
 diabolum, canem uero gentilem uel hominem peccatorem 
 accipiendum putant, quod ille ad fidem uel paenitentiam possit 
 uenire, ille non ueniat. 
 
 Ranae daemones: in Apocalypsi: et uidi de ore draconis 
 spiritus tres inmundos in modum ranarum, sunt 
 autem spiritus daemoniorum. item ranae heretici, qui 
 in caeno uilissimorum sensuum conmorantes uana garrulitate 
 blaterare non desinant. 
 
 Formica prouidus uel operarius; in Salamone: uade ad 
 formicam, o piger. 
 
 Uermis Christus pro humilitate adsumpti hominis; in 
 psalmo: ego autem sum uermis et non homo. item in 
 aliam partem in Esaia: uermis eorum non morietur, id 
 est, siue ipse uermis siue peccati conscientia. 
 
 Aranea.humana fragilitas; in psalmo: et tabescere fecisti 
 uelut araneam animam eius. 
 
 Serpens diabolus uel maligni homines; in euangelio: 
 serpentes genimina uiperarum. item in alteram partem 
 in euangelio: sicut Moses exaltauit serpentem in deserto. 
 

 
 
 
 
 Draco, diabolus uel apertus persecutor; in psalmo: tu confregisti 
 caput draconis, dedisti eum escam populo 
 Aethiopum. 
 
 Scorpius diabolus uel ministri eius; in euangelio: dedi 
 uobis potestatem calcandi super serpentes et scorpiones. 
 
 Uipera idem quod supra in euangelio: serpentes genimina 
 uiperarum.

V. DE UARIIS NOMINUM APPELLATIONIBUS. 
 Homo aut homo totus aut mens; in Genesi: fecit deus 
 hominem ad imaginem et similitudinem suam. et 
 in malam partem in psalmo: exurge, domine, non confortetur 
 homo, hoc est caro uel diabolus. 
 
 Uir spiritus, id est mens; in apostolo: caput mulieris 
 uir. item uir in malam partem in Genesi: bona facie 
 ualde uirgo, quam uir non cognouerat, id est diabolus, 
 qui plerumque mentem cogitatione corrumpit. 
 
 Mulier anima siue caro humana; in apostolo: caput 
 mulieris uir. 
 
 Uirgo ecclesia uel sanctae animae; in apostolo: des pondi 
 enim uos uni uiro uirginem castam exhibere 
 Christo.

 

 
 
 
 
 Rex dominus; in apostolo: rex regum et dominus 
 dominantium. 
 
 Regina ecclesia; in psalmo: adstitit regina a dextris 
 tuis. et iterum regina anima imperans corpori. 
 
 Pater dominus; in propheta: et ero uobis in patrem 
 et uos eritis mihi in filios et filias, dicit dominus 
 omnipotens.,
 
 Mater ecclesia uel Hierusalem caelestis; in apostolo: illa 
 autem quae sursum est Hierusalem libera est, quae 
 est mater nostra. 
 
 
 Frater Christus uel proximus; in psalmo: narrabo 
 nomen tuum fratribus meis. 
 
 Soror ecclesia, synagogae uel Christo anima; in canticis 
 canticorum: soror mea sponsa. 
 
 Uir et uxor Christus et ecclesia, intellectus spiritalis et 
 historia scripturarum; in apostolo: uiri, diligite uxores 
 uestras sicut et Christus dilexit ecclesiam. 
 
 Sponsus Christus ideo quod a patre ab initio sit promissus; 
 in psalmo: et ipse tamquam sponsus procedens 
 de thalamo suo. 
 
 
 Sponsa ecclesia, quae utique diuinis sponsionibus sit promissa; 
 in cantico canticorum: ueni a Libano, sponsa, 
 ueni a Libano. 
 
 Filius populus credentium; in apostolo: iam non est 
 seruus sed filius; quod si filius, et heres per deum.

 

 
 
 
 
 
 Filia anima fidelis siue ecclesia; in psalmo: audi, filia, 
 et uide. 
 
 Proximi fide propinqui; in Salamone: uenite manducate 
 et bibite et inebriamini proximi. 
 
 Amici concordes in deum; in euangelio: uos amici mei 
 estis. 
 
 Senex consummatae iustitiae; in Genesi: et mortuus 
 Abraham senex et plenus dierum. et in Salamone: 
 cani sunt hominis sensus et aetas senectutis uita 
 inmaculata. et in alteram partem de Salamone: cumque 
 iam senex esset, deprauatum est cor eius. 
 
 Iuuenes alacres in deum; in epistula Iohannis: scribo 
 uobis, iuuenes, quia fortes estis et uerbum dei in 
 uobis manet et uicistis malignum. et in malam 
 partem in regnorum libro de Roboam: derelicto consilio 
 seniorum locutus est secundum consilium iuuenum. 
 
 Paruulus mente humilis et simplex; in euangelio: abscondisti 
 haec a sapientibus et prudentibus et 
 reuelasti ea paruulis; item in alteram partem in 
 apostolo: cum essem paruulus, loquebar ut paruulus. 
 
 Meretrix anima peccatrix, quae relicto caelesti uiro suo,

 

 
 
 
 id est Christo, adulterinos de diabolo iniquitatis fructus concipit; 
 in Hieremia: facies mulieris meretricis facta 
 est tibi. 
 
 Operarii apostoli uel praedicatores euangelii; in euangelio; 
 messis quidem multa, operarii autem pauci. 
 
 
 Pastor dominus: ego sum pastor bonus. item pastor 
 apostolus; in euangelio: pasce oues meas. 
 
 Mercennarii seruientes domino non pro amore tantum diuino 
 sed pro temporali retributione; in euangelio: quanti mercennarii 
 patris mei abundant panibus! 
 
 
 Piscatores apostoli uel doctores; in euangelio: et faciam 
 uos fieri piscatores hominum. 
 
 Medicus Christus uel doctus; in Salamone: mansuetus 
 uir cordis est medicus. et iterum; non egent sani 
 medico sed male habentes. 
 
 
 Diues fidelis abundans spiritalibus bonis; in apostolo: 
 quia diuites facti estis in illo in omni scientia et 
 in omni uerbo. et in malam partem: uae uobis diuitibus 
 in euangelio. 
 Pauper humilis; in euangelio: et erat quidam Lazarus 
 pauper. et iterum: beati pauperes spiritu. in malam 
 partem in psalmo: quia pauperes facti sumus nimis.

 

 

 

 
 
 
 
 Uestitus habens baptismi uel fidei integritatem; in euangelio: 
 et uidit ibi hominem non uestitum ueste 
 nuptiali. 
 
 Nudus carens baptismi uestimento uel diuino adiutorio; 
 in Apocalypsi: tu autem es nudus et miser. et in bonam 
 partem in euangelio: et reiecta, inquit, sindone nudus 
 profugit ab eis, id est nudus terrena facultate. 
 
 Uiui iusti; in psalmo: placebo domino in regione 
 uiuorum. et in alteram partem: et laudaui magis 
 mortuos quam uiuentes, in Ecclesiaste. 
 
 
 Mortui peccatores uel infideles; in euangelio: sine 
 mortui sepeliant mortuos suos. et in bonam partem: 
 beati mortui qui in domino moriuntur. item et: 
 mortui estis et uita uestra abscondita est cum 
 Christo in deo. 
 
 
 Cadauera infidelium corpora; in propheta: et impleam 
 uallem Iosaphat cadaueribus mortuorum. item in 
 aliam partem: posuerunt cadauera seruorum tuorum. 
 
 Sepulchrum corpus peccatoris mortuam uitiis animam 
 intrinsecus retinens; in euangelio: quia similes estis

 

 
 
 
 sepulchris dealbatis, quae foris parent hominibus 
 speciosa, intus uero plena sunt ossibus mortuorum.

VI. DE INTERIORE HOMINE. 
 Interior homo anima rationalis ; in apostolo: in interiore 
 homine habitare Christum per fidem in cordibus 
 uestris. 
 
 Caput eius Christus; in apostolo: caput uiri Christus. 
 Uertex summitas iustitiae; in Salamone: coronam enim 
 gratiarum accipiet tuus ueitex. item in malam partem: 
 uerticem capilli perambulantium in deliciis suis, 
 id est, summa nequitiae. 
 
 Capilli ornatus iustitiae uel sensus; in euangelio: uestri 
 autem et capilli capitis omnes numerati sunt. 
 
 Oculi intellectus fidelis et simplex; in euangelio: uestri 
 autem beati oculi quia uident. et in malam partem in 
 euangelio: si oculus tuus nequam fuerit. 
 
 Aures obaudientia fidelis; in euangelio: et aures uestrae 
 quia audiunt. 
 
 Nares spiraculum fidei bonarumque uirtutum; in lob: et 
 spiritus diuinus in naribus meis. et in malam partem 
 in Iob: de naribus eius procedit fumus, id est 
 diaboli.

 

 

 
 
 
 
 Fauces iudicium intellectus; in libro lob: et fauces 
 meae nonne sapientiam meditantur? et in malam 
 partem: raucae factae sunt fauces meae. 
 
 Os sermo ipse; in psalmo: os iusti meditabitur 
 sapientiam. 
 
 
 Lingua idem quod supra; in psalmo: et lingua eius 
 loquetur iudicium. 
 
 Manus opus; in psalmo: et laui inter innocentes 
 manus meas. 
 
 Dextera opera bona; in euangelio: nesciat sinistra tua 
 quid faciat dextera tua. 
 
 Sinistra opera non bona; in euangelio idem quod supra. 
 Pectus arcanum intellegentiae; in euangelio: discumbebat 
 autem super pectus domini discipulus quem Iesus 
 amabat plurimum. 
 
 
 Uenter capacitas rationis; in Abacuc: uenter meus 
 turbatus est intra me. 
 
 Renes interiora sensus; in psalmo: Insuper et usque 
 ad noctem erudierunt me renes mei. 
 
 Lumbi fortitudo animi; in apostolo: accingite lumbos 
 mentis uestrae. 
 
 Umbilicus appetitus concupiscentiae; in lob: et uirtus

 

 
 
 
 eius super umbilicum uentris, id est. quod feminae 
 genitalia per hoc significet sicut in lumbis uirorum. 
 
 Adeps pinguedo gratiae diuinae in psalmo: sicut adipe 
 et pinguedine repleatur anima mea. item in malam 
 partem adeps crassitudo malitiae; in psalmo: adipem suum 
 concluserunt. 
 
 Ossa firmitas animae; in psalmo: omnia ossa mea 
 dicent: domine, quis similis tibi? et in malam partem 
 in libro Iob: ossa eius uelut fistula aeris. 
 
 Uiscera affectus pietatis et misericordiae; in apostolo: si 
 quid uiscera et miserationes. et in alteram partem in 
 actibus apostolorum de Iuda: et diffusa sunt uiscera 
 eius. 
 
 Pelles signum mortalitatis; in Genesi: et fecit eis 
 pellicias tunicas. 
 
 
 Sanguis operatio carnalis; in psalmo: libera me de sanguinibus 
 deus, deus salutis meae. et item: caro et 
 sanguis regnum dei non possidebunt. 
 
 Caro homo exterior; in apostolo: caro enim concupiscit 
 aduersus spiritum, spiritus autem aduersus carnem. 
 
 Genua confessio humilitatis; in cantico: et nunc flecto 
 genua cordis mei. aliquando uirtus fidei; in propheta:

 

 
 
 
 reliqui mihi septem milia. uirorum. qui non curuauerunt 
 genua Bahal. 
 
 Pedes cursus uitae uel stabilitas mentis uel fidei; in 
 psalmo: stantes erant pedes nostri. et in malam partem 
 in propheta: cur claudicatis utroque pede? et: ueloces 
 pedes eorum ad effundendum sanguinem. 
 
 Calcaneum supplantatio uitiorum; in Genesi: ipse tuum 
 obseruabit caput et tu illius calcaneum. et in 
 malam partem: leuauit contra me calcaneum. 
 
 Gressus profectus operum; in psalmo: perfice gressus 
 meos in semitis tuis. 
 
 Uestigia signa uirtutum; in psalmo: ut non moueantur 
 uestigia mea. et in alteram partem in Salamone: et 
 transiit uita nostra id est impiorum tamquam uestigium 
 nauis. 
 
 
 Stola indumentum baptismi uel fidei; in euangelio: cito 
 proferte stolam primam,

 

 
 
 
 
 Cilicium paenitentiae testimonium; in euangelio: olim in 
 cinere et cilicio paenitentiam egissent. 
 
 Cingulum spiritalis operis accinctus: in psalmo: et praecinxisti 
 me laetitia. 
 
 Calciamenta praeparatio pacis; in apostolo: calciati 
 pedes in praeparatione euangelii pacis. 
 
 Arma interioris hominis in apostolo: induti loricam 
 iustitiae et scutum fidei et galeam salutis et 
 gladium spiritus, quod est uerbum dei.

VII. DE HIS, QVAE IN USU ATQVE IN MEDIO HABENTUR. 
 Panis Christus uel sermo domini; in euangelio: ego sum 
 panis uiuus. 
 
 Uinum idem quod supra; in Salamone: et bibite 
 uinum, quod miscui uobis. 
 
 
 Oleum misericordia uel sanctus spiritus; in psalmo: in 
 oleo sancto meo linui eum. item in aliam partem: 
 oleum autem peccatoris non inpinguet caput 
 meum, id est adulatio. 
 
 Porcina peccata; in psalmo: saturati sunt porcina. 
 
 
 Azymum sine fermento malitiae; in apostolo: in azymis 
 sinceritatis et ueritatis. 
 
 Similago puritas mentis et fortitudo caritatis; in Leuitico: 
 si autem anima offeret munus sacrificium deo, 
 similago sit munus eius.

 

 
 
 
 
 
 Subcinericium humilitatis oblatio; in Genesi: festinanter 
 consperge tres mensuras similaginis et fac subcinericia. 
 
 Lac mentis sinceritas; in epistula Petri: rationale sine 
 dolo lac concupiscite. item in aliam partem: lac uobis 
 potum dedi non escam; nondum enim poteratis. 
 hic lac exiguitas sensus. 
 
 Coagulatum uitiis concretum; in psalmo: coagulatum 
 est sicut lac cor eorum. 
 
 Sal condimentum sapientiae; in euangelio: uos estis 
 sal terrae. 
 
 Mel dulcedo praeceptorum dei; in psalmo: quam dulcia 
 faucibus meis eloquia tua, domine, super mel ori 
 meo. item aliter in Salamone: inueniens mel manduca, 
 quod satis est, ne forte satiatus euomas, id est, 
 altiora te ne quaesieris. 
 
 Fel amaritudo malitiae; in psalmo: dederunt in escam 
 meam fel. 
 
 Acetum asperitas corruptae mentis; in psalmo: et in siti 
 mea potauerunt me aceto. 
 
 
 Pix inquinamentum et nigredo delictorum; in Salamone: 
 qui tangit picem inquinabitur ab ea. 
 
 Sicera confectio quaedam nequitiae; in euangelio: uinum 
 et siceram non bibet.

 

 
 
 
 
 Calix domini passio; in psalmo: calicem salutaris 
 accipiam. 
 
 Merum sinceritas iudicii aut ueritatis uel calor fidei; in 
 psalmo: uini meri plenus est mixto. 
 
 Fex ultimum iudicii; in psalmo: uerumtamen fex eius 
 non est exinanita. 
 
 Cibus sermo uel uoluntas domini; in euangelio: meus 
 cibus est ut faciam uoluntatem eius qui me misit 
 patris. 
 
 Potus idem quod supra; in psalmo: et torrente uoluntatis 
 tuae potabis eos, id est spiritu sancto. item in 
 aliam partem: non est regnum dei esca et potus. 
 
 Promptuaria cordis receptacula; in cantico deuteronomii: 
 et in promptuariis timor. 
 
 Pera uictus sollicitudo; in euangelio: non peram in uia. 
 
 
 Sacculus thesaurizatio in deum; in euangelio: facite 
 uobis sacculos qui non ueterescant. et in aliam 
 partem: sacculum communem possideamus, id est 
 auaritiam. 
 
 Pecunia uerba diuina; in euangelio: oportuit ergo te 
 mittere pecuniam meam nummulariis. 
 
 Uellus populus; in psalmo: et descendet tamquam 
 pluuia in uellus.

 

 
 
 
 
 Linum spiritalis fortitudo uel candor; in Exodo: porro 
 filiis Aaron tunicas lineas parabis. 
 
 Utres uasa humani corporis; in euangelio: uinum nouum 
 in utres nouos mitti debet. 
 
 Farina opus bonum uel scientia; in euangelio: abscondit 
 mulier in farinae sata tria. 
 
 Mola uitae conuersio; in euangelio: duae molentes in 
 mola. possunt et duo testamenta lapides molae significare, 
 per quos labore disserentium triticum ueteris instrumenti in 
 farinam euangelii conuertatur. 
 
 
 Haec igitur nomina cum in textu sacrae lectionis occurrunt 
 ita uel maxime, ut exprimimus, apertioribus accipienda traduntur, 
 licet in diuersas plerumque significationes pro persona 
 uel tempore uel loco exeant atque in figuras locis congruas 
 pro ratione allegoricae interpretationis erumpant. Nam et 
 
 
 Abyssus intellegitur, sicut supra diximus, profunditas 
 scripturarum et item abyssus aquae inmensitas: et rupti 
 sunt fontes abyssi multae. item abyssus ineffabilia 
 iudicia dei: iudicia tua abyssus multa; item abyssus 
 infernus: aut quis descendit in abyssum? id est Christum 
 de mortuis reuocare. item abyssus corda hominum facinoribus 
 tenebrosa: abyssus dixit: non est mecum id est sapientia. 
 
 Ignis, sicut superius memorauimus, accipitur spiritus 
 sanctus. et item ignis caritas circumsepta eius, ignis

 

 
 
 
 flammae eius. ignis tribulatio: igne nos examinasti 
 sicut igne examinatur argentum. ignis ira: et consumam 
 eos in igne irae meae, ait dominus. ignis uoluptas: 
 omnes adulterantes sicut clibanus corda eorum. 
 
 Umbra, ut indicauimus, significatur protectio diuina; item 
 umbra aliquando peccata: sedentes in tenebris et 
 umbra mortis. umbra aliquando poenae; in Iob: ubi 
 umbra mortis et nullus ordo. et quia umbra non longe 
 est ab ea re, cuius est umbra, ita et mors non longe est 
 a poena, quae infert mortem, umbra aliquando est delectatio 
 peccatorum; in Iob de diabolo: sub umbra dormit 
 in secreto calami et locis umentibus, et rursum 
 species alia qua specie unam rem multa significant. 
 
 Duo testamenta eo quod duo hic illi lapides molares 
 possint significare memorauimus, et item duo testamenta duo 
 
 
 Cherubin in Exodo; duo animalia in Abacuc; duae petrae in 
 Exodo et in canticis canticorum, quarum uelamento sponsa 
 et Moses proteguntur; duo montes aenei in Zacharia,\'

 

 
 
 
 de quorum frutectis myrtinis et obscura opacitate egrediuntur 
 quadrigae cum equis rufis nigris albis et uariis. 
 
 Sed has tam multimodas significationes in singulis persequi 
 nominibus non solum laboris inmensi uerum etiam 
 inpossibile arbitrati sumus. nunc ergo ad eum interpretationis 
 modum atque ordinem, quem paululum pro necessitate disputandi 
 interrupimus, reuertamur. 
 
 Cophini apostoli; in euangelio: et tulerunt reliquias 
 duodecim cophinos fragmentorum plenos. item in 
 aliam partem: manus eius in cophino seruierunt, id 
 est in seruitute uel tribulatione, quam Aegyptii intulerunt. 
 
 Cathedra doctrina; in psalmo: et in cathedra seniorum 
 laudent eum. item in malam partem: et in cathedra 
 pestilentiae non sedit, id est in doctrina hereticorum. 
 
 Scabillum humiliatorum subiectio; in psalmo: donec 
 ponam inimicos tuos scabellum pedum tuorum. 
 
 Statera aequitas uel diuinae gubernationis potentia; in 
 Esaia: et librauit in pondere montes et colles in 
 statera. 
 
 Cinis humanae fragilitatis inanitas; in Salamone: quid 
 superbit terra et cinis? 
 
 Olla prosapia; in psalmo: Moab olla spei meae, id

 

 
 
 
 est quod de Ruth Moabitide Christi secundum carnem prosapia 
 descenderit. item in aliam partem olla tribulationis 
 excoctio; in propheta: et uidi ollam succensam et 
 facies eius a facie aquilonis. 
 Lampades animae iustitia fulgentes; in euangelio: et 
 parauerunt lampades suas. 
 
 Lucerna ecclesia uel anima; in euangelio; sint lumbi 
 uestri accincti et lucernae ardentes. aliquotiens 
 lucernae opera bona: sic luceat lumen uestrum, ut 
 uideant opera uestra bona. 
 
 
 Modius corpus humanum uel legis littera uel populus 
 ludaeorum; in euangelio: nemo accendit lucernam et 
 ponit eam sub modio. 
 
 Candelabrum ecclesia uel corpus domini aut sancta scriptura; 
 in propheta: et uidi a dextris altaris candelabra 
 duo ardentia. 
 
 Mensa altare uel refectio spiritalis; in psalmo: parasti 
 in conspectu meo mensam. 
 
 Claues adapertio scientiae spiritalis; in Luca: uae uobis 
 legis peritis, quia tulistis clauem scientiae: ipsi 
 non introistis et eos. qui introibant, prohibuistis. 
 item claues iustitiae misericordiae pietatisque uirtutes; in 
 euangelio: tibi dabo claues regni caelorum. 
 
 Serae repagula aduersus impios diuinorum praeceptorum: 
 quoniam confirmauit seras portarum tuarum.

 

 
 
 
 
 
 Ascia prauorum persecutio; in psalmo: in bipenne et 
 ascia deiecerunt eam. 
 
 Bipennis geminata adflictio; in psalmo idem quod supra. 
 Nauis ecclesia; in euangelio: nauicula multis in 
 medio mari iactabatur fluctibus. Solet et homo 
 nauicula dici, ut nautae cogitationes hominem gubernantes 
 aduertantur. 
 
 Retia praedicatio; in euangelio: et mitte retia in capturam. 
 
 Trabes peccatum grauius; in euangelio: eice primum 
 trabem de oculo tuo. 
 
 Fistuca peccatum leuius; in euangelio: et tum uidebis 
 eicere fistucam de oculo fratris tui. 
 
 Laqueus dolus; in psalmo: laqueos parauerunt pedibus 
 meis. 
 
 
 Funes sors uel hereditas; in psalmo; funes ceciderunt 
 mihi in praeclaris. item funes peccata: uae qui trahitis 
 peccata uelut funem longum. et: funes peccatorum 
 circumplexi sunt me. 
 
 Rota orbis aut uita humana; in psalmo: uox tonitrui 
 in rota. et item: deus meus pone illos ut rotam, id 
 est, uolubiles uel instabiles effice in malitia sua.

 

 
 
 
 
 Spongia caua infidelitas Iudaeorum; in euangelio: illi 
 autem spongiam plenam aceto hyssopo circumponentes 
 obtulerunt ori eius. 
 
 Scalae sanctorum profectus; in Genesi: uiditque in 
 somnis scalam stantem super terram et cacumen 
 illius tangens caelum angelos quoque dei ascendentes 
 et descendentes super eam.. 
 
 Scopae curae superstitionis per uanam gloriam; in euangelio: 
 et ueniens inuenit uacantem, scopis mundatam 
 et ornatam. 
 
 
 Margarita doctrina euangelica uel spes regni caelorum; in 
 euangelio: inuenta autem una pretiosa margarita 
 abiit et uendidit omnia, quae habuit, et emit eam. 
 
 Anulus signaculum fidei; in euangelio: et date anulum 
 in manu eius. item de hoc in psalmo: signatum est 
 super nos lumen uultus tui domine. 
 
 Chlamis laudis ornatus; in Salamone: chlamides fecit 
 uiro suo, id est uestimentum, quod tamquam de duobus 
 testamentis confectum sit. 
 
 Aurum interior scripturarum intellectus; in psalmo: et 
 posteriora dorsi eius in specie auri. 
 
 Argentum eloquia diuina siue intellectus litterae uel

 

 
 
 
 historiae; in psalmo: eloquia domini, eloquia casta, 
 argentum igne examinatum. 
 
 Lapides pretiosi apostoli uel sancti siue ipsa opera uirtutum; 
 in Apocalypsi: fundamenta muri ciuitatis omni 
 lapide pretioso ornata. 
 
 
 Aes uanitas uel inanitas fidei; in apostolo: factus sum 
 uelut aes sonans. item in aliam partem: posuisti ut 
 arcum aereum bracchia mea. hic aereum fortem uel 
 firmum. 
 
 Ferrum tribulatio uel homo ipse; in psalmo: ferrum 
 pertransiit anima eius. 
 
 Plumbum pondera peccatorum; in propheta: et uidi 
 iniquitatem super talentum plumbi. 
 
 Fictile fragilitas carnis; in apostolo: habemus thensaurum 
 hunc in uasis fictilibus.

VIII. DE UARIIS UERBORUM UEL NOMINUM SIGNIFICATIONIBUS. 
 Aedificare bona opera facere uel bene docere; in apostolo: 
 si quis autem aedificat supra fundamentum hoc 
 aurum argentum lapides pretiosos. 
 
 
 Destruere mala opera exercere uel male docere; in Salamone: 
 unus aedificans et unus destruens.

 

 
 
 
 
 Mundare uitiis expurgare; in euangelio: tetigit eum 
 Iesus dicens: uolo mundare, et confestim mundata 
 est lepra eius. 
 
 Stare fide consistere; in apostolo: state in fide. 
 Ambulare ad dominum tendere; in psalmo: et am b ambulabam 
 in latitudinem. 
 
 Sedere in deum humiliter resumere; in euangelio: uos 
 autem sedete in ciuitate. 
 
 Iacere aut uitiis aut temptationibus succumbere; in euangelio: 
 et inuenit eam iacentem in lecto. 
 
 
 Currere in operibus bonis properare; in apostolo: sic 
 currite ut conprehendatis. 
 
 Uigilare custodiam cordis adhibere uel in deum resurgere; 
 in psalmo: a uigilia matutina usque ad noctem. 
 
 Dormire transitu apud Christum requiescere; in psalmo: 
 numquid qui dormit non adiciet ut resurgat? et 
 aliter dormire peccatorum sopore torpescere; in apostolo: 
 surge qui dormis. 
 
 Ascensus profectus in deum; in psalmo: ascensus in corde 
 eius. 
 
 
 Descensus defectus a deo; in euangelio: homo quidam 
 descendebat ab Hierusalem in Hiericho.

 

 

 

 
 
 
 
 Uia Christus; in euangelio: ego sum uia et ueritas 
 et uita; et aliter uia uita hominis; in psalmo: uias meas 
 enuntiaui et exaudisti me. 
 
 Spatiosa uitiorum inlecebris dilatata; in \'euangelio: lata 
 porta et spatiosa uia quae ducit ad perditionem. 
 
 
 Arta districta uel tribulationibus pressa; in euangelio: 
 quam angusta porta et arta uia quae ducit ad 
 uitam. 
 
 Directa praeceptis dei ordinata; in Esaia: rectas facite 
 semitas eius. 
 
 
 Praua a dei praeceptis deuia; in Esaia: et erunt praua 
 in directa et aspera in uias planas. 
 
 Plana oboedientia praeceptorum exaequata; in Esaia idem 
 quod supra. 
 
 Aspera inoboedientiae asperitate horrida; in Esaia idem 
 quod supra. 
 
 A dextris a parte iustitiae; in euangelio: statuit oues 
 quidem a dextris suis, haedos autem a sinistris. 
 
 A sinistris a parte iniustitiae; in euangelio idem quod supra. 
 
 Fouea dolus uel lapsus in mortem; in psalmo: foderunt 
 ante faciem meam foueam. 
 
 Puteus diabolus uel infernum; in psalmo: neque urgeat 
 super me puteus os suum. et in bonam partem in 
 Genesi: ad puteum iuramenti, id est aquam fidei.

 

 
 
 
 
 Sanitas mentis integritas; in psalmo: clamaili ad te, 
 sanasti me. 
 
 Languor uitiorum morbus; in psalmo: qui sanat omnes 
 languores tuos. 
 
 Lepra peccatorum contaminatio; in euangelio: et confestim 
 mundata est lepra eius.

VIIII. DE HIERUSALEM UEL ADUERSIS EIUS. 
 Hierusalem ecclesia uel anima; in psalmo: lauda Hierusalem 
 dominum. et notandum, quod quaecumque in 
 ecclesiam generaliter conueniunt haec et ad animam referri 
 possunt. 
 
 Sion idem quod supra; in psalmo: lauda deum tuum 
 Sion. 
 
 Filii Sion filii ecclesiae; in psalmo: et filii Sion exultent 
 super rege suo. 
 
 
 Filiae Hierusalem idem quod supra. 
 
 Tabernaculum corpus domini uel ecclesia; in psalmo: in 
 sole posuit tabernaculum suum. 
 
 Arca caro dominica uel corda sanctorum deo plena; in 
 psalmo: tu et arca sanctificationis tuae. item area 
 ecclesia intra quam saluanda claudantur; in Genesi: remansit 
 autem solus Noe et qui cum eo erant in arca. 
 
 Tabulae lapideae duae, ut puto, propter testamenta duo uel 
 propter duo praecepta dilectionis dei et proximi; in Exodo: 
 et dixit dominus ad Mosen : excide tibi duas tabulas.

 

 

 
 
 
 
 
 Lex praecepta diuina; in psalmo: lex domini inmaculata. 
 
 Chirographum conscriptio hominis peccatoris cum diabolo 
 per manum iniquitatis: in apostolo: chirographumpeccati 
 quod erat contrarium nobis. 
 
 
 Pactum confoederatio gratiae diuinae cum homine; in 
 psalmo: uidi non seruantes pactum. 
 
 Testamentum confirmatio uoluntatis diuinae: in propheta: 
 et confirmabo testamentum super domum Iuda. 
 
 Praeputium uita gentilis; in apostolo: in praeputio aliquis 
 uocatus est, non circumcidatur, id est, etiam qui 
 ex gentibus ad fidem Christi uenit corpore non circumcidatur. 
 
 Circumcisio expoliatio uitiorum; in apostolo: circumcisi 
 estis circumcisione non manu facta in expoliatione 
 corporis carnis. 
 
 
 Cornu fortitudo uel regnum; in Regnorum: et exaltauit 
 cornu Christi sui. 
 
 Purpura martyrii species per cruorem; in Exodo: omnis, 
 qui percipit corde, adferet initia domino aurum 
 argentum aeramentum hyacinthum purpuram coccum 
 netum et byssum. 
 
 Coccus idem quod supra uel caritatis ardor uel crucis 
 mentio; in Exodo sicut supra. 
 
 Byssus castitatis uel continentiae candor; in Exodo idem 
 quod supra.

 

 
 
 
 
 
 Hyacinthus confessorum liuores; in Exodo idem quod supra. 
 
 Superumerale operum ab umeris significatio; in Exodo: et 
 fecerunt superumerale de auro et hyacintho et 
 purpura et cocco ne to et bysso torta. 
 Rationale doctrinae uel rationis a pectore declaratio; in 
 
 
 Exodo: et fecerunt rationale opere textili secundum 
 opus superumeralis. 
 
 Poderes doctrina secretior atque perfectior; in Exodo: et 
 fecerunt uestimentum poderem sub umbone opus 
 textile totum hyacinthinum. 
 
 
 Lamina aurea in fronte crucis suprafiguratio; in Exodo: 
 et fecerunt laminam auream et infra scripserunt, 
 inquit, in ea litteras deformatas signaculum 
 sanctitatis domini, id est nomen tetragrammaton domini. 
 Templum corpus domini uel sancti; in apostolo: uos 
 enim estis templum dei uiui. 
 
 Altare fidei altitudo; in psalmo: tunc inponent super 
 altarem tuum uitulos. 
 
 Sacrificium oblatio iustitiae; in psalmo: sacrificate 
 sacrificium iustitiae. 
 
 
 Holocaustum totus fidei accensus; in psalmo: holocausta 
 medullata offeram tibi. 
 
 Hostia Christus uel anima dicata deo; in apostolo: oblationem 
 et hostiam deo in odorem suauitatis.

 

 
 
 
 
 Myrra mortalitatis indicium; in psalmo: myrra et gutta 
 et cassia a uestimentis tuis. 
 
 Unguentum diffusa nominis Christi gratia; in Salamone: 
 unguentum effusum nomen tuum. 
 
 Sancta sanctorum interiora quaeque mysteria dei uel regna 
 caelorum; in epistula ad Hebraeos: 11 non enim in manu 
 facta sancta Iesus introiit exemplaria uerorum 
 sed in ipsum caelum, ut appareat nunc uultui dei 
 pro nobis.,
 
 Sabbatum requies spiritalis; in Genesi: et requieuit 
 dominus ab omnibus operibus suis. 
 
 Quadragensima figura praesentis uitae ac laboris; in euangelio: 
 et cum ieiunasset quadraginta diebus et 
 quadraginta noctibus. 
 
 Pasca praenuntiatio dominici transitus; in euangelio: ante 
 diem autem festum Pascae sciens Iesus quia uenit 
 eius hora, ut transeat ex hoc mundo ad patrem. 
 
 Quinquagensima manifestatio futurae beatitudinis uel remissionis; 
 in Leuitico: numerabitis ergo septem hebdomadas 
 plenas usque ad alteram diem et infra id 
 est quinquaginta dies. 
 
 Iubeleus uenturae quietis significatio; in Leuitico: annus 
 remissionis est; signum sanctum erit uobis.

 

 
 
 
 
 Ciuitas dei ecclesia uel anima; in psalmo: in ciuitate 
 dei nostri. 
 
 .Ciues fideles; in apostolo: sed estis ciues sanctorum 
 et domestici dei. 
 Muri munimenta scripturae diuinae uel prophetae aut 
 sancti; in psalmo: aedificentur muri Hierusalem. item 
 in aliam partem: in deo meo transgrediar murum. 
 
 Turres apostoli uel perfecti quique; in psalmo: et abundantia 
 in turribus tuis. 
 
 Portae scripturae sanctae uel iustitiae uel apostoli aut 
 angeli; in psalmo: et eleuamini portae aeternales. 
 item in aliam partem: quia lata porta et spatiosa uia 
 quae ducit ad noctem. 
 
 Plateae beatitudo dilatata sanctorum; in Apocalypsi: et 
 plateae ciuitatis aurum mundum tamquam uitrum 
 perlucidum. 
 
 Fundamentum Christus uel fides; in apostolo: fundamentum 
 enim aliud nemo potest ponere praeterquam 
 id quod positum est Christus Iesus. 
 
 Maceria lex uel angelorum custodia; in cantico Esaiae: et 
 maceriam circumdedi et calamos adfixi et plantaui 
 uineam. 
 
 Domus anima in qua Christus habitat uel ecclesia; in 
 psalmo: in domum domini ibimus.

 

 
 
 
 
 Cenaculum altitudo meritorum uel scientiae; in euangelio: 
 et ipse uobis ostendet cenaculum magnum. 
 
 Ostia adapertio fidei; in apostolo: ostium enim mihi 
 apertum est magnum et euidens. 
 
 Columna firmamentum uel stabilitas spiritalis; in apostolo 
 Iacobus et Iohannes et Cephas qui uidebantur 
 columnae esse. 
 
 Paries interdum structura bonorum operum; in cantico 
 canticorum: ecce hic retro post parietem nostrum 
 prospiciens per fenestras. 
 
 
 Fenestrae uisus uel ceteri sensus; ut supra: prospiciens 
 per fenestras; item in malam partem: mors introibit 
 per fenestras uestras. 
 
 Gradus spiritalis ascensus; in psalmorum titulo: canticum 
 graduum. 
 
 
 Pauimentum humiliatio uel adflictio animae siue in terrena 
 declinatio; in psalmo: adhaesit pauimento anima mea. 
 
 Psalterium opera bona; in psalmo: psalterium iucundum 
 cum cithara. 
 
 Cithara pectus deuotum in quo tamquam nerui sunt uirtutes, 
 hoc est spiritalia bona; in psalmo: exsurge psalterium 
 et cithara, id est opera cum fide; uel de ipso 
 domino resurrectio carnis cum diuina uirtute. 
 
 Decachordum praecepta decem uel geminati quinque sensus

 

 
 
 
 hominis exterioris cum interiore; in psalmo: in decachordo, 
 psalterio cum cantico et cithara. 
 
 Organum homo uel ille qui est adsumptus a domino; in 
 psalmo: laudate eum in chordis et organo. 
 
 Tympanum adtenuatum corpus in ieiunio; in psalmo: laudate 
 eum in tympano et choro. 
 
 Chorus concordia; in psalmo ut supra. 
 
 Tuba uocis exaltatio in praedicatione diuina; in propheta: 
 exalta uelut tuba uocem tuam. 
 
 Cymbala labia deum confitentia uel dilectio dei et dilectio 
 proximi; in psalmo: laudate eum in cymbalis bene 
 sonantibus. 
 
 Iubilatio clamor spiritali feruore expressior; in psalmo: 
 laudate eum in cymbalis iubilationis. 
 
 Aegyptus mundus uel gentilium populus; in psalmo: uenient 
 legati ex Aegypto. 
 
 Aethiopia ecclesia ex gentibus; in psalmo: Aethiopia 
 praeueniet manus eius; item in aliam partem in 
 psalmo: dedisti eum escam populo Aethiopum. 
 
 Babyllon aut mundus aut Roma; in Apocalypsi: et

 

 
 
 
 Babylon magna uenit in memoriam ante deum dare 
 ei calicem uini indignationis irae suae. 
 
 Inimici diabolus uel uitia; in psalmo: 11 on confundetur, 
 cum loquetur inimicis suis in porta. 
 
 Fures heretici uel pseudoprophetae; in euangelio: omnes 
 quotquot uenerunt ante me fures fuerunt et latrones. 
 
 Gentes uitia; in Pentateucho: cum introduxerit te 
 dominus deus tuus in terram quam possessurus 
 ingredieris et deleuerit gentes multas coram te. 
 item in aliam partem: omnes gentes plaudite manibus. 
 
 Pugna certamen aduersus nequitias spiritales uel aduersum 
 uitia conflictus; in apostolo: sic pugno non quasi aerem 
 uerberans. 
 
 Pax carnis in bonum spiritusque concordia; in psalmo: 
 rogate quae pacis sunt Hierusalem. item pax Christus: 
 in apostolo: ipse est enim pax nostra. 
 
 Uictoria de diabolo uel de aduersis triumphus; in apostolo: 
 deo autem gratias qui dedit nobis uictoriam per 
 dominum nostrum Iesum Christum. 
 
 
 Brabium consummatorum praemium meritorum; in apostolo: 
 ad destinatum persequor ad brabium supernae uocationis 
 dei.

 

 
 
 
 
 Corona aeternae gloriae pro iustitia merces; in apostolo: 
 de reliquo reposita est mihi corona iustitiae. 
 
 Quoniam spiritalium profectuum consummatio prouehit ad 
 coronam, recte horum quoque spiritalem nominum interpretationem 
 corona consummat. quae tamen nomina uniuersa 
 conplecti arduum duximus, sicut etiam illud, ut depromerentur 
 cuncta, quae se in utramque partem gemina significatione 
 diffundunt.

X. DE NUMERIS. 
 Sane his nominibus absolutis numeros quoque breuiter 
 digeramus, quos mystica exemplorum ratio inter sacratos 
 celebriores efficit. 
 
 I . hic numerus ad unitatem deitatis refertur; in Pentateucho: 
 audi Israhel, dominus deus tuus deus 
 unus est. 
 
 
 II . ad duo testamenta; in Regnorum: et fecit in
 
 Dabir duo Cherubin in decem cubitorum 
 magnitudinem. 
 
 III . ad trinitatem; in Iohannis epistula: tria sunt quae 
 testimonium perhibent: aqua sanguis spiritus. 
 
 IIII . ad quattuor euangelia; in Ezechiele: et ex medio 
 eorum similitudo quattuor animalium.

 

 
 
 
 
 V . ad quinque libros Mosi; apostolus: in ecclesia 
 uolo quinque uerba sensu meo loqui. 
 
 VI . ad diem sextum quo dominus hominem cum uniuersis 
 terrae animantibus fecit; in Genesi: faciamus 
 hominem ad imaginem et similitudinem nostram; 
 item paulo post: et factum est uespere 
 et factum est mane dies sextus. 
 
 VII . ad diem septimum in quo perfectis omnibus deus 
 requieuit; in Genesi: et requieuit die septimo 
 ab uniuerso opere quod patrarat. 
 
 
 VIII . ad diem dominicum resurrectionis, id est octauum; 
 in titulo psalmi: in finem pro octaua. 
 
 VIIII . ad sacramentum, quod hora nona dominus spiritum 
 emisit; in euangelio: et circa horam nonam clamauit 
 Iesus uoce magna. 
 
 
 X . ad decalogum; in psalmo: in psalterio decachordo 
 psallam tibi. 
 
 XII . ad apostolos; in euangelio: duodecim autem 
 apostolorum nomina sunt haec. 
 
 XIIII . ad sacramentum dominicae generationis; in euangelio: 
 ab Abraham usque ad Dauid generationes 
 quattuordecim. 
 
 XV . ad quindecim gradus templi. 
 
 XVI . ad numerum prophetarum. 
 
 XXII . ad sacramentum diuinorum uoluminum secundum 
 litteras Hebraeorum.

 

 
 
 
 
 XXIIII . ad mysterium numeri seniorum; in Apocalypsi: et 
 super thronos uiginti quattuor seniores sedentes. 
 
 XXX . ad fructus fidelium coniugiorum; in euangelio: et 
 dabunt fructum aliud centensimum et aliud 
 sexagensimum aliud tricensimum. 
 
 XXXIII . ad mysterium aetatis qua dominus in carne uersatus 
 est; in apostolo, sicut quibusdam ex hoc uidetur: 
 donec occurramus in unitate fidei et agnitionis 
 filii dei in uirum perfectum in mensuram 
 aetatis plenitudinis Christi. 
 
 XL . ad quadragensimae sacramentum; in euangelio: et 
 agebatur a spiritu in deserto diebus quadraginta.\' 
 
 XLII . ad numerum in heremo mansionum uel ad numerum 
 generationum quae ab Abraham sunt usque ad 
 dominum legum Christum. 
 
 L . ad Pentecosten; in actibus apostolorum: et cum 
 conplerentur dies Pentecostes. 
 
 LX . ad fructum uiduis siue continentibus debitum; in 
 euangelio: et dabunt fructum aliud sexagensimum. 
 
 LXXII . ad numerum presbyterorum Mosi uel discipulorum 
 quos dominus elegit; in euangelio: post haec

 

 
 
 
 autem designauit dominus et alios septuaginta 
 duos et misit illos binos ante faciem 
 suam in omnem ciuitatem. 
 
 C . ad martyrum fructum siue uirginum; in euangelio: 
 et dabunt fructum aliud centensimum. 
 
 
 Hos igitur certos sacratosque numeros exempli tantum 
 causa protulimus. sunt uero praeter eos plurimi uel paene 
 omnes sacrati qui quomodo fiant ipse diuinae lectionis scrutator 
 inuenies.