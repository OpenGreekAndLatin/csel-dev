Cum diu moleste haberem, quod aliquotiens scripserim et 
 nulla tuae sublimitatis rescripta meruerim, repente epistolas tres 
 tuae benignitatis accepi: unam non ad me solum datam per 
 coepiscopum meum Vindemialem et non longe post per conpresbyterum 
 Firmum duas, qui uir sanctus nobisque, ut ab illo scire 
 potuisti, familiarissima caritate coniunctus multa nobiscum de 
 tua excellentia conloquendo et ueraciter insinuando qualem te in 
 Christi uisceribus nouerit non solum eas quas memoratus episcopus 
 uel quas ipse attulit, sed etiam illas quas non accepisse 
 querebamur litteras uicit. et ideo de te narratio eius suauior nobis 
 erat, quia ea dicebat, quae ipse non posses ne quidem me inquirente 
 rescribere, ne tuarum laudum, quod sancta scriptura 
 prohibet, fieres praedicator. quamquam et ego uerear haec ad 
 te scribere, ne suspicionem adulantis incurram, domine inlustris 
 et merito praestantissime atque in Christi dilectione carissime fili.

Laudes itaque tuas in Christo, siue magis in te laudes 
 Christi, uide quid mihi delectationis et laetitiae fuit audire 
 ab illo qui nec fallere me posset propter fidem suam et eas 
 ignorare non posset propter amicitiam tuam. sed alia et ab 
 aliis, etsi non tam multa uel certa, uerumtamen audiuimus, 
 fides tua quam sit sana et catholica, quam pia expectatio

 

 

 

 
 
 
 futurorum, quae dei fratrumque dilectio, quam non superbe sapias 
 in excelsis honoribus nec speres in incerto diuitiarum, sed in 
 deo uiuo et diues sis in operibus bonis, quam sit domus tua 
 requies solaciumque sanctorum et terror impiorum, quantae 
 tibi curae sit, ne quis insidietur membris Christi, coopertus 
 uelamine nominis Christi, siue in ueteribus eius siue in recentioribus 
 inimicis, quamque sis eorundem inimicorum saluti prouidus, 
 infestus errori. haec atque huius modi, ut dixi, et ab 
 aliis solemus audire; sed nunc ea per supradictum fratrem 
 plura et testatiora cognouimus.

Porro autem de pudicitia coniugali, ut eam quoque in 
 te laudare et amare possimus, quid audiremus nisi ab aliquo 
 interiore familiari tuo, qui uitam tuam non in superficie, sed 
 penitus nosset? de hoc itaque tuo bono, dei dono, me quoque 
 delectat familiarius et aliquanto diutius loqui tecum. scio me 
 non esse oneri tibi, si aliquid prolixum mitto, quod legendo 
 diutius sis nobiscum. nam et hoc comperi, quod inter tuas 
 multas magnasque curas facile ac libenter legas nostrisque 
 opusculis, etiam quae ad alios conscripsimus, si qua in manus 
 tuas uenire potuerunt, admodum delecteris. quanto magis 
 quod ad te scribitur, ubi tamquam praesenti loquar, et aduertere 
 dignaris attentius et accipere gratius! ab hac ergo 
 epistula perge ad librum, quem simul misi, qui tuae reuerentiae 
 et cur conscriptus sit et cur ad te potissimum missus ipse suo 
 principio commodius intimabit.

 

 
 
 
 
 
 
 IIII. DE NVPTIIS ET CONCVPISCENTIA AD VALERIVM COMITEM LIBRI DVO. LIBER PRIMVS.

Haeretici noui, dilectissime fili Valeri, qui medicinam 
 Christi, qua peccata sanantur, carnaliter natis paruulis necessariam 
 non. esse contendunt, damnatores nos esse nuptiarum 
 operisque diuini, quo ex maribus et feminis deus homines 
 creat, inuidiosissime clamitant, quoniam dicimus eos qui de 
 tali commixtione nascuntur trahere originale peccatum, de 
 quo apostolus dicit: per unum hominem peccatum intrauit 
 in mundum et per peccatum mors, et ita in 
 omnes homines pertransiit, in quo omnes peccauerunt, 
 eosque de parentibus qualibuscumque nascantur non 
 negamus adhuc esse sub diabolo, nisi renascantur in Christo 
 et per eius gratiam de potestate eruti tenebrarum in regnum 
 illius qui ex eadem sexus utriusque commixtione nasci 
 noluit transferantur. hoc ergo quia dicimus quod antiquissima

 

 

 
 
 
 atque firmissima catholicae fidei regula continetur, isti nouelli 
 et peruersi dogmatis adsertores, qui nihil peccati esse in 
 paruulis dicunt, quod lauacro regenerationis abluatur, tamquam 
 damnemus nuptias et tamquam opus dei, hoc est hominem, 
 qui ex illis nascitur, opus diaboli esse dicamus, infideliter uel 
 imperite calumniantur nec aduertunt, quod ita nuptiarum bonum 
 malo originali, quod inde trahitur, non potest accusari, 
 sicut adulteriorum et fornicationum malum bono naturali, quod 
 inde nascitur, non potest excusari. nam sicut peccatum, siue 
 hinc siue inde a paruulis trahatur, opus est diaboli, sic homo, 
 siue hinc siue inde nascatur, opus est dei. intentio igitur huius 
 libri haec est, ut, quantum nos dominus adiuuare dignatur, 
 carnalis concupiscentiae malum, propter quod homo, qui per 
 -illam nascitur, trahit originale peccatum, discernamus a bonitate 
 nuptiarum. haec enim quae ab impudentibus impudenter laudatur 
 pudenda concupiscentia nulla esset, nisi homo ante 
 peccasset, nuptiae uero essent, etiamsi nemo peccasset; fieret 
 quippe sine isto morbo seminatio filiorum in corpore uitae 
 illius, sine quo nunc fieri non potest in corpore mortis huius.

Cur autem ad te potissimum de hac re scribere uoluerim, 
 tres maximae causae sunt, quas breuiter intimabo. una 
 est, quia donante Christo magna tibi est obseruantia pudicitiae

 

 
 
 
 coniugalis; altera, quia profanis istis nouitatibus, quibus hic 
 disputando resistimus, tu potestate curando et instando efficaciter 
 restitisti; tertia, quoniam quiddam litterarum ab eis conscriptum 
 in tuas manus uenisse cognoui, quod licet fide robustissima 
 inriseris, bonum est tamen, ut etiam nouerimus defendendo 
 adiuuare quod credimus; et apostolus enim Petrus paratos 
 nos esse praecipit ad confessionem omni poscenti nos 
 rationem de fide et spe nostra, et apostolus Paulus; 
 sermo, inquit, uester in gratia conditus sit sale, ut 
 sciatis quomodo oporteat uos unicuique respondere. 
 ista sunt praecipue quae me compulerunt, ut in hoc 
 uolumine tecum haberem qualem dominus dignaretur donare 
 sermonem. nam mihi numquam placuit cuiquam inlustri uiro 
 et tanta quanta es ipse sublimitate conspicuo, praesertim non 
 otiosa dignitate iam fruenti, sed adhuc actibus publicis eisdemque 
 militaribus occupato, aliquid meorum opusculorum 
 legendum non a me petenti non tam diligenter quam impudenter 
 impingere. si quid ergo tale nunc feci, propter eas 
 quas commemoraui causas dignanter ignosce et beniuolum 
 animum ad ea quae secuntur intende.

Donum dei esse etiam pudicitiam coniugalem beatissimus 
 Paulus ostendit, ubi de hac re loquens ait: uolo autem 
 omnes homines esse sicut me ipsum: sed unusquisque 
 proprium habet donum a deo, alius sic,

 

 
 
 
 alius quidem sic. ecce et hoc donum esse dixit a deo etsi 
 inferius quam illa continentia, in qua omnes uolebat esse 
 sicut se ipsum, tamen donum a deo. unde intellegimus, cum 
 haec praecipiuntur ut fiant, nihil aliud ostendi quam inesse 
 nobis oportere ad haec accipienda et habenda etiam propriam 
 uoluntatem; cum uero dona dei esse monstrantur, a quo petenda 
 sint discitur, si non habentur, et cui sint agendae gratiae, 
 si habentur, nostrasque uoluntates ad haec expetenda, sumenda, 
 retinenda parum ualere, nisi diuinitus adiuuentur.

Quid ergo dicimus, quando et in quibusdam impiis inuenitur 
 pudicitia coniugalis? utrum eo peccare dicendi sunt, 
 quod dono dei male utantur non id referentes ad cultum eius 
 a quo acceperunt? an forte nec dona dei putanda sunt ista, 
 quando haec infideles agunt, secundum apostoli sententiam 
 dicentis: omne quod non est ex fide peccatum est? 
 quis autem audeat dicere donum dei esse peccatum? anima 
 enim et corpus et quaecumque bona animae et corporis naturaliter 
 insita etiam in peccatoribus dona dei sunt, quoniam deus, 
 non ipsi ista fecerunt; de his autem quae faciunt dictum est: 
 omne quod non est ex fide peccatum est. cum igitur 
 faciunt haec homines sine fide, quae uidentur ad coniugalem 
 pudicitiam pertinere, siue hominibus placere quaerentes, uel 
 sibi uel aliis, siue in his rebus quas uitiose concupiscunt 
 humanas molestias deuitantes siue daemonibus seruientes, non 
 peccata cohercentur, sed aliis peccatis alia peccata uincuntur. 
 absit ergo pudicum ueraciter dici, qui non propter deum uerum 
 fidem conubii seruat uxori.

Copulatio itaque maris et feminae generandi causa 
 bonum est naturale nuptiarum. sed isto bono male utitur 
 qui bestialiter utitur, ut sit eius intentio in uoluptate libidinis, 
 non in uoluntate propaginis, quamquam in nonnullis animalibus 
 rationis expertibus, sicut in plerisque alitibus, et coniugiorum 
 quaedam quasi confoederatio custoditur et socialis nidificandi 
 sollertia uicissimque ouorum dispertita tempora fouendorum 
 et nutriendorum opera alterna pullorum magis eas uideri faciunt 
 agere, cum coeunt, negotium substituendi generis quam explendae 
 libidinis. quorum duorum illud est in pecore simile 
 hominis, hoc in homine simile pecoris. uerum quod dixi ad 
 naturam pertinere nuptiarum, ut mas et femina generandi 
 societate iungantur et ita inuicem non fraudent, sicut omnis 
 societas fraudulentum socium naturaliter non uult, hoc tamen 
 euidens bonum cum infideles habent, quia infideliter utuntur, 
 in malum peccatumque conuertunt. eo modo ergo et illam concupiscentiam 
 carnis, qua caro concupiscit aduersus 
 spiritum, in usum iustitiae conuertunt fidelium nuptiae. 
 habent quippe intentionem generandi regenerandos, ut qui ex

 eis saeculi filii nascuntur in dei filios renascantur. quapropter 
 qui non hac intentione, hac uoluntate, hoc fine generant filios, 
 ut eos ex membris hominis primi in membra transferant Christi, 
 sed infideles parentes de infideli prole gloriantur, etiamsi tanta 
 sint obseruantia, ut secundum matrimoniales tabulas nonnisi

 

 
 
 
 liberorum procreandorum causa concumbant, non est in eis 
 uera pudicitia coniugalis. cum enim uirtus sit pudicitia, cui 
 uitium contrarium est impudicitia, omnesque uirtutes etiam 
 quae per corpus operantur in animo habitent, quomodo uera 
 ratione pudicum corpus adseritur, quando a uero deo ipse 
 animus fornicatur? quam fornicationem sanctus ille psalmus 
 accusat, ubi dicit: ecce enim qui longe se faciunt a te 
 peribunt; perdidisti omnem qui fornicatur abs te. 
 uera igitur pudicitia, siue coniugalis siue uidualis siue uirginalis, 
 dicenda non est, nisi quae uerae fidei mancipatur. cum 
 enim recto iudicio praeferatur nuptiis sacrata uirginitas, quis 
 non sobria mente christianus etiam non uniuiras Christianas 
 catholicas nuptas non solum Vestalibus, sed etiam haereticis 
 uirginibus anteponat? tantum ualet fides, de qua dicit apostolus: 
 omne quod non est ex fide peccatum est et de qua 
 item scriptum est ad Hebraeos: sine fide impossibile 
 est placere deo.

Quae cum ita sint, profecto errant qui cum uituperatur 
 libido carnalis damnari nuptias opinantur, quasi morbus iste 
 de conubio sit, non de peccato. nonne illi coniuges primi, 
 quorum nuptias benedixit deus dicen: crescite et multiplicamini, 
 nudi erant et n.on confundebantur? cur ergo 
 ex illis membris confusio post peccatum, nisi quia extitit illic 
 indecens motus, quem, nisi homines peccassent, procul dubio

 

 
 
 
 nuptiae non haberent? an forte, sicut quidam existimant, 
 quia id quod legunt parum diligenter aduertunt, caeci creati 
 erant prius homines sicut canes et, quod est absurdius, non 
 sicut canes crescendo, sed peccando adepti sunt uisum? absit 
 hoc credere. sed unde mouentur qui hoc putant, illud est 
 quod legitur: sumens de fructu eius edit; et dedit 
 uiro suo secum, et ederunt. et aperti sunt oculi 
 amborum, et agnouerunt quia nudi erant. hinc est 
 quod parum intellegentes opinantur antea fuisse illis oculos 
 clausos, quod eos tunc apertos diuina scriptura testatur. sed 
 numquid et Agar ancilla Sarrae, quando sitiente et plorante 
 filio aperuit oculos suos et uidit puteum, clausos prius 
 oculos habuit? aut illi duo discipuli post resurrectionem domini 
 in uia cum illo clausis oculis ambulabant, de quibus 
 euangelium loquitur, quod in fractione panis aperti sunt 
 oculi eorum, et cognouerunt eum? quod ergo scriptum 
 est de hominibus primis: aperti sunt oculi amborum, 
 intellegere debemus adtentos factos ad intuendum et agnoscendum 
 quod nouuni in eorum corpore acciderat, quod utique 
 corpus patentibus eorum oculis et nudum cotidie subiacebat 
 et notum; alioquin quomodo ad se adductis animalibus terrestribus 
 et uolatilibus omnibus Adam clausis oculis nomina 
 posset inponere, quod nisi discernendo non faceret, discernere 
 autem nisi uidendo non posset? quomodo denique ipsa mulier

 

 
 
 
 ei demonstrata est, quando ait: hoc nunc os ex ossibus 
 meis et caro de carne mea? postremo si usque adeo 
 quisquam fuerit contentiosus, ut haec eum dicat non cernendo, 
 sed palpando potuisse, quid dicturus est, quod ibi legitur 
 mulier lignum de quo fuerat cibum sumptura prohibitum 
 uidisse quam esset speciosum oculis ad uidendum? 
 erant itaque nudi et non confundebantur, non quia 
 non uidebant, sed quia nihil unde confunderentur in membris 
 senserant, quae uidebant. non enim dictum est: erant ambo 
 nudi et ignorabant, sed: non confundebantur. quia enim 
 nihil praecesserat quod non liceret, nihil secutum fuerat 
 quod puderet.

Ibi homo primitus dei lege transgressa aliam legem 
 repugnantem suae menti habere coepit in membris et inoboedientiae 
 suae malum sensit, quando sibi dignissime retributam 
 inoboedientiam suae carnis inuenit. talem quippe etiam 
 serpens oculorum apertionem seducendo promiserat, ad aliquid 
 uidelicet sciendum, quod melius nesciretur. tunc in se quippe 
 sensit homo quod fecit, tunc a bono malum non carendo, 
 sed perpetiendo discreuit. iniustum enim erat, ut obtemperaretur 
 a seruo suo, id est a corpore suo ei qui non obtemperarat 
 domino suo. nam quid est, quod oculi, labia, lingua, manus, 
 pedes, inflexiones dorsi, ceruicis et laterum ut ad opera sibi 
 congrua moueantur positum in potestate est, quando ab inpedimentis 
 corpus liberum habemus et sanum, ubi autem

 

 
 
 
 uentum fuerit, ut filii seminentur, ad uoluntatis nutum membra 
 in hoc opus creata non seruiunt, sed expectatur, ut ea uelut 
 sui iuris libido commoueat, et aliquando non facit animo 
 uolente, cum aliquando faciat et nolente? hincine non erubesceret 
 humani libertas arbitrii, quod contemnendo imperantem 
 deum etiam in membra propria proprium perdidisset imperium? 
 ubi autem conuenientius monstraretur inoboedientiae merito 
 humanam deprauatam esse naturam quam in his inoboedientibus 
 locis, unde per successionem subsistit ipsa natura? nam ideo 
 proprie istae corporis partes naturae nomine nuncupantur. 
 hunc itaque motum ideo indecentem, quia inoboedientem, cum 
 illi primi homines in sua carne sensissent et in sua nuditate 
 erubuissent, foliis ficulneis eadem membra texerunt, ut saltem 
 arbitrio uerecundantium uelaretur, quod non arbitrio uolentium 
 mouebatur, et, quoniam pudebat quod indecenter libebat, 
 operiendo fieret quod decebat.

Quia ergo nec isto adiuncto malo perire potuit 
 nuptiarum bonum, putant inprudentes hoc non esse malum, 
 sed pertinere ad illud bonum. discernitur autem non solum 
 ratione subtili, uerum etiam uulgatissimo iudicio naturali, 
 quod et in illis adparuit hominibus primis et hodieque tenetur 
 ab hominibus coniugatis. quod enim illi postea propagatione 
 fecerunt, hoc est conubii bonum; quod uero prius confusione 
 texerunt, hoc est concupiscentiae malum, quod uitat ubique

 

 
 
 
 conspectum et quaerit pudendo secretum. proinde nuptiae 
 quia etiam de illo malo boni aliquid faciunt, gloriantur, quia 
 sine illo fieri non potest, erubescunt. tamquam si quispiam 
 pede uitiato ad aliquod bonum etiam claudicando perueniat, 
 nec propter claudicationis malum mala est illa peruentio nec 
 propter illius peruentionis bonum bona est claudicatio, ita 
 nec propter libidinis malum nuptias condemnare nec propter 
 nuptiarum bonum libidinem laudare debemus.

Iste quippe est morbus, de quo apostolus etiam 
 coniugatis fidelibus loquens ait: haec est enim uoluntas 
 dei, sanctificatio uestra, abstinere uos a fornicatione, 
 ut sciat unusquisque uestrum suum uas 
 possidere in sanctificatione et honore, non in morbo 
 desiderii sicut et gentes, quae ignorant deum. 
 non solum igitur coniugatus fidelis uase non utatur alieno, 
 quod faciunt a quibus uxores adpetuntur alienae, sed nec 
 ipsum proprium in concupiscentiae carnalis morbo possidendum 
 sciat. quod non sic accipiendum est, tamquam prohibuerit 
 apostolus coniugalem, hoc est licitum honestumque concubitum, 
 sed ut iste concubitus, qui nihil morbidae libidinis haberet 
 adiunctum, si non praecedente peccato in eo perisset libertatis 
 arbitrium, quod nunc id habet adiunctum, non sit uoluntatis, 
 sed necessitatis, sine qua tamen in procreandis filiis ad fructum 
 perueniri non potest ipsius uoluntatis. quae uoluntas in conubiis 
 fidelium non eo fine determinatur, ut transituri filii 
 nascantur in saeculo isto, sed ut permansuri renascantur in

 

 
 
 
 Christo. quod si prouenerit, merces erit de coniugio plenae 
 felicitatis; si autem non prouenerit, pax erit coniugibus bonae 
 uoluntatis. hac intentione cordis qui suum uas possidet, id 
 est coniugem suam, procul dubio non possidet in morbo 
 desiderii, sicut gentes quae ignorant deum, sed in 
 sanctificatione et honore, sicut fideles qui sperant in 
 deum. illo quippe concupiscentiae malo utitur homo, non 
 uincitur, quando eam inordinatis atque indecoris motibus 
 aestuantem frenat et cohibet neque nisi propagini consulens 
 relaxat atque adhibet, ut spiritaliter regenerandos carnaliter 
 gignat, non ut spiritum carni sordida seruitute subiciat. sic 
 patres sanctos ex Abraham et ante Abraham, quibus deus 
 quod ei placuerint perhibet testimonium, usos fuisse coniugibus 
 neminem oportet dubitare christianum, quando quibusdam 
 etiam singulis plures habere concessum est, ubi ratio 
 fuit prolis multiplicandae, non uariandae adpetitio uoluptatis.

Nam si deo patrum nostrorum, qui etiam noster 
 est, illa numerositas coniugum propterea non displicuisset, 
 ut copiosius se libido iactaret, ita etiam sanctae feminae seruissent 
 pluribus singulae. quod si aliqua faceret, quid eam 
 nisi concupiscentiae turpitudo conpelleret, ut plures uiros 
 haberet, quando ista licentia plures filios non haberet? uerumtamen 
 magis pertinere ad nuptiarum bonum non unum 
 et multas, sed unum et unam satis indicat ipsa prima

 

 
 
 
 diuinitus facta coniugum copula, ut inde conubia sumerent 
 initium, ubi honestius adtenderetur exemplum. progrediente 
 autem genere humano iunctae sunt quibusdam bonis uiris 
 bonae feminae, singulis plures. unde adparet et illud dignitatis 
 magis adpetisse modestiam et hoc fecunditatis permisisse 
 naturam. nam et principatus magis naturaliter unius in multos 
 quam in unum potest esse multorum. nec dubitari potest 
 naturali ordine uiros potius feminis quam uiris feminas principari. 
 quod seruans apostolus ait: caput mulieris uir, et: 
 mulieres, subditae estote uiris uestris, et apostolus 
 Petrus quomodo Sarra, inquit, obsequebatur Abrahae, 
 dominum illum uocans. quod licet ita sese habeat, ut 
 natura principiorum amet singularitatem, facilius autem pluralitatem 
 uideamus in subditis, tamen plures feminae uni 
 uiro numquam licite iungerentur, nisi ex hoc plures filii 
 nascerentur. unde si una concumbat cum pluribus, quia non 
 est ei hinc multiplicatio prolis, sed frequentatio libidinis, 
 coniux non potest esse, sed meretrix.

Quoniam sane non tantum fecunditas, cuius fructus 
 in prole est, nec tantum pudicitia, cuius uinculum est fides, 
 uerum etiam quoddam sacramentum nuptiarum commendatur 
 fidelibus coniugatis — unde dieit apostolus: uiri, diligite 
 uxores uestras, sicut et Christus dilexit ecclesiam 
 — huius procul dubio sacramenti res est, ut mas et femina 
 conubio copulati quamdiu uiuunt inseparabiliter perseuerent

 

 
 
 
 nec liceat excepta causa fornicationis a coniuge coniugem 
 dirimi. hoc enim custoditur in Christo et ecclesia, ut uiuens 
 cum uiuente in aeternum nullo diuortio separetur. cuius 
 sacramenti tanta obseruatio est in ciuitate dei nostri, in 
 monte sancto eius, hoc est in ecclesia Christi quibusque 
 fidelibus coniugatis, qui sine dubio membra sunt Christi, ut, 
 cum filiorum procreandorum causa uel nubant feminae uel 
 ducantur uxores, nec sterilem coniugem fas sit relinquere, ut 
 alia fecunda ducatur. quod si quisquam fecerit, non lege 
 huius saeculi, ubi interueniente repudio sine crimine conceditur 
 cum aliis alia copulare conubia — quod etiam sanctum Moysen 
 dominus propter duritiam cordis illorum Israhelitis permisisse 
 testatur — sed lege euangelii reus est adulterii, sicut 
 etiam illa, si alteri nupserit. usque adeo manent inter uiuentes 
 semel inita iura nuptiarum, ut potius sint inter se coniuges 
 qui ab alterutro separati sunt quam cum bis quibus aliis 
 adhaeserunt. cum aliis quippe adulteri non essent, nisi ad 
 alterutrum coniuges permanerent. denique mortuo uiro cum 
 quo uerum conubium fuit fieri uerum conubium potest cum 
 quo prius adulterium fuit. ita manet inter uiuentes quiddam 
 coniugale, quod nec separatio nec cum altero copulatio possit 
 auferre. manet autem ad noxam criminis, non ad uinculum 
 foederis, sicut apostatae anima uelut de coniugio Christi 
 recedens etiam fide perdita sacramentum fidei non amittit, 
 quod lauacro regenerationis accepit. redderetur enim procul

 

 
 
 
 dubio redeunti, si amisisset abscedens. habet hoc autem qui 
 recesserit ad cumulum supplicii, non ad meritum praemii.

Quibus uero placuit ex consensu ab usu carnalis 
 concupiscentiae in perpetuum continere, absit ut uinculum 
 inter illos coniugale rumpatur; immo firmius erit, quo magis 
 ea pacta secum inierunt, quae carius concordiusque seruanda 
 sunt, non uoluptariis corporum nexibus sed uoluntariis 
 affectibus animorum. neque enim fallaciter ab angelo dictum 
 est ad Ioseph: noli timere accipere Mariam coniugem 
 tuam. coniux uocatur ex prima desponsationis fide, quam 
 concubitu nec cognouerat nec fuerat cogniturus; nec perierat 
 nec mendax manserat coniugis appellatio, ubi nec fuerat nec 
 futura erat carnis ulla commixtio. erat quippe illa uirgo ideo 
 sanctius et mirabilius iucunda suo uiro, quia etiam fecunda 
 sine uiro prole dispar. fide conpar. propter quod fidele coniugium 
 parentes Christi uocari ambo meruerunt et non solum 
 illa mater uerum etiam ille pater eius sicut coniux matris 
 eius, utrumque mente, non carne. siue-tamen ille pater sola 
 mente siue illa mater et carne, parentes tamen ambo humilitatis 
 eius, non sublimitatis, infirmitatis, non diuinitatis. neque 
 enim mentitur euangelium, ubi legitur: et erant pater eius 
 et mater mirantes super his quae dicebantur de 
 illo, et alio loco: et ibant parentes eius per omnes

 

 
 
 
 annos in Hierusalem; item paulo post: et dixit mater 
 eius ad illum: fili, quid fecisti nobis sic? ecce 
 pater tuus et ego dolentes quaerebamus te. at ille 
 ut ostenderet habere se praeter illos patrem, qui eum genuit 
 praeter matrem, respondit eis: quid est quod me quaerebatis? 
 nesciebatis quia in his, quae patris mei sunt, 
 oportet me esse? et rursus, ne hoc dicto parentes illos 
 negasse putaretur, euangelista secutus adiunxit: et ipsi non 
 intellexerunt uerbum quod locutus est ad illos. 
 et descendit cum eis et uenit Nazareth et erat 
 subditus illis. quibus subditus nisi parentibus? quis autem 
 subditus nisi Iesus Christus, qui cum in forma dei 
 esset, non rapinam arbitratus est esse aequalis 
 deo? cur ergo illis subditus, qui longe infra formam dei 
 erant, nisi quia semet ipsum exinaniuit formam serui 
 accipiens, cuius formae parentes erant? sed cum illo non 
 seminante illa peperisset, profecto nec ipsius formae serui parentes 
 ambo essent, nisi inter se etiam sine carnis commixtione 
 coniuges essent. unde et series generationum, cum parentes 
 Christi conexione successionis commemorantur, usque ad Ioseph 
 potius, sicut factum est, fuerat perducenda, ne in illo coniugio 
 uirili sexui utique potiori fieret iniuria, cum ueritati nihil 
 periret, quia ex semine Dauid, ex quo uenturus praedictus 
 est Christus, et Ioseph erat et Maria.

Omne itaque nuptiarum bonum inpletum est in illis 
 parentibus Christi, proles, fides, sacramentum. prolem cognoscimus 
 ipsum dominum Iesum, fidem, quia nullum adulterium, 
 sacramentum, quia nullum diuortium.

 

 

 
 
 
 
 Solus ibi nuptialis concubitus non fuit, quia in carne 
 peccati fieri non poterat sine illa carnis concupiscentia, quae 
 accidit ex peccato, sine qua concipi uoluit, qui futurus erat 
 sine peccato non in carne peccati, sed in similitudine 
 carnis peccati, ut hinc etiam doceret omnem quae do concubitu 
 nascitur carnem esse peccati, quandoquidem sola quae 
 non inde nata est non fuit caro peccati, quamuis coniugalis 
 concubitus, qui fit intentione generandi, non sit ipse peccatum, 
 quia bona uoluntas animi sequentem ducit, non ducentem 
 sequitur corporis uoluptatem nec humanum arbitrium trahitur 
 subiugante peccato, cum iuste redigitur in usum generandi 
 plaga peccati. huius plagae quidam pruritus in adulteriorum 
 et fornicationum et quorumlibet stuprorum atque inmunditiarum 
 foeditatibus regnat, in conubiorum uero necessitudinibus seruit. 
 ibi de domino tali turpitudo damnatur, hic de pedisequo tali 
 honestas uerecundatur. non est igitur haec libido nuptiarum 
 bonum, sed obscenitas peccantium, necessitas generantium, 
 lasciuiarum ardor, nuptiarum pudor. cur ergo non coniuges 
 maneant, qui ex consensu concumbere desinunt, si manserunt 
 coniuges Ioseph et Maria, qui concumbere nec coeperunt?

Haec enim propagatio filiorum, quae in sanctis 
 patribus propter generandum et conseruandum populum dei, 
 in quo prophetiam Christi praecedere oportuit, officiosissima 
 fuit, nunc iam non habet illam necessitatem. patet quippe 
 iam ex omnibus gentibus spiritaliter gignendorum, undecumque

 

 
 
 
 carnaliter nati fuerint, copia filiorum. et quod scriptum est: 
 tempus amplectendi et tempus continendi ab amplexu, 
 per illud atque hoc tempus agnoscitur distributum; 
 illud quippe fuit amplectendi, hoc autem continendi ab amplexu.

Itaque et apostolus, cum hinc loqueretur, ait: hoc 
 autem dico, fratres: tempus breue est; reliquum 
 est ut et qui habent uxores tamquam non habentes 
 sint, et qui flent, tamquam non flentes, et qui 
 gaudent, tamquam non gaudentes, et qui emunt, 
 tamquam non ementes, et qui utuntur hoc mundo, 
 quasi non utantur; praeterit enim figura huius 
 mundi. uolo uos sine sollicitudine esse. haec omnia, 
 ut exponendo aliquid hinc breuiter dicam, sic existimo intellegenda. 
 hoc, inquit, dico, fratres: tempus breue 
 est; non adhuc populus dei propagandus est generatione 
 carnaliter, sed iam regeneratione spiritaliter colligendus. reliquum 
 est ergo, ut et qui habent uxores, non carnali 
 concupiscentiae subiugentur, et qui flent tristitia praesentis 
 mali, gaudeant spe futuri boni, et qui gaudent 
 propter temporale aliquod commodum, timeant aeternum iudicium, 
 et qui emunt sic habendo possideant, ut amando 
 non haereant, et qui utuntur hoc mundo, transire se 
 cogitent, non manere; praeterit enim figura huius 
 mundi. uolo uos, inquit, sine sollicitudine esse, 
 hoc est: uolo sursum cor in his quae non praetereunt uos

 

 

 
 
 
 habere. deinde subiungit et dicit: qui sine uxore est, 
 cogitat ea quae sunt domini, quomodo placeat 
 domino;qui autem matrimonio iunctus est, cogitat 
 quae sunt mundi, quomodo placeat uxori, atque ita 
 quodam modo exponit quod supra dixerat: qui habent 
 uxores, tamquam non habentes sint. qui enim sic 
 habent uxores, ut cogitent ea quae sunt domini, quomodo 
 placeant domino, nec in his quae sunt mundi cogitent placere 
 uxoribus, tamquam non habentes sunt. quod ea facilitate fit, 
 quando et uxores tales sunt, ut eis mariti non ideo placeant, 
 quia diuites, quia sublimes, quia genere nobiles, quia carne 
 amabiles, sed quia fideles, quia religiosi, quia pudici, quia 
 uiri boni sunt.

Verum in coniugatis ut haec optanda atque 
 laudanda, sic alia toleranda sunt, ne in damnabilia flagitia, 
 id est in fornicationes uel adulteria conruatur. propter quod 
 uitandum malum etiam illi concubitus coniugum, qui non 
 fiunt causa generandi, sed uictrici concupiscentiae seruiunt, in 
 quibus iubentur non fraudare inuicem, ne temptet eos satanas 
 propter intemperantiam suam, non quidem secundum imperium 
 praecipiuntur, tamen secundum ueniam conceduntur. 
 sic enim scriptum est: uxori uir debitum reddat, 
 similiter autem et uxor uiro. mulier sui corporis 
 potestatem non habet, sed uir; similiter autem et 
 uir sui corporis potestatem non habet, sed mulier. 
 nolite inuicem fraudare nisi ex consensu ad

 

 
 
 
 tempus, ut uacetis orationi et iterum ad ipsum 
 estote, ne uos temptet satanas propter intemperantiam 
 uestram. hoc autem dico secundum ueniam, 
 non secundum imperium. ubi ergo uenia danda 
 est, aliquid esse culpae nulla ratione negabitur. cum igitur 
 culpabilis non sit generandi intentione concubitus, qui proprie 
 nuptiis inputandus est, quid secundum ueniam concedit apostolus, 
 nisi quod coniuges, dum se non continent, debitum ab 
 alterutro carnis exposcunt non uoluntate propaginis, sed

 dinis uoluptate? quae tamen uoluptas non propter nuptias 
 cadit in culpam, sed propter nuptias accipit ueniam. quocirca 
 etiam hinc sunt laudabiles nuptiae, quia et illud, quod non 
 pertinet ad se, ignosci faciunt propter se. neque enim etiam 
 iste concubitus, quo seruitur concupiscentiae, sic agitur, ut 
 inpediatur fetus, quem postulant nuptiae.

Sed tamen aliud est non concumbere nisi sola 
 uoluntate generandi, quod non habet culpam, aliud carnis 
 concumbendo adpetere uoluptatem, sed non praeter coniugem, 
 quod uenialem habet culpam, quia, etsi non causa propagandae 
 prolis concumbitur, non tamen huius libidinis causa propagationi 
 prolis obsistitur siue uoto malo siue opere malo. nam 
 qui hoc faciunt quamuis uocentur coniuges, non sunt nec 
 ullam nuptiarum retinent ueritatem, sed honestum nomen 
 uelandae turpitudini obtendunt. produntur autem quando eo 
 usque progrediuntur, ut exponant filios, qui nascuntur inuitis.

 

 
 
 
 oderunt enim nutrire uel habere, quos gignere metuebant. 
 itaque cum in suos saeuit, quos nolens genuit tenebrosa 
 iniquitas, clara iniquitate in lucem promitur et occulta turpitudo 
 manifesta crudelitate conuincitur. aliquando eo usque 
 peruenit haec libidinosa crudelitas uel libido crudelis, ut 
 etiam sterilitatis uenena procuret et si nihil ualuerit, conceptos 
 fetus aliquo modo intra uiscera extinguat ac fundat, 
 uolendo suam prolem prius interire quam uiuere, aut si in 
 utero iam uiuebat, occidi ante quam nasci. prorsus si ambo 
 tales sunt, coniuges non sunt; et si ab initio tales fuerunt, 
 non sibi per conubium, sed per stuprum potius conuenerunt. 
 si autem non ambo sunt tales, audeo dicere: aut illa est 
 quodam modo mariti meretrix aut ille adulter uxoris.

Quia igitur nuptiae tales esse non possunt, quales 
 primorum hominum, si peccatum non praecessisset, esse potuerunt, 
 sint tales, quales sanctorum patrum fuerunt, ut pudenda 
 carnis concupiscentia, quae in paradiso nec ante peccatum 
 fuit nec post peccatum esse permissa est, quia necesse 
 est in corpore mortis huius ut sit, non ei seruiatur, sed ipsa 
 potius nonnisi ad propagandam prolem seruire cogatur. aut 
 quia hoc tempus, quod iam esse diximus, continendi ab amplexu 
 non habet huius officii necessitatem adiacente undique 
 in omnibus gentibus tanta fertilitate gignendorum spiritaliter 
 filiorum, illud potius excellentis continentiae bonum qui 
 potest capere, capiat; qui uero id capere non potest, 
 et si acceperit uxorem, non peccat, et femina, si se

 

 
 
 
 non continet, nubat. bonum est enim homini mulierem 
 non tangere. uerum quia non omnes capiunt 
 uerbum hoc, sed quibus datum est, restat, ut propter 
 fornicationes unusquisque suam uxorem habeat 
 et unaquaeque uirum suum habeat ac sic infirmitas 
 incontinentiae, ne cadat in ruinam flagitiorum, excipiatur honestate 
 nuptiarum. quod enim ait apostolus de feminis: uolo 
 igitur iuniores nubere, hoc et de maribus dici potest: 
 uolo iuniores uxores ducere, ut ad utrumque sexum pertineat 
 filios procreare, patres et matres familias esse, nullam 
 occasionem dare aduersario maledicti gratia\'.

In nuptiis tamen bona nuptialia diligantur: proles, 
 fides, sacramentum. sed proles, non ut nascatur tantum uerum 
 etiam ut renascatur; nascitur namque ad poenam, nisi renascatur 
 ad uitam. fides autem, non qualem habent inter se 
 etiam infideles zelantes carnem; quis enim uir quamlibet inpius 
 uult adulteram uxorem? aut quae mulier quamlibet inpia 
 uult adulterum uirum? hoc in conubio bonum naturale est 
 quidem, carnale tamen. sed membrum Christi coniugis adulterium 
 coniugi debet timere, non sibi et a Christo sperare 
 fidei praemium, quam exhibet coniugi. sacramentum uero, 
 quod nec separati et adulterati amittunt, coniuges concorditer 
 casteque custodiant. solum est enim quod etiam sterile coniugium 
 tenet iure pietatis iam spe fecunditatis amissa, propter 
 quam fuerat copulatum. haec bona nuptialia laudet in nuptiis,

 

 
 
 
 qui laudare uult nuptias. carnis autem concupiscentia non 
 est nuptiis inputanda, sed toleranda. non enim est ex naturali 
 conubio ueniens bonum, sed ex antiquo peccato accidens malum.

Propter hanc ergo fit, ut etiam de iustis et 
 legitimis nuptiis filiorum dei non filii dei, sed filii saeculi 
 generentur, quia et hi qui generant, si iam regenerati sunt, 
 non ex hoc generant quod filii dei sunt, sed ex quo adhuc 
 filii saeculi. dominica quippe sententia est: filii saeculi 
 huius generant et generantur. ex quo.itaque sumus adhuc 
 filii saeculi huius, exterior homo noster corrumpitur, 
 ex hoc et huius saeculi filii generantur nec filii dei nisi regenerentur 
 fiunt; sed ex quo sumus filii dei, interior renouatur 
 de die in diem, quamuis et ipse exterior per 
 lauacrum regenerationis sanctificatus sit et spem futurae incorruptionis 
 acceperit, propter quod et templum dei merito 
 dicitur. corpora uestra, inquit apostolus, templum in 
 uobis spiritus sancti est, quem habetis a deo, et non 
 estis uestri; empti enim estis pretio magno. glorificate 
 ergo deum in corpore uestro. hoc totum non 
 solum propter praesentem sanctificationem, sed maxime propter 
 illam spem dictum est, de qua idem alio loco dicit: sed et 
 nos ipsi primitias spiritus habentes et ipsi in nobismet 
 ipsis ingemiscimus adoptionem expectantes,

 

 
 
 
 redemptionem corporis nostri. si ergo redemptio corporis nostri 
 secundum apostolum expectatur, profecto quod exspectatur 
 adhuc speratur, nondum tenetur. unde adiungit et dicit: 
 spe enim salui facti sumus; spes autem quae uidetur 
 non est spes; quod enim uidet quis, quid et sperat? 
 si autem quod non uidemus speramus, per patientiam 
 expectamus. non itaque per hoc quod expectamus, sed per 
 hoc quod toleramus, carnales filii propagantur. absit ergo, ut 
 fidelis homo, cum audit ab apostolo: diligite uxores uestras, 
 concupiscentiam carnis diligat in uxore, quam nec in se ipso 
 debet diligere audiens alterum apostolum: nolite diligere 
 mundum nec ea quae in mundo sunt. quisquis dilexerit 
 mundum, non est caritas patris in illo, quia omnia 
 quae in mundo sunt concupiscentia carnis est et 
 concupiscentia oculorum et ambitio saeculi, quae 
 non est a patre, sed ex mundo est. et mundus transibit 
 et concupiscentia eius; qui autem fecerit uoluntatem 
 dei, manet in aeternum, sicut et deus manet 
 in aeternum.

Ex hac igitur concupiscentia carnis quod 
 nascitur, utique mundo, non deo nascitur; deo autem nascitur, 
 cum ex aqua et spiritu renascitur. huius concupiscentiae 
 reatum regeneratio sola dimittit, quem generatio trahit. 
 ergo quod generatum est, regeneretur, quia non potest 
 aliter, ut quod tractum est remittatur. ut enim quod

 

 
 
 
 dimissum est in parente trahatur in prole, miris quidem 
 modis fit, sed tamen fit. haec inuisibilia et infidelibus incredibilia, 
 sed tamen uera ut haberent aliquod uisibile exemplum, 
 hoc in quibusdam arbustis diuina prouidentia procurauit. 
 cur enim non credamus propter hoc esse institutum, ut ex 
 oliua nascatur oleaster? an credendum non est in aliqua re 
 quae creata est ad usus hominum creatorem prouidisse et 
 instituisse, quod ad generis humani ualeret exemplum? mirum 
 est ergo quemadmodum a peccati uinculo per gratiam liberati 
 gignant tamen eodem uinculo obstrictos, quos eodem modo 
 oporteat liberari. fatemur, mirum est. sed quod latent fetus 
 oleastrorum etiam in seminibus olearum, quando et hoc 
 crederetur, nisi experientia probaretur? proinde sicut gignitur 
 ex oleastri semine oleaster et ex oleae semine nonnisi oleaster, 
 cum inter oleastrum et oleam plurimum distet, ita gignitur 
 et de carne peccatoris et de carne iusti uterque peccator, 
 quamuis inter peccatorem et iustum plurimum distet. gignitur 
 autem peccator actu adhuc nullus et ortu nouus, sed reatu 
 uetus: homo a creatore, captiuus a deceptore, indigens redemptore. 
 sed quaeritur quomodo trahi possit captiuitas prolis 
 etiam de parentibus iam redemptis. et quia non facili ratione 
 indagatur nec sermone explicatur, ab infidelibus non creditur: 
 quasi et illud quod de oleastro et de olea diximus, ut generis 
 dissimilis sit fetus similis, facile aliqua inuenit ratio uel

 

 
 
 
 explicat sermo. sed hoc ab eo qui experiri uoluerit, cerni 
 potest. sit ergo in exemplo, unde et illud credatur quod 
 cerni non potest.

Non enim fides dubitat christiana, quam noui 
 haeretici obpugnare coeperunt, et eos, qui lauacro regenerationis 
 abluuntur, redimi de diaboli potestate et eos, qui 
 nondum tali regeneratione redempti sunt, etiam paruulos filios 
 redemptorum sub eiusdem diaboli esse potestate captiuos, 
 nisi et ipsi eadem Christi gratia redimantur. ad omnes namque 
 pertinere non dubitamus aetates illud de quo apostolus loquitur 
 beneficium dei: qui eruit nos de potestate tenebrarum 
 et transtulit in regnum filii caritatis suae. ab hac 
 igitur potestate tenebrarum, quarum est diabolus princeps, 
 id est a potestate diaboli et angelorum eius, quisquis erui 
 cum baptizantur negauerit paruulos, ipsorum ecclesiae sacramentorum 
 ueritate conuincitur, quae nulla haeretica nouitas 
 in ecclesia Christi auferre uel mutare permittitur regente 
 atque adiuuante capite totum corpus suum, pusillos cum 
 magnis. in ueritate itaque, non in falsitate potestas diabolica 
 exorcizatur in paruulis, eique\' renuntiant, quia per sua non 
 possunt, per corda et ora gestantium, ut eruti a potestate 
 tenebrarum in regnum sui domini transferantur. quid ergo in 
 eis est, per quod in potestate diaboli teneantur, donec eruantur 
 inde per sacramentum baptismatis Christi? quid est nisi 
 peccatum? non enim aliud inuenit diabolus, unde posset

 

 
 
 
 humanam suo iuri mancipare naturam, quam bonam bonus 
 auctor instituit. nullum autem peccatum paruuli in sua uita 
 proprium commiserunt. remanet igitur originale peccatum, 
 per quod sub diaboli potestate captiui sunt, nisi inde lauacro 
 regenerationis et Christi sanguine redimantur et transeant in 
 regnum redemptoris sui frustrata potestate captiuatoris sui 
 et data potestate, qua fiant ex filiis huius saeculi filii dei.

Iam nunc si quodam modo interrogemus bona 
 illa nuptialia, unde ab eis potuerit peccatum in paruulos 
 propagari, respondebit nobis operatio propagandae prolis: ego 
 in paradiso magis felix essem, si peccatum non fuisset admissum. 
 ad me namque pertinet illa benedictio dei: crescite 
 et multiplicamini. ad ho; opus bonum diuersi sexus diuersa 
 membra sunt condita, quae quidem ante peccatum iam erant, 
 sed pudenda non erant. respondebit pudicitiae fides: si peccatum 
 non fuisset, quid me in paradiso securius esse potuisset, ubi 
 nec stimularet mea nec alterius me libido temptaret? respondebit 
 etiam conubii sacramentum: de me ante peccatum dictum 
 est in paradiso: relinquet homo patrem et matrem et 
 adhaerebit uxori suae, et erunt duo in carne una, quod 
 magnum sacramentum dicit apostolus in Christo et in 
 ecclesia. quod ergo est in Christo et in ecclesia magnum, 
 hoc in singulis quibusque uiris atque uxoribus minimum, sed 
 tamen coniunctionis inseparabilis sacramentum. quid horum 
 est in nuptiis, unde peccati uinculum transiret in posteros? 
 nempe nihil; et certe his tribus bonis perfecte se haberet 
 bonitas nuptiarum, quibus bonis etiam nunc bonae sunt nuptiae.

Porro autem si interrogetur illa carnis concupiscentia, 
 qua pudenda facta sunt, quae prius pudenda non 
 fuerant, nonne respondebit se in membris hominis post peccatum 
 esse coepisse? et ideo legem peccati uerbis apostolicis 
 nuncupatam, quod hominem sibi subditum fecerit, quia deo 
 suo subditus esse noluit, seque esse, de qua et primi coniugati 
 tunc erubuerunt, quando pudenda texerunt, et nunc 
 omnes erubescunt, quando ad concumbendum secreta conquirunt 
 neque huius operis testes audent habere uel filios, 
 quos inde genuerunt? cui uerecundiae naturali Cynicorum 
 error philosophorum mirabili inpudentia reluctatus est, quandoquidem 
 hoc, quoniam licitum esset honestumque, cum coniuge 
 palam faciendum esse censebant. unde merito inmunditia 
 huius inpudentiae caninum nomen accepit; ex hoc quippe 
 Cynici nuncupati sunt.

Haec omnino concupiscentia, haec lex peccati 
 habitans in membris, cui lex iustitiae uetat oboedire dicente 
 apostolo: non ergo regnet peccatum in uestro mortali 
 corpore ad oboediendum desideriis eius, neque exhibueritis 
 membra uestra arma iniquitatis peccato, 
 haec, inquam, concupiscentia, quae solo sacramento regenerationis 
 expiatur, profecto peccati uinculum generatione traicit 
 in posteros, nisi ab illo et ipsi regeneratione soluantur. nam 
 ipsa quidem concupiscentia iam non est peccatum in regeneratis, 
 quando illi ad inlicita opera non consentitur, atque 
 ut ea perpetrent a regina mente membra non dantur, ut si

 

 
 
 
 non fit quod scriptum est: non concupiscas, fiat saltem 
 quod alibi legitur: post concupiscentias tuas non eas. 
 sed quia modo quodam loquendi peccatum uocatur, quod et 
 peccato facta est et peccatum, si uicerit, facit, reatus eius 
 ualet in generato, quem reatum Christi gratia per remissionem 
 omnium peccatorum in regenerato, si ad mala opera ei quodam 
 modo iubenti non oboediat, ualere non sinit. sic autem uocatur 
 peccatum, quia peccato facta est, cum iam in regeneratis non 
 sit ipsa peccatum, sicut uocatur lingua locutio, quam facit 
 lingua, et manus uocatur scriptura, quam facit manus; itemque 
 sic uocatur peccatum, quia peccatum, si uincit, facit, sicut 
 uocatur frigus pigrum, non quod a pigris fiat, sed quod 
 pigros faciat.

Hoc generi humano inflictum uulnus a diabolo quidquid 
 per illud nascitur cogit esse sub diabolo, tamquam de suo 
 frutice fructum iure decerpat, non quod ab illo sit natura 
 humana, quae non est nisi ex deo, sed uitium, quod non est 
 ex deo. non enim propter se ipsam, quae laudabilis est, 
 quia opus dei est, sed propter damnabile uitium, quo uitiata 
 est, natura humana damnatur. et propter quod damnatur, 
 propter hoc et damnabili diabolo subiugatur, quia et ipse diabolus 
 spiritus inmundus est et utique bonum, quod spiritus, 
 malum, quod inmundus, quoniam spiritus est natura, inmundus 
 est uitio: quorum duorum illud a deo est, hoc ab

 

 
 
 
 ipso. non itaque tenet homines, siue maioris siue infantilis 
 aetatis, propter quod homines sunt, sed propter quod inmundi 
 sunt. qui ergo miratur quia creatura dei subditur diabolo, 
 non miretur; subditur enim creatura dei creaturae dei, minor 
 maiori, quia homo angelo, nec tamen propter naturam, sed 
 propter uitium, quia inmundus inmundo. hic est fructus eius 
 ex antiqua inmunditiae stirpe, quam plantauit in homine, 
 maiores quidem poenas ultimo iudicio, quanto est inmundior, 
 ipse passurus; uerumtamen et quibus in illa damnatione 
 tolerabilius erit, huic sunt subditi uelut principi auctorique 
 peccati, quia nulla erit damnationis causa nisi peccatum.

Quapropter natos non ex bono, quo bonae 
 sunt nuptiae, sed ex malo concupiscentiae, quo bene quidem 
 utuntur nuptiae, de quo tamen erubescunt et nuptiae, reos 
 diabolus paruulos tenet, quia, cum sint ipsae honorabiles in 
 omnibus ad eas proprie pertinentibus bonis, etiamsi torum 
 habeant inmaculatum non solum a fornicationibus et adulteriis, 
 quae sunt flagitia damnabilia, uerum etiam ab illis excessibus 
 concumbendi, qui non fiunt causa prolis uoluntate dominante, 
 sed causa uoluptatis uincente libidine, quae sunt in coniugibus 
 peccata uenialia, tamen, cum uentum fuerit ad opus generandi, 
 ipse ille licitus honestusque concubitus non potest esse sine 
 ardore libidinis, ut peragi possit quod rationis est, non libidinis. 
 qui certe ardor, siue sequatur siue praeueniat uoluntatem, 
 non tamen nisi ipse quodam quasi suo imperio mouet 
 membra, quae moueri uoluntate non possunt, atque ita se 
 indicat non imperantis famulum, sed inoboedientis supplicium

 

 
 
 
 uoluntatis nec libero arbitrio, sed inlecebroso aliquo stimulo 
 commouendum et ideo pudendum. ex hac carnis concupiscentia, 
 quae licet in regeneratis iam non deputetur in peccatum, 
 tamen naturae non accidit nisi de peccato, ex hac, inquam, 
 concupiscentia carnis tamquam filia peccati et, quando illi ad 
 turpia consentitur, etiam peccatorum matre multorum quaecumque 
 nascitur proles originali est obligata peccato, nisi in 
 illo renascatur, quem sine ista concupiscentia uirgo concepit, 
 propterea, quando nasci est in carne dignatus, sine peccato 
 solus est natus.

Si autem quaeritur, quomodo ista concupiscentia 
 carnis maneat in regenerato, in quo uniuersorum facta est 
 remissio peccatorum, quandoquidem per ipsam seminatur et 
 cum ipsa carnalis gignitur proles parentis etiam baptizati aut 
 certe, si in parente baptizato potest esse et peccatum non 
 esse, cur eadem ipsa in prole peccatum sit: ad haec respondetur 
 dimitti concupiscentiam carnis in baptismo, non ut non 
 sit, sed ut in peccatum non inputetur. quamuis autem reatu 
 suo iam soluto manet tamen, donec sanetur omnis infirmitas 
 nostra proficiente renouatione interioris hominis de die in 
 diem cum exterior induerit incorruptionem; non enim substantialiter 
 manet, sicut aliquod corpus aut spiritus, sed 
 affectio est quaedam malae qualitatis, sicut languor. non ergo 
 aliquid remanet, quod non remittatur, cum fit, sicut scriptum

 

 
 
 
 est: propitius dominus omnibus iniquitatibus nostris, 
 sed, donec fiat et quod sequitur: qui sanat omnes languores 
 tuos, qui redimit de corruptione uitam tuam, 
 manet in corpore mortis huius carnalis concupiscentia, cuius 
 uitiosis desideriis ad inlicita perpetranda non oboedire praecipimur, 
 ne regnet peccatum in nostro mortali corpore. quae 
 tamen concupiscentia cotidie minuitur in proficientibus . et 
 continentibus accedente etiam senectute multo maxime. qui 
 uero ei nequiter seruiunt, tantas in eis uires accipit, ut 
 plerumque iam aetate deficientibus membris eisdemque partibus 
 corporis ad illud opus admoueri minus ualentibus turpius 
 et procacius insanire non desinat.

In eis ergo, qui regenerantur in Christo cum 
 remissionem accipiunt prorsus omnium peccatorum, utique 
 necesse est ut reatus etiam huius licet adhuc manentis concupiscentiae 
 remittatur, ut in peccatum, sicut dixi, non inputetur. 
 nam sicut eorum peccatorum, quae manere non 
 possunt, quoniam cum fiunt praetereunt, reatus tamen manet 
 et, nisi remittatur, in aeternum manebit, sic illius, quando 
 remittitur, reatus aufertur. hoc est enim non habere peccatum, 
 , reum non esse peccati. nam si quisquam uerbi gratia fecerit 
 adulterium, etiamsi numquam deinceps faciat, reus est adulterii, 
 donec reatus ipsius indulgentia remittatur. habet ergo peccatum, 
 quamuis illud quod admisit iam non sit, quia cum tempore 
 quo factum est praeteriit. nam si a peccando desistere hoc 
 esset non habere peccata, sufficeret, ut hoc nos moneret

 

 

 

 
 
 
 scriptura: fili, peccasti, non adicias iterum; non autem 
 sufficit, sed addidit: et de pristinis deprecare, ut tibi 
 remittantur. manent ergo, nisi remittantur. sed quomodo 
 manent, si praeterita sunt, nisi quia praeterierunt actu, manent 
 reatu? sic itaque fieri e contrario potest, ut etiam illud maneat 
 actu, praetereat reatu.

Agit enim aliquid concupiscentia carnis et 
 quando ei non exhibetur uel cordis adsensus, ubi regnet, uel 
 membra uelut arma quibus inpleatur quod iubet. agit autem 
 quid nisi ipsa desideria mala et turpia? non enim si bona 
 et licita essent, eis oboedire prohiberet apostolus dicens: 
 non regnet peccatum in uestro mortali corpore ad 
 oboediendum desideriis eius; non enim ait: ad habenda 
 desideria eius, sed: ad oboediendum desideriis eius, ut, 
 quoniam sunt in aliis maiora, in aliis minora, prout quisque 
 in hominis interioris nouitate profecerit, in hoc agonem iustitiae 
 pudicitiaeque seruemus, ne illis oboediamus. ut tamen nec 
 ipsa sint desideria, uelle debemus, etiamsi in corpore mortis 
 huius id obtinere non possumus. hinc enim et alio loco idem 
 apostolus loquens uelut ex suae personae introductione nos

 
 instruit dicens: non enim quod nolo, hoc ago, sed quod 
 odi, illud facio, id est concupisco, quia et hoc nollet 
 facere, ut esset omni ex parte perfectus. si autem quod

 

 
 
 
 nolo, inquit, hoc facio, consentio legi quoniam bona, 
 quia hoc et illa non uocatur, quod et ego nolo. non uult enim 
 ut concupiscam, quae dicit: non concupisces, et ego nolo 
 concupiscere. in hoc itaque consentiunt uoluntas legis et mea. 
 uerum quia concupiscere nolebat et tamen concupiscebat, sed 
 eidem concupiscentiae nequaquam consentiendo seruiebat, adiunxit 
 atque ait: nunc autem iam non ego operor illud, 
 sed id quod in me habitat peccatum.

Multum autem fallitur homo: qui consentiens

 concupiscentiae carnis suae et quod illa desiderat decernens 
 facere et statuens putat sibi adhuc esse dicendum: non 
 ego operor illud, etiamsi oderit, quia consentit. simul enim 
 est utrumque: et ipse odit, quia malum esse nouit, et ipse 
 facit, quia facere statuit. iam uero si et illud addat, quod 
 scriptura prohibet dicens: neque exhibueritis membra 
 uestra arma iniquitatis peccato, ut quod facere statuit 
 in corde, etiam corpore conpleat, et ideo dicat: non ego 
 operor illud, sed quod habitat in me peccatum, quia 
 cum id decernit et facit displicet sibi, tantum errat, ut nec

 se ipsum agnoscat, quando, cum ex toto ipse sit et corde 
 statuente et corpore inplente, adhuc se ipsum esse non putat. 
 
 Qui ergo dicit: iam non ego operor illud, 
 sed quod habitat in me peccatum, si tantummodo concupiscit, 
 uerum dicit, non si cordis consensione decernit aut 
 etiam ministerio corporis perficit.

Deinde adiungit apostolus: scio enim quia non 
 habitat in me, hoc est in carne mea, bonum; uelle 
 enim adiacet mihi, perficere autem bonum non

 

 

 
 
 
 inuenio. hoc ideo dictum est, quia tunc perficitur bonum, 
 quando desideria mala nulla sunt, sicut tunc perficitur malum, 
 quando malis desideriis oboeditur. quando autem sunt quidem, 
 sed non eis oboeditur, nec malum perficitur, quia non eis 
 oboeditur, nec bonum, quia sunt, sed fit ex aliqua parte 
 bonum, quia concupiscentiae malae non consentitur, et ex 
 aliqua parte remanet malum, quia uel concupiscitur. ideo ergo 
 apostolus non ait facere bonum sibi non adiacere, sed perficere. 
 multum enim boni facit, qui facit quod scriptum est: 
 post concupiscentias tuas non eas, sed non perficit, 
 quia non inplet quod scriptum est: non concupiscas. ad 
 hoc ergo dixit lex: non concupisces, ut nos in hoc morbo 
 inuenientes iacere medicinam gratiae quaereremus et in eo 
 praecepto sciremus, et quo debeamus in hac mortalitate proficiendo 
 conari et quo possit a nobis in illa inmortalitate 
 beatissima perueniri; nisi enim quandoque perficiendum esset, 
 nunquam iubendum esset.

Deinde repetens apostolus, ut amplius commendet 
 sententiam superiorem, non enim quod uolo, inquit, facio 
 bonum, sed quod nolo malum, hoc ago. si autem quod 
 nolo ego hoc facio, iam non ego operor illud, sed 
 quod habitat in me peccatum, et sequitur: inuenio ergo 
 legem mihi uolenti facere bonum, quoniam mihi

 

 
 
 
 malum adiacet, hoc est: inuenio legem mihi esse bonum 
 uolenti facere quod lex uult, quoniam non ipsi legi, quae dicit: 
 non concupisces, sed mihi adiacet malum quod nolo, quia 
 et nolens concupisco. condelector enim, inquit, legi dei 
 secundum interiorem hominem, uideo autem aliam 
 legem in membris meis repugnantem legi mentis meae 
 et captiuantem me sub lege peccati quae est in 
 membris meis. ista condelectatio legi dei secundum interiorem 
 hominem de magna nobis uenit gratia dei. in ea

 quippe interior homo noster renouatur de die in diem, 
 cum in ea proficit perseueranter. non enim timor est torquens, 
 sed amor libens. ibi sumus ueraciter liberi, ubi non delectamur 
 inuiti.

Vemm illud quod ait: uideo autem aliam legem 
 in membris meis repugnantem legi mentis meae, ipsa 
 est ista de qua loquimur concupiscentia, lex peccati in carne 
 peccati. quod autem dixit: et captiuantem me sub lege 
 peccati, hoc est: sub se ipsa, quae est in membris meis, 
 aut captiuantem dixit captiuare conantem, id est ad consentiendum 
 inplendumque cogentem, aut potius — quod non 
 habet controuersiam — captiuantem secundum carnem, quam 
 nisi teneret carnalis concupiscentia, quam legem peccati uocat,. 
 non utique in ea ullum inlicitum desiderium, cui mens oboedire 
 non debeat, commoueret. quod autem non ait: captiuantem 
 carnem meam, sed: captiuantem me, hinc factum est, ut 
 sensus hic alius quaereretur et acciperemus captiuantem, 
 uelut dixisset: captiuare conantem. sed cur non diceret: captiuantem 
 me, ubi uellet intellegi carnem suam? an non dictum 
 est de Iesu, cum in monumento non fuisset caro eius inuenta:

 

 
 
 
 tulerunt dominum meum et nescio ubi posuerunt eum? 
 num ideo non recte dictum est, quia non dictum est 'carnem\' 
 uel \'corpus domini mei,\' sed: dominum meum?

Quamquam paulo superius et ipse apostolus 
 quomodo recte potuerit de carne sua dicere: captiuantem 
 me, satis euidenter aperuit. cum enim dixisset: scio enim 
 quia non habitat in me, id ipsum exponens adiunxit et 
 ait: hoc est in carne mea, bonum. haec ergo captiuatur 
 sub lege peccati, in qua non habitat bonum, hoc est caro. 
 carnem autem nunc appellauit, ubi est morbidus quidam 
 carnis adfectus, non ipsam corporis conformationem, cuius 
 membra non adhibenda sunt arma peccato, id est eidem 
 ipsi concupiscentiae, quae hoc carnale nostrum captiuum 
 tenet. nam quantum adtinet ad ipsam corporalem substantiam 
 atque naturam, in uiris fidelibus, siue coniugatis siue continentibus, 
 iam templum dei est. attamen, si omnino nihil 
 carnis nostrae captiuum teneretur non quidem sub diabolo, 
 quia et ibi facta est peccati remissio, ut peccatum non inputetur, 
 quod proprie lex peccati uocatur, tamen sub ipsa lege 
 peccati, hoc est sub concupiscentia sua, nisi aliquantum teneretur 
 caro nostra captiua, quomodo esset uerum, quod ait 
 idem apostolus: adoptionem expectantes, redemptionem 
 corporis nostri? in tantum igitur adhuc expectatur redemptio 
 corporis nostri, in quantum adhuc ex aliqua parte captiuum 
 est sub lege peccati. unde et hic exclamans ait: infelix ego 
 homo, quis me liberabit de corpore mortis huius? gratia 
 dei per Iesum Christum dominum nostrum. ubi quid 
 intellecturi sumus, nisi quia corpus quod corrumpitur, 
 adgrauat animam? cum ergo id ipsum corpus iam

 

 
 
 
 incorruptibile recipietur, plena erit liberatio a corpore mortis huius, 
 a quo non liberantur, qui sunt ad poenam resurrecturi. ad 
 corpus ergo mortis huius intellegitur pertinere, ut alia lex 
 in membris repugnet quidem legi mentis, dum caro concupiscit 
 aduersus spiritum, etsi mentem non subiuget, 
 quia et spiritus concupiscit aduersus carnem. atque ita 
 quamuis lex ipsa peccati captiuum teneat aliquid carnis, 
 unde resistat legi mentis, non tamen regnat in nostro licet 
 mortali corpore, si non oboeditur desideriis eius. solent enim 
 et hostes, aduersus quos dimicatur, et inferiores esse in certamine 
 et uicti aliquid tenere captiuum. quod in carne nostra 
 quamuis sub peccati lege teneatur, tamen in spe redemptionis 
 est, quia ipsa uitiosa concupiscentia nulla omnino remanebit, 
 caro autem nostra ab ea peste morboque sanata et tota inmortalitate 
 uestita in aeterna beatitudine permanebit.

Subiungit autem apostolus et dicit: igitur ego ipse 
 mente seruio legi dei, carne autem legi peccati. quod 
 sic intellegendum est: mente seruio legi dei non consentiendo 
 legi peccati; carne autem seruio legi peccati 
 habendo desideria peccati, quibus etsi non consentio, nondum 
 tamen penitus careo. denique quid post haec intulerit adtendamus. 
 nulla ergo, inquit, condemnatio est nunc his 
 qui sunt in Christo Iesu. etiam nunc, inquit, quando lex 
 in membris repugnat legi mentis et captiuum aliquid tenet 
 in corpore mortis huius, nulla condemnatio est his qui sunt 
 in Christo Iesu. audi, quare. lex enim spiritus uitae,

 

 
 
 
 inquit, in Christo Iesu liberauit me a lege peccati et 
 mortis. liberauit, quomodo? nisi quia eius reatum peccatorum 
 omnium remissione dissoluit, ut quamuis adhuc maneat et de 
 die in diem magis magisque minuatur, in peccatum tamen 
 non inputetur.

Haec itaque remissio peccatorum quamdiu non 
 fit in prole, sic ibi est lex ista peccati, ut etiam in peccatum 
 inputetur, id est, ut etiam reatus eius cum illa sit, quae 
 teneat aeterni supplicii debitorem. hoc enim traicit parens in 
 prolem carnalem, quod et ipse carnaliter natus, non quod 
 spiritaliter est renatus, quia id ipsum, quod carnaliter natus 
 est, quamuis reatu soluto non inpediat fructum eius, tamen 
 tamquam in semine oliuae latet, etiamsi propter remissionem 
 peccatorum nihil oleo nocet, ei scilicet uitae, qua secundum 
 Christum, qui est appellatus ab oleo, id est a chrismate, iustus 
 ex fide uiuit. hoc autem quod in parente regenerato tamquam 
 in oleae semine sine ullo reatu, quia remissum est, 
 tegitur, profecto in prole nondum regenerata uelut in oleastro 
 cum reatu habetur, donec etiam illic eadem gratia remittatur. 
 ex quo enim Adam ex olea tali, in qua nec semen erat eius

 
 modi, unde amaritudo nasceretur oleastri, in oleastrum peccando 
 conuersus est, quia tam magnum peccatum fuit, ubi magna 
 fieret in deterius mutatio naturae, totum genus humanum 
 fecit oleastrum, ita ut — quemadmodum nunc in ipsis uidemus

 

 
 
 
 arboribus — si quid inde in oleam gratia diuina conuertit, 
 ibi uitium primae natiuitatis, quod erat originale peccatum de 
 carnali concupiscentia traductum et adtractum, remittatur, 
 tegatur, non inputetur, unde tamen oleaster nascatur, nisi et 
 ipse in oleam eadem gratia renascatur.

Beata itaque olea, cuius remissae sunt 
 iniquitates et cuius tecta sunt peccata, beata, cui non 
 inputauit dominus peccatum. sed illud quod remissum 
 est et tectum est et non inputatur, donec fiat in aeternam 
 inmortalitatem plena mutatio, habet uim quandam occultam, 
 unde seminetur amarus oleaster, nisi et illic eadem dei agricultura 
 remittatur, tegatur, non inputetur. non erit autem 
 omnino aliquid uel in carnali semine uitiosum, cum eadem 
 regeneratione, quae nunc fit per sacrum lauacrum, usque in 
 finem cuncta mala hominis purgante atque sanante eadem 
 caro, per quam facta est anima carnalis, fiet etiam spiritalis 
 ipsa, nullam legi mentis resistentem concupiscentiam carnis 
 habitura, nihil carnalis seminis emissura. sic enim accipiendum 
 est, quod ait idem apostolus: Christus dilexit ecclesiam et 
 se ipsum tradidit pro ea, ut eam sanctificaret mundans 
 eam lauacro aquae in uerbo, ut exhiberet sibi ipse 
 gloriosam ecclesiam, non habentem maculam aut 
 rugam aut aliquid eius modi, sic, inquam, hoc accipiendum

 

 
 
 
 est, ut eodem lanacro regenerationis et uerbo sanctificationis 
 omnia prorsus mala hominum regeneratorum mundentur atque 
 sanentur, non solum peccata quae omnia nunc remittuntur in 
 baptismo, sed etiam quae posterius humana ignorantia uel 
 infirmitate contrahuntur, non ut baptisma quotiens peccatur, 
 totiens repetatur, sed quia ipso quod semel datur fit, ut non 
 solum antea, uerum etiam postea quorumlibet peccatorum 
 uenia fidelibus impetretur. quid enim prodesset uel ante 
 baptismum paenitentia, nisi baptismus sequeretur, uel postea, 
 nisi praecederet? in ipsa quoque oratione dominica, quae 
 cotidiana est nostra mundatio, quo fructu, quo effectu diceretur: 
 dimitte nobis debita nostra, nisi ab eis, qui baptizati 
 sunt, diceretur? itemque elemosynarum largitas et beneficientia 
 quantalibet cui tandem ad dimittenda sua peccata prodesset, 
 si baptizatus non esset? postremo regni caelorum ipsa felicitas, 
 ubi non habebit ecclesia maculam aut rugam aut aliquid eius 
 modi, ubi nihil reprehensionis, nihil simulationis erit, ubi non 
 solum reatus, sed nec concupiscentia erit ulla peccati, quorum 
 erit nisi baptizatorum?

Ac per hoc non solum omnia peccata, sed 
 omnia prorsus hominum mala christiani lauacri sanctitate 
 tolluntur, quo mundat ecclesiam suam Christus, ut exhibeat 
 eam sibi non in isto saeculo, sed in futuro non habentem 
 maculam aut rugam aut aliquid eius modi. nam qui modo 
 eam talem esse dicunt et tamen in illa sunt, quoniam et ipsi 
 fatentur se habere peccata, si uerum dicunt, profecto, quoniam 
 mundi non sunt a peccatis, habet in eis ecclesia maculam;

 

 
 
 
 si autem falsum dicunt, quia corde duplici loquuntur, habet 
 in eis ecclesia rugam. si autem se dicunt habere ista, non 
 ipsam, ergo se non esse membra eius nec se ad corpus eius 
 pertinere fateantur, ut etiam sua confessione damnentur.

De hac autem concupiscentia carnis, quam 
 curauimus a nuptialibus bonis prolixa disputatione distinguere 
 propter nouos haereticos, qui cum haec reprehenditur calumniantur, 
 quasi nuptiae reprehendantur, ut scilicet eam 
 tamquam bonum naturale laudando suum pestiferum dogma 
 confirment, quo adserunt prolem, quae per illam nascitur, 
 nullum trahere originale peccatum: de hac ergo carnis concupiscentia 
 beatus Ambrosius Mediolanensis episcopus, cuius 
 sacerdotali ministerio lauacrum regenerationis accepi, sic breuiter 
 est locutus, cum exponens Esaiam prophetam carnalem 
 Christi natiuitatem insinuaret: <ideo>, inquit, \'et quasi homo per 
 uniuersa temptatus est et in similitudine hominum cuncta 
 sustinuit, sed quasi de spiritu natus abstinuit a peccato; 
 omnis enim homo mendax et nemo sine peccato nisi unus 
 deus. seruatum est igitur, ut ex uiro et muliere, id est per 
 illam corporum commixtionem nemo uideatur expers esse 
 delicti. qui autem expers delicti, expers etiam huius modi 
 conceptionis\'. numquidnam et sanctus Ambrosius nuptiarum 
 bonitatem ac non potius istorum haereticorum quamuis tunc 
 nondum adparentium uanitatem huius suae sententiae ueritate

 

 
 
 
 damnauit? quod ideo commemorandum putaui, quia Pelagius 
 sic laudat Ambrosium, ut dicat: \'beatus Ambrosius episcopus, 
 in cuius praecipue libris Romana elucet fides, qui scriptorum 
 inter Latinos flos quidam speciosus enituit, cuius fidem et 
 purissimum in scripturis sensum ne inimicus quidem ausus 
 est reprehendere\'. paeniteat ergo eum quod sensit aduersus 
 Ambrosium, ne paeniteat eum quod sic laudauit Ambrosium. 
 habes librum et molestia longitudinis et difficultate quaestionis 
 quam mihi fuit ad dictandum, tam tibi ad legendum negotiosum, 
 quibus particulis temporum te inuenire potuit aut potuerit 
 otiosum. quem profecto, quantum me dominus adiuuare dignatus 
 est, elaboratum inter ecclesiasticas curas meas non tibi ingererem 
 inter publicas tuas, nisi ab homine dei, qui te familiarius 
 nouit, audissem, quod tam libenter legas, ut etiam 
 nocturnas aliquas horas lectioni uigilanter inpendas.

Inter militiae tuae curas et inlustris personae quam 
 pro meritis gestas actusque reipublicae necessarios, fili dilectissime 
 et honorande Valeri, tanto studio te aduersus haereticos 
 in eloquia diuina flagrare satis dici non potest quanta 
 mentis iucunditate delecter. itaque posteaquam legi litteras 
 sublimitatis tuae, quibus de libro quem ad te scripsi gratias 
 agis sed admones, ut per fratrem et coepiscopum meum Alypium 
 audiam quid de quibusdam locis eiusdem libri haeretici disputationis 
 adsumant, ad hoc scribendum excitatus sum. et 
 quia non tantum relatu memorati mei fratris id didici, uerum

 
 
 
 etiam prolatas ab eo chartulas legi, quas post eius de Rauenna 
 profectionem Romam mittere ipse curasti, ubi aduersariorum 
 potui uaniloquia reperire, ad ea respondere adiuuante domino 
 quanta possum ueritate et scripturarum diuinarum auctoritate 
 proposui.

Chartula, cui nunc respondeo, hoc titulo praenotatur: 
 \'capitula de libro Augustini quem scripsit contra quae de libris 
 pauca decerpsi\'. hic uideo eum qui tuae praestantiae ista scripta 
 direxit de nescio quibus ea libris causa, quantum existimo, 
 celerioris responsionis, ne tuam differret instantiam, uoluisse 
 decerpere. qui autem sint isti libri cum cogitarem, eos esse 
 arbitratus sum, quorum mentionem Iulianus facit in epistula 
 quam Romam misit, cuius exemplum simul ad me usque peruenit. 
 ibi quippe ait: \'dicunt etiam istas quae modo aguntur 
 nuptias a deo institutas non fuisse, quod in libro Augustini 
 legitur, contra quem ego modo quattuor libellis respondi.\' 
 credo, ex his libellis ista decerpta sunt. unde melius fortasse 
 fuerat, ut uniuerso ipsi operi eius, quod quattuor uoluminibus 
 explicauit, redarguendo et refellendo nostra elaboraret intentio, 
 nisi et ego responsionem differre noluissem, sicut nec tu 
 transmissionem scriptorum, quibus respondendum est, distulisti.

Verba ergo de libro meo tibi a me misso tibique notissimo

 

 
 
 
 ista posuit, quae refutare conatus est: \'damnatores nos esse 
 nuptiarum operisque diuini, quo ex maribus et feminis deus 
 homines creat, inuidiosissime clamitant, quoniam dicimus eos 
 qui de tali commixtione nascuntur trahere originale peccatum 
 eosque de parentibus qualibuscumque nascantur non negamus 
 adhuc esse sub diabolo, nisi renascantur in Christo.\' in his 
 uerbis meis testimonium apostoli quod interposui praetermisit, 
 cuius se premi magna mole sentiebat. ego enim cum dixissem 
 homines natos trahere originale peccatum, mox hoc intuli 
 quod apostolus ait: per unum hominem peccatum intrauit 
 in mundum et per peccatum mors; et ita in omnes 
 homines pertransiit, in quo omnes peccauerunt. quo 
 testimonio, ut diximus, praetermisso cetera ille contexuit, quae 
 supra commemorata sunt. nouit enim quemadmodum soleant 
 haec uerba apostolica, quae praetermisit, accipere catholicorum 
 corda fidelium. quae uerba tam recta et tanta luce fulgentia 
 tenebrosis et tortuosis interpretationibus noui haeretici obscurare 
 et deprauare moliuntur.

Deinde alia mea uerba subtexuit, ubi dixi: \'nec aduertunt 
 quod ita nuptiarum bonum malo originali, quod inde trahitur, 
 non potest accusari, sicut adulteriorum et fornicationum malum 
 bono naturali, quod inde nascitur, non potest excusari; nam 
 sicut peccatum, siue hinc siue inde trahatur, opus est diaboli, 
 sic homo, siue hinc siue inde nascatur, opus est dei.\' etiam 
 hic ea praetermisit, in quibus aures catholicas timuit. nam ut

 

 
 
 
 ad haec uerba ueniretur, supra dictum erat a nobis: \'hoc ergo 
 quia dicimus, quod antiquissima atque firmissima catholicae 
 fidei regula continetur, isti nouelli et peruersi dogmatis adsertores, 
 qui nihil peccati esse in paruulis dicunt, quod lauacro 
 regenerationis abluatur, tamquam damnemus nuptias et tamquam 
 opus dei, hoc est hominem qui ex illis nascitur opus 
 diaboli esse dicamus, infideliter uel imperite calumniantur\'. his 
 ergo nostris praetermissis sequuntur illa nostra quae posuit, 
 sicut supra scriptum est. in his itaque quae praetermisit hoc 
 timuit, quia cuncta ecclesiae catholicae pectora conuenit fidemque 
 ipsam antiquitus traditam atque fundatam clara quodam 
 modo uoce compellat et aduersus eos uehementissime permouet 
 quod diximus, \'quia nihil peccati esse in paruulis dicunt, quod 
 lauacro regenerationis abluatur\'. omnes enim ad ecclesiam non 
 propter aliud cum paruulis currunt, nisi ut in eis originale 
 peccatum generatione primae natiuitatis adtractum regeneratione 
 secundae natiuitatis expietur.

Deinde ad nostra superiora uerba reuertitur, quae nescio 
 cur repetat: \'eos autem qui de tali commixtione nascuntur 
 dicimus trahere originale peccatum eosque de parentibus 
 qualibuscumque nascantur non negamus adhuc esse sub diabolo, 
 nisi renascantur in Christo\'. haec uerba nostra et paulo ante 
 iam dixerat. deinde subiungit quod de Christo diximus: \'qui 
 de eadem sexus utriusque commixtione nasci uoluit\'. sed etiam 
 hic praetermisit quod ego posui: \'ut per eius gratiam de

 

 
 
 
 potestate eruti tenebrarum in regnum illius, qui ex eadem sexus 
 utriusque commixtione nasci noluit, transferantur\'. uide, obsecro 
 te, qui nostra uerba uitauit tamquam inimicus omnino 
 gratiae dei, quae uenit per Iesum Christum dominum nostrum! 
 scit enim ab illa apostoli sententia, qua dixit de deo patre: 
 qui eruit nos de potestate tenebrarum et transtulit 
 in regnum filii caritatis suae, improbissime et impiissime 
 paruulos separari. ideo procul dubio uerba ista praetermittere 
 quam ponere maluit.

Post haec illud nostrum posuit ubi diximus: \'haec enim 
 quae ab impudentibus impudenter laudatur pudenda concupiscentia 
 nulla esset, nisi homo ante peccasset, nuptiae uero 
 essent, etiamsi nemo peccasset; fieret quippe sine isto morbo 
 seminatio filiorum\'. huc usque ille uerba mea posuit; timuit 
 enim quod adiunxi: \'in corpore uitae illius, sine quo nunc 
 fieri non potest in corpore mortis huius\'. et hic ut meam 
 sententiam non finiret, sed eam quodam modo detruncaret, 
 illud apostoli testimonium formidauit, ubi ait: miser ego 
 homo, quis me liberabit de corpore mortis huius? 
 gratia dei per Iesum Christum dominum nostrum. 
 non enim erat corpus mortis huius in paradiso ante peccatum, 
 propter quod diximus in corpore uitae illius quae ibi erat 
 sine isto morbo seminationem fieri potuisse filiorum, sine quo 
 nunc in corpore mortis huius fieri non potest. ut autem ad 
 istam commemorationem humanae miseriae et diuinae gratiae 
 ueniret apostolus, supra dixerat: uideo aliam legem in

 

 

 

 
 
 
 membris meis repugnantem legi mentis meae et captiuantem 
 me in lege peccati, quae est in membris meis. 
 post haec autem uerba exclamauit: miser ego homo, quis 
 me liberabit de corpore mortis huius? gratia dei per 
 Iesum Christum dominum nostrum. in corpore igitur 
 mortis huius, quale in paradiso ante peccatum fuit, profecto 
 non erat alia lex in membris nostris repugnans legi mentis 
 nostrae, quia et quando nolumus et quando non consentimus 
 nec ei membra nostra ut impleat quod appetit exhibemus, 
 habitat tamen in eis et mentem resistentem repugnantemque 
 sollicitat, ut ipse conflictus, etiamsi non sit damnabilis, quia 
 non perficit iniquitatem, sit tamen miserabilis, quia non habet 
 pacem. satis igitur admonuerim sic istum uerba mea uelut 
 refellenda sibi proponere uoluisse, ut alicubi mediis detractis 
 sententias interrumperet, alicubi extremis non additis decurtaret, 
 et cur hoc fecerit sufficienter ostenderim.

Nunc ad ea, quae sicut uoluit nostra proposuit, quae 
 sua opposuerit uideamus. sequuntur enim iam uerba eius et, 
 sicut iste insinuauit, qui tibi chartulam misit, prius aliquid 
 de praefatione conscripsit procul dubio librorum illorum de 
 quibus pauca decerpsit. id autem ita sese habet: \'doctores\\ 
 inquit, \'nostri temporis, frater beatissime, et nefariae quae 
 adhuc feruet seditionis auctores ad hominum, quorum sanctis 
 studiis uruntur, contumelias et exitium decreuerunt per ruinam 
 totius ecclesiae peruenire non intellegentes quantum his

 

 
 
 
 contulerint honoris, quorum ostenderunt gloriam nisi cum catholica 
 religione non potuisse conuelli. nam si quis aut liberum 
 in hominibus arbitrium aut deum esse nascentium conditorem 
 dixerit, Caelestianus et Pelagianus uocatur. ne igitur uocentur 
 haeretici, fiunt Manichei et dum falsam uerentur infamiam, 
 uerum crimen incurrunt instar ferarum, quae circumdantur 
 pennis, ut cogantur in retia, quibus quoniam deest ratio in 
 uerum exitium uana formidine contruduntur\'.

Non est ita ut loqueris, quicumque ista dixisti, non est 
 ita; multum falleris uel fallere meditaris. non liberum negamus 
 arbitrium, sed, si uos filius liberauerit, ait ueritas, tunc 
 uere liberi eritis. hunc uos inuidetis liberatorem, quibus 
 captiuis uanam tribuistis libertatem. a quo enim quis deuictus 
 est, sicut dicit scriptura, huic seruus addictus 
 est nec quisquam nisi per gratiam liberatoris isto soluitur 
 uinculo seruitutis, a quo est hominum nullus immunis; per 
 unum quippe hominem peccatum intrauit in mundum 
 et per peccatum mors, et ita in omnes homines pertransiit, 
 in quo omnes peccauerunt. sic est ergo deus 
 nascentium conditor, ut omnes ex uno eant in condemnationem, 
 quorum non fuerit renascentium liberator. ipse quippe 
 dictus est figulus ex eadem massa faciens aliud uas in 
 honorem secundum misericordiam, aliud in contumeliam 
 secundum iudicium, cui cantat ecclesia misericordiam 
 et iudicium. non itaque, sicut te atque alios fallens loqueris,

 

 

 
 
 
 \'si quis aut liberum in hominibus arbitrium aut deum esse 
 nascentium conditorem dixerit, Caelestianus et Pelagianus 
 uocatur\' — ista quippe catholica fides dicit — sed si quis 
 ad colendum recte deum sine ipsius adiutorio dicit esse in 
 hominibus liberum arbitrium et quisquis ita dicit deum 
 nascentium conditorem, ut paruulorum neget a potestate diaboli 
 redemptorem, ipse Pelagianus et Caelestianus uocatur. liberum 
 itaque arbitrium in hominibus esse et deum esse nascentium 
 conditorem utrique dicimus, non hinc estis Caelestiani et 
 Pelagiani; liberum autem esse quemquam ad agendum bonum 
 sine adiutorio dei et non erui paruulos a potestate tenebrarum 
 et sic transferri in regnum dei, hoc uos dicitis, hinc estis 
 Caelestiani et Pelagiani. quid obtendis ad fallendum communis 
 dogmatis tegmen, ut operias proprium crimen, unde uobis 
 inditum est nomen? atque ut nefario uocabulo terreas inperitos, 
 dicis: \'ne igitur uocentur haeretici, fiunt Manichei\'.

Audi ergo breuiter, quid in ista quaestione uersetur. 
 catholici dicunt humanam naturam a creatore deo bono 
 conditam bonam, sed peccato uitiatam Christo medico indigere; 
 Manichei dicunt humanam naturam non a deo conditam bonam 
 peccatoque uitiatam, sed ab aeternarum principe tenebrarum 
 de commixtione duarum naturarum, quae semper fuerunt, una 
 bona et una mala, hominem creatum; Pelagiani et Caelestiani 
 dicunt naturam humanam a bono deo conditam bonam, sed

 

 
 
 
 ita esse in nascentibus paruulis sanam, ut Christi non habeant 
 necessariam in illa aetate medicinam. agnosce igitur in tuo 
 dogmate nomen tuum et catholicis, a quibus confutaris, desine 
 obicere et dogma et nomen alienum; nam ueritas utrosque 
 redarguit, et Manicheos et uos. Manicheis enim dicit: non 
 legistis quia qui ab initio fecit hominem masculum 
 et feminam fecit eos? et dixit: propter hoc relinquet 
 homo patrem et matrem et adhaerebit uxori suae, 
 et erunt duo in carne una. itaque iam non sunt duo, 
 sed una caro. quod ergo deus coniunxit, homo non 
 separet. ita quippe ostendit et hominum conditorem et coniugum 
 copulatorem deum aduersus Manicheos, qui utrumque 
 horum negant. uobis autem dicit: uenit filius hominis 
 quaerere et saluare quod perierat. sed uos, egregii 
 christiani, respondete Christo: si quod perierat quaerere et 
 saluare uenisti, ad paruulos non uenisti — isti nec perierant 
 et salui nati sunt — uade ad maiores; de uerbis tuis tibi 
 praescribimus: non est opus sanis medicus, sed male 
 habentibus. ita fit, ut Manicheus, qui homini commixtam 
 dicit esse naturam malam, uelit inde saltem saluari a Christo 
 animam bonam; tu uero in paruulis, cum salui sint [corpore], 
 nihil a Christo saluandum esse contendis. ac per hoc Manicheus 
 quidem naturam humanam detestabiliter uituperat, sed tu 
 crudeliter laudas. quicumque enim tibi crediderint laudatori,

 infantes suos non offerent saluatori. tam scelerata sentienti

 

 
 
 
 quid tibi prodest non metuere quod tibi fit, ut salubriter 
 metuas, et te hominem facis esse, non bestiam, quae circumdatur 
 pennis, ut cogatur in retia? opus erat, ut ueritatem 
 teneres eiusque studio non timeres; nunc uero ita 
 non times, ut, si timeres, euaderes potius retia maligna 
 quam incurreres. mater catholica te ideo terret, quia et tibi 
 et aliis a te timet, et si per filios suos in aliqua potestate 
 positos agit ut timeas, non id agit crudelitate, sed 
 caritate. tu autem uir fortissimus timere homines ignauum 
 putas. deum ergo time et noli antiqua fidei catholicae fundamenta 
 conari tanta obstinatione subuertere. quamquam iste 
 tuus animus animosus utinam saltem in hac causa homines 
 timeret, utinam, inquam, saltem paueret ignauia quam periret 
 audacia!

Videamus et cetera quae conectit. sed quid

 
 faciam? utrum singula eius proponam, quibus respondeam, 
 an eis praetermissis, quae catholica fides continet, ea sola 
 pertractem atque confutem, in quibus a tramite ueritatis 
 exorbitat et haeresim Pelagianam tamquam uenenosa uirgulta 
 fruticibus catholicis conatur inserere? hoc quidem 
 certe breuius est. sed prospiciendum arbitror, ne quisquam 
 libro meo lecto et non lectis omnibus, quae ab illo 
 dicta sunt, existimet ea me proponere noluisse, ex quibus 
 ista eius pendent et ex quibus quasi consequenter uera esse 
 monstrantur, quae falsa redarguo. non itaque pigeat utraque 
 huic opusculo nostro indita, et ea scilicet, quae ille dixit, 
 et ea, quae ipse respondeo, uniuersa adtendere et considerare 
 lectorem.

Quae sequuntur ergo, ita praenotauit qui tuae dilectioni 
 chartulam misit: \'contra eos\', inquit, \'qui nuptias damnant et 
 fructus earum diabolo adsignant\'. non igitur contra nos, qui 
 neque nuptias damnamus, quas etiam in ordine suo debita 
 praedicatione laudamus, nec earum fructus diabolo adsignamus; 
 fructus quippe nuptiarum homines sunt, qui ordinate inde 
 generantur, non peccata, cum quibus nascuntur. nec ideo sunt 
 homines sub diabolo, quia homines sunt, ubi sunt fructus 
 nuptiarum, sed quia peccatores sunt, ubi est propago uitiorum; 
 diabolus enim culpae auctor est, non naturae.

Adtende cetera, quibus se existimat aduersus nos hoc 
 praemisso titulo consonare. \'deus\', inquit, \'qui Adam ex limo 
 fuerat fabricatus, Euam construxit e costa et dixit: haec 
 uocabitur uita, quoniam mater est omnium uiuentium\'. 
 non quidem ita scriptum est, sed quid ad nos? solet enim 
 accidere, ut memoria fallat in uerbis, dum tamen sententia 
 teneatur. nec Euae nomen, ut appellaretur uita, deus inposuit, 
 sed maritus. sic enim legitur: et uocauit Adam nomen 
 uxoris suae uita, quoniam ipsa mater est omnium 
 uiuentium. sed hoc fortassis ita intellexerit, ut deus per 
 Adam nomen illud Euae inposuisse credatur tamquam per 
 prophetiam. nam in hoc, quod appellatur uita materque uiuentium, 
 magnum est ecclesiae sacramentum, unde nunc disserere 
 longum est et suscepto operi non necessarium. nam et illud,

 

 
 
 
 quod dixit apostolus: sacramentum hoc magnum est, 
 ego autem dico in Christo et in ecclesia, ipse Adam 
 dixit: propter hoc relinquet homo patrem et matrem 
 et adhaerebit uxori suae, et erunt duo in carne una. 
 quod tamen dominus Iesus in euangelio deum dixisse commemorat, 
 quia deus utique per hominem dixit, quod homo prophetando 
 praedixit. ergo quae sequuntur intuere. (prima>, inquit,, 
 'appellatione, cui operi parata esset, ostendit et dixit: crescite 
 et multiplicamini et replete terram\'. quis enim nostrum 
 negat ad opus pariendi a domino deo creatore omnium bonorum 
 bono praeparatam fuisse mulierem? ad hoc uide quid 
 adiungat. 'deus igitur\'>, inquit, 'maris creator et feminae conuenientia 
 generationibus membra formauit et gigni corpora 
 de corporibus ordinauit, quorum tamen efficientiae potentia 
 operationis interuenit, omne quod est ea administrans uirtute, 
 qua condidit\'. etiam hoc esse catholicum confitemur et quod 
 deinde subiungit. \'si igitur\', inquit, \'nonnisi per sexum fetus, 
 nonnisi per corpus sexus, nonnisi per deum corpus, quis 
 ambigat fecunditatem deo iure reputari?\'

Post haec, quae ueraciter et catholice dicta sunt, immo 
 in diuinis libris ueraciter scripta, non autem ab isto catholice 
 dicta sunt, quia non intentione catholici pectoris dicta sunt, 
 iam propter quod ea dixit, Pelagiana et Caelestiana haeresis 
 incipit introduci. namque adtende quod sequitur. \'tu uero\', 
 inquit, \'qui dicis: "eos qui de parentibus qualibuscumque

 

 
 
 
 nascantur non negamus [adhuc] esse sub diabolo, nisi renascantur 
 in Christo", ostende ergo nunc, quid suum diabolus cognoscat 
 in sexibus, per quod fructum eorum, ut dicis, iure possideat. 
 diuersitatem sexuum? sed haec in corporibus est, quae deus 
 fecit. commixtionem? sed non minus benedictionis quam 
 institutionis priuilegio uindicatur. uox enim dei est: relinquet 
 homo patrem et matrem et adhaerebit uxori et erunt 
 duo in carne una; uox dei est: crescite et multiplicamini 
 et replete terram. an forte ipsam fecunditatem? 
 sed ipsa est instituti causa coniugii\'.

Vides igitur quemadmodum nos interroget, quid 
 suum diabolus cognoscat in sexibus, per quod sub illo sint, 
 qui de parentibus qualibuscumque nascuntur, nisi renascantur 
 in Christo, utrum diuersitatem sexuum dicamus ad diabolum 
 pertinere an commixtionem an ipsam fecunditatem. respondemus 
 itaque: nihil horum, quia et diuersitas sexuum pertinet 
 ad uasa gignentium et utriusque commixtio ad seminationem 
 pertinet filiorum et ipsa fecunditas ad benedictionem pertinet 
 nuptiarum. haec autem omnia ex deo. sed iste in his omnibus 
 noluit nominare concupiscentiam carnis, quae non est a 
 patre, sed ex mundo est, cuius mundi princeps dictus est 
 diabolus, qui eam in domino non inuenit, quia dominus homo 
 non per ipsam ad homines uenit. unde dicit etiam ipse: ecce 
 uenit princeps huius mundi, et in me nihil inuenit:

 

 
 
 
 nihil utique peccati, nec quod a nascente trahitur nec quod 
 a uiuente additur. hanc iste noluit nominare in his omnibus, 
 quae commemorauit, naturalibus bonis, de qua etiam nuptiae 
 confunduntur, quae de his bonis omnibus gloriantur. nam 
 quare illud opus coniugatorum subtrahitur et absconditur 
 etiam oculis filiorum, nisi quia non possunt esse in laudanda 
 commixtione sine pudenda libidine? de hac erubuerunt etiam 
 qui primi pudenda texerunt, quae prius pudenda non fuerunt, 
 sed tamquam dei opera praedicanda atque glorianda. tunc 
 ergo texerunt, quando erubuerunt, tunc autem erubuerunt, 
 quando post inoboedientiam suam inoboedientia membra senserunt. 
 de hac erubuit etiam iste laudator; commemorauit 
 enim sexuum diuersitatem, commemorauit commixtionem, commemorauit 
 fecunditatem, illam uero commemorare uerecundatus 
 est. nec mirum, si pudet laudantes, quod uidemus ipsos 
 pudere generantes.

Sed adiungit et dicit: 'per quid igitur sub diabolo sunt, 
 quos deus fecit?\' sibique ueluti ex nostra uoce respondet: \'per 
 peccatum\', inquit, \'non per naturam\'. deinde nostrae responsioni 
 suam referens \'sed ut non potest\', inquit, \'sine sexibus esse 
 fetus, ita nec sine uoluntate delictum\'. ita uero, ita est; sic 
 enim per unum hominem peccatum intrauit in mundum 
 et per peccatum mors, et ita in omnes homines pertransiit, 
 in quo omnes peccauerunt. per unius illius 
 uoluntatem malam omnes in eo peccauerunt, quando omnes

 

 
 
 
 ille unus fuerunt, de quo propterea singuli peccatum originale 
 traxerunt. \'dicis enim\', inquit, 'ideo illos esse sub diabolo, quia 
 de sexus utriusque commixtione nascuntur\'. dico plane propter 
 delictum eos esse sub diabolo; ideo autem expertes non esse 
 delicti, quia de illa commixtione sunt nati, quae sine pudenda 
 libidine non potest etiam quod honestum est operari. dixit 
 hoc etiam beatissimae memoriae Ambrosius ecclesiae Mediolanensis 
 episcopus, cum Christi carnalem natiuitatem ideo 
 diceret expertem esse delicti, quia conceptus eius utriusque 
 sexus commixtionis est expers; nullum autem hominum esse 
 sine delicto qui de illa commixtione conceptus sit. nam eius 
 uerba ista sunt: \'ideo\', inquit, \'et quasi homo per uniuersa 
 temptatus est et in similitudine hominum cuncta sustinuit, sed 
 quia de spiritu natus, abstinuit a peccato. omnis enim homo 
 mendax et nemo sine peccato nisi unus deus. seruatum est 
 igitur\\ inquit, \'ut ex uiro et muliere, id est per illam corporum 
 commixtionem nemo uideatur expers esse delicti. qui autem 
 expers delicti, expers etiam huius modi conceptionis\'. numquid 
 etiam istum, o Pelagiani et Caelestiani, audebitis dicere 
 Manicheum? quod eum dicebat esse Iouinianus haereticus, 
 contra cuius inpietatem uir ille sanctus etiam post partum 
 permanentem uirginitatem sanctae Mariae defendebat. si ergo 
 illum Manicheum dicere non audetis, nos, cum in eadem 
 causa eadem sententia fidem catholicam defendamus, cur dicitis 
 Manicheos? aut si et illum fidelissimum uirum hoc

 

 
 
 
 secundum Manicheos sapuisse iactatis, iactate, iactate, ut 
 mensuram Iouiniani perfectius inpleatis; nos cum illo homine 
 dei patienter uestra maledicta et conuicia sustinemus. et tamen 
 haeresiarches uester Pelagius fidem et purissimum in scripturis 
 sensum sic laudat Ambrosii, ut dicat ne inimicum quidem 
 ausum esse reprehendere. quo ergo progressi fueritis adtendite 
 et uos ab ausibus Iouiniani tandem aliquando cohibete. quamuis 
 ille nimis laudando nuptias sanctae illas uirginitati adaequauit 
 et tamen nuptiarum fructibus ab utero etiam recentibus 
 Christum saluatorem et de potestate diaboli redemptorem 
 necessarium non negauit: quod uos negatis et, quia uobis pro 
 eorum salute, qui nondum pro se loqui possunt, et pro fidei 
 catholicae fundamentis resistimus, Manicheos nos esse iactatis. 
 sed iam sequentia uideamus.

Rursus quippe interrogans dicit: \'quem igitur paruulorum 
 confiteris auctorem? deum uerum?\' respondeo: deum 
 uerum. deinde subiungit: \'sed malum ille non fecit\' ac rursus 
 interrogat, utrum diabolum paruulorum confiteamur auctorem, 
 rursusque respondet: \'sed naturam hominis ipse non condidit\'. 
 deinde quasi concludit atque infert: 'si mala commixtio, deformis 
 et conditio corporum et ideo corpora quoque malo a te deputantur 
 auctori\'. cui respondeo: malo auctori non deputo corpora, 
 sed delicta, quorum causa factum est, ut, cum in corporibus, 
 hoc est in dei operibus totum placeret, accideret tamen 
 masculo et feminae quod puderet, ut non esset commixtio 
 qualis esse potuit in corpore uitae illius, sed qualem uidemus 
 erubescentes in corpore mortis huius. \'deus uero\', inquit, \'diuisit

 

 
 
 
 in sexu. quod in operatione coniungeret. ab ipso igitur commixtio 
 corporum, a quo est origo corporum\'. iam supra respondimus 
 hoc ex deo esse, sed non delictum, non membrorum 
 inoboedientiam per carnis concupiscentiam, quae non est a 
 patre. deinde dicit: \'tot ergo rerum bonarum, id est corporum, 
 sexuum, coniunctionum malos fructus esse non posse nec homines 
 ob hoc a deo fieri, ut a diabolo, sicut dicis\', inquit, \'legitimo 
 iure teneantur\'. iam dictum est non eos ideo teneri, quia 
 homines sunt, quod naturae nomen est, cuius auctor diabolus 
 non est, sed quia peccatores sunt, quod culpae nomen est, 
 cuius diabolus auctor est.

Sed inter tot nomina bonarum rerum, id est corporum, 
 sexuum, coniunctionum, libidinem uel concupiscentiam 
 carnis iste non nominat. tacet, quia pudet, et mira — si dici 
 potest — pudoris inpudentia, quod nominare pudet, laudare 
 non pudet. denique uide, quemadmodum magis eam circumloquendo 
 maluerit significare quam dicere. \'postquam autem 
 uir\\ inquit, \'naturali adpetitu cognouit uxorem>. ecce iterum 
 dicere noluit: carnis concupiscentia cognouit uxorem, sed, 
 (naturali), inquit, \'adpetitu\', ubi adhuc possumus intellegere ipsam 
 uoluntatem iustam et honestam, qua uoluit filios procreare, 
 non illam libidinem, de qua iste sic erubescit, ut ambiguo 
 nobis loqui malit quam perspicue quod sentit exprimere. quid 
 est \'naturali adpetitu\'? annon et uelle esse saluum et uelle

 ipsos suscipere, nutrire, erudire filios naturalis est adpetitus 
 idemque rationis est, non libidinis? sed quia huius nouimus

 

 
 
 
 intentionem, ideo non eum putamus his uerbis nisi libidinem 
 membrorum genitalium significare uoluisse. nonne tibi uidentur 
 haec uerba folia esse ficulneae, sub quibus latet quid aliud 
 quam id quod pudet? ita quippe iste sibi circumlocutionis 
 huius obstacula sicut illi succinctoria consuerunt. contexat et 
 dicat: \'postquam autem uir naturali adpetitu cognouit uxorem, 
 dicit scriptura diuina, concepit Eua et peperit filium, 
 et uocauit nomen eius Cain. sed quid\\ inquit, 'dicit Adam 
 audiamus: adquisiui hominem per deum. unde constat 
 opus dei esse, quem per deum adquisitum scriptura diuina 
 testatur.\' quis hinc dubitet? quis hoc neget, maxime catholicus 
 christianus? opus dei est homo; sed carnis concupiscentia, 
 sine qua, si peccatum non praecessisset, tranquillae uoluntati 
 oboedientibus sicut cetera membra genitalibus seminaretur 
 homo, non est a patre, sed ex mundo est.

Verum nunc, obsecro te, paulo adtentius intuere, quod 
 nomen inuenerit, quo rursus operiret quod erubescit aperire. 
 "genuerat enim eum", inquit, Adam potentia membrorum, non 
 diuersitate meritorum\'. quid dixerit \'diuersitate meritorum\', 
 fateor, non intellego; sed potentia membrorum, credo, illud 
 uoluit dicere, quod pudet euidenter dicere. maluit enim dicere 
 membrorum potentiam quam carnis concupiscentiam. plane, 
 etiamsi non cogitauit, significauit aliquid, quod ad rem pertinere 
 uideatur. quid enim potentius membris hominis, quando

 

 
 
 
 non seruiunt uoluntati hominis? quae tamen etsi frenentur 
 temperantia uel continentia, usus eorum aliquantum, motus 
 tamen eorum non est in hominis potestate. genuit ergo Adam 
 filios hac, ut iste dicit, membrorum suorum potentia, de qua 
 priusquam illos gigneret, erubuit post peccatum. si autem non 
 peccasset, non eos genuisset membrorum potentia, sed membrorum 
 oboedientia. ipse quippe esset potens, ut eis subiectis 
 uoluntate imperaret, si potentiori et ipse subiectus eadem 
 uoluntate seruiret.

Post aliquanta iterum: \'dicit scriptura diuina\', 
 inquit, \'cognouit Adam Euam uxorem suam et concepit 
 et peperit filium. et uocauit nomen eius Seth dicens: 
 suscitauit mihi dominus semen aliud pro Abel, quem 
 occidit Cain\\ deinde addit et dicit: \'ad documentum instituti 
 coitus ipsum semen diuinitas dicitur excitasse\'. non intellexit 
 homo iste quod scriptum est; putauit enim ad hoc esse 
 dictum: suscitauit mihi dominus semen aliud pro Abel, 
 ut crederetur deus illi excitasse libidinem coeundi, cuius motu 
 excitaretur semen, ut gremio feminae possit infundi. nescit

 non esse dictum Cexcitauit mihi semen\' nisi \'dedit mihi filium>. 
 denique hoc Adam non dixit post coitum suum, quo semen 
 emisit, sed post coniugis partum, quo filium deo donante 
 suscepit. nam quae gratulatio est nisi forte libidinosorum et 
 suum uas in morbo concupiscentiae, quod uetat apostolus, 
 possidentium, si semen extrema coeundi uoluptate fundatur 
 nec sequatur conceptus aut partus, ubi nuptiarum uerus est 
 fructus?

Neque hoc ideo dixerim, quod alius putandus sit praeter 
 summum et uerum deum uel humani seminis uel ipsius hominis 
 creator ex semine; sed hoc tranquilla de homine oboedientia 
 membrorum ad nutum uoluntatis exisset, si peccatum non 
 praecessisset. neque nunc agitur de natura hominis, sed de 
 uitio. illa quippe habet auctorem deum; ex isto autem trahitur 
 originale peccatum. nam si semen ipsum nullum habet uitium, 
 quid est quod scriptum est in libro Sapientiae: non ignorans 
 quoniam n equam est natio illorum et naturalis malitia 
 ipsorum, et quoniam non poterat mutari cogitatio 
 illorum in perpetuum; semen enim illorum erat maledictum 
 ab initio? nempe de quibuscumque dicat ista, de 
 hominibus dicit. quomodo est ergo cuiuslibet hominis malitia 
 naturalis et semen maledictum ab initio, nisi ad illud respiciatur, 
 quod per unum hominem peccatum intrauit in 
 mundum et per peccatum mors, et ita in omnes homines 
 pertransiit, in quo omnes peccauerunt? cuius autem 
 hominis mala cogitatio non potest mutari in perpetuum, nisi 
 quia per se ipsam non potest, sed si gratia diuina subueniat? 
 qua non subueniente quid sunt homines nisi, quod ait apostolus 
 Petrus, uelut muta animalia procreata naturaliter 
 in captiuitate et interitu? unde uno loco Paulus apostolus 
 utrumque commemorans, et iram dei, cum qua nascimur, et 
 gratiam, qua liberamur, et nos omnes, inquit, aliquando

 

 
 
 
 conuersati sumus in desideriis carnis nostrae, facientes 
 uoluntatem carnis et affectionum, et eramus 
 natura filii irae sicut et ceteri; deus autem,..qui diues 
 est in misericordia, propter multam dilectionem, qua 
 dilexit nos et, cum essemus mortui peccatis, conuiuificauit 
 nos Christo, cuius gratia sumus salui facti. 
 quid est ergo malitia naturalis hominis et semen maledictum 
 ab initio et procreati naturaliter in captiuitate et interitu et 
 natura filii irae? numquid in Adam natura ista sic condita 
 est? absit; sed quia in illo uitiata. sic per omnes iam naturaliter 
 cucurrit et currit, ut ab hac perditione non liberet nisi gratia 
 dei per Iesum Christum dominum nostrum.

Quid est ergo quod iste adiungit et dicit de 
 Noe et filiis eius, quod \'similiter benedicti sint ut Adam et 
 Eua dicente deo: crescite et multiplicamini et replete 
 terram et dominamini eius\'? quibus dei uerbis addit sua 
 dicens: \'uoluptas ergo ista, quam tu diabolicam uis uideri, 
 iam in supradictis coniugibus habebatur, quae ut institutione 
 bona ita etiam benedictione permansit. non enim dubitatur 
 de hac ad Noe et filios eius corporum commixtione dictum, 
 cuius iam usus inoleuerat: crescite et multiplicamini 
 et replete terram\'. non opus est eadem multis uerbis repetere. 
 de uitio hic agitur, quo est deprauata natura bona, 
 cuius uitii auctor est diabolus, non de naturae ipsius bonitate, 
 cuius auctor est deus, qui neque ab ipsa uitiata deprauataque

 

 

 

 
 
 
 natura suam abstinuit bonitatem, ut auferret hominum fecunditatem, 
 uiuacitatem, sanitatem ipsamque substantiam animi 
 et corporis, sensus atque rationem, alimenta, nutrimenta, incrementa, 
 qui etiam facit oriri solem suum super bonos 
 et malos et pluit super iustos et iniustos et quidquid 
 boni est naturae humanae a deo bono etiam in illis hominibus 
 qui non liberabuntur a malo.

Voluptatem tamen iste et hic dixit, quia potest uoluptas 
 et honesta esse, non dixit carnis concupiscentiam uel libidinem, 
 quae pudenda est. sed in consequentibus aperuit uerecundiam 
 suam nec dissimulare potuit ab eo, quod uiolenter ipsa natura 
 praescripsit. 'et illud\', inquit, \'propter hoc relinquet homo 
 patrem et matrem et adhaerebit uxori suae, et erunt 
 duo in carne una, et post haec dei uerba sua ipse subiungens, 
 ut exprimeret', in quit, (fidem operum, propheta prope 
 periculum pudoris accessit\'.s o aperta prorsus et ui ueritatis 
 extorta confessio! propheta ergo, ut exprimeret fidem operum, 
 prope periculum pudoris accessit, quia dixit: erunt duo in 
 carne una, ubi commixtionem maris et feminae intellegi 
 uoluit. dicatur causa, cur in exprimendis operibus dei propheta 
 prope periculum pudoris accesserit. itane uero humana opera 
 pudenda esse non debent, sed plane glorianda, et diuina pudenda 
 sunt? itane uero in eloquendis et exprimendis operibus dei 
 non honoratur prophetae uel amor uel labor, sed periclitatur 
 pudor? quid enim deus potuit facere, quod eius praedicatorem

 

 
 
 
 pudeat dicere et, quod est grauius, pudeat hominem alicuius 
 operis, quod non homo, sed deus fecit in homine, cum omnes 
 opifices quanto possunt labore et industria id agant, ne de 
 suis operibus erubescant? sed profecto illud nos pudet, quod 
 puduit primos illos homines, quando pudenda texerunt. illa 
 est poena peccati, illa plaga uestigiumque peccati, illa inlecebra 
 fomesque peccati, illa lex in membris repugnans legi 
 mentis, illa ex nobis ipsis aduersus nos ipsos inoboedientia 
 iustissimo reciprocatu inoboedientibus reddita. huius nos pudet 
 et merito pudet. nam si hoc non esset, quid nobis esset ingratius, 
 quid inreligiosius, si in membris nostris non de uitio 
 uel de poena nostra, sed de dei confunderemur operibus?

Dicit etiam iste multa frustra de Abraham et Sarra, 
 quomodo ex repromissione acceperint filium, et tandem

 piscentiam nominat, non tamen addit carnis, quia ipsa pudenda 
 est. in concupiscentiae autem nomine aliquando gloriandum 
 est, quia est et concupiscentia spiritus aduersus carnem, est 
 et concupiscentia sapientiae. ait ergo: \'certe hanc concupiscentiam, 
 sine qua nulla fecunditas est, malam naturaliter definisti. 
 unde ergo per donum caeleste in senibus excitatur? adstrue 
 iam hoc, si potes, ad opus diaboli pertinere, quod deum uides 
 conferre pro munere\'. ita hoc dicit, quasi concupiscentia carnis 
 illis ante defuerit et hanc eis donauerit deus, quae procul 
 dubio inerat in corpore mortis huius; sed fecunditas defuit, 
 cuius auctor est deus, et ipsa donata est quando uoluit deus.

 

 

 
 
 
 absit autem, ut dicamus, quod nos putauit esse dicturos, Isaac 
 - sine concubitus calore generatum.

Sed ipse iam dicat, quare interiret anima eius de 
 genere suo, si circumcisus die non esset octauo, quid ipse 
 peccasset, quid offendisset deum, ut de aliena in se neglegentia 
 tam seuera sententia puniretur, si nullum esset originale peccatum. 
 de circumcidendis enim deus sic mandauit infantibus: 
 masculus qui non circumcidetur carnem praeputii sui 
 octauo die, disperiet anima eius de genere suo, quia 
 testamentum meum dissipauit. dicat iste, si potest, 
 quomodo puer ille testamentum dei dissipauit octo dierum, 
 quantum ad ipsum proprie adtinet, innocens infans, et tamen 
 nullo modo deus uel sancta scriptura id mendaciter diceret. 
 tunc ergo dissipauit testamentum dei, non hoc de imperata 
 circumcisione, sed illud de ligni prohibitione, quando per 
 unum hominem peccatum intrauit in mundum et per 
 peccatum mors, et ita in omnes homines pertransiit, 
 in quo omnes peccauerunt. et hoc in illo significabatur 
 expiari circumcisione octaui diei, hoc est sacramento mediatoris 
 in carne uenturi, quia per eandem fidem uenturi in carne 
 Christi et morituri pro nobis et tertio die, qui post septimum 
 sabbati fuerat futurus octauus, resurrecturi etiam iusti saluabantur 
 antiqui. traditus e st enim propter delicta nostra et 
 resurrexit propter iustificationem nostram. ex quo enim 
 instituta est circumcisio in populo dei, quod erat tunc signaculum

 

 
 
 
 iustitiae fidei, ad significationem purgationis ualebat et 
 paruulis originalis ueterisque peccati, sicut et baptismus ex 
 illo ualere coepit ad innouationem hominis, ex quo est institutus, 
 non quod ante circumcisionem iustitia fidei nulla 
 erat — nam cum adhuc esset in praeputio, ex fide iustificatus 
 est ipse Abraham, pater gentium, quae fidem ipsius fuerant 
 sectaturae — sed superioribus temporibus omni modo latuit 
 sacramentum iustificationis ex fide. eadem tamen fides mediatoris 
 saluos iustos faciebat antiquos, pusillos cum magnis, non 
 uetus testamentum quod in seruitutem generat, non lex 
 quae non sic est data, quae posset uiuificare, sed gratia 
 dei per Iesum Christum dominum nostrum, quia sicut 
 credimus nos Christum in carne uenisse, sic illi uenturum, 
 sicut nos mortuum, ita illi moriturum, sicut nos resurrexisse, 
 ita illi resurrecturum, et nos uero et illi ad iudicium mortuorum 
 uiuorumque uenturum. non ergo iste humanam male 
 defendendo inpediat a salute naturam, quia omnes sub peccato 
 nascimur et per unum solum, qui sine peccato natus est, 
 liberamur.

\'Ista\', inquit, 'corporum commixtio cum calore, cum 
 uoluptate, cum semine a deo facta et pro suo modo laudabilis 
 adprobatur, quae aliquando etiam amplum efficitur munus 
 piorum\\ dixit \'cum calore\', dixit \'cum uoluptate\', dixit \'cum 
 semine\', non tamen dicere ausus est \'cum libidine\'. quare, 
 nisi quia nominare erubescit, quam laudare non erubescit?

 

 
 
 
 munus autem piorum propagatio est fecunda filiorum, non 
 commotio pudenda membrorum, quam non haberet in generandis 
 filiis natura sana, nunc autem habet eam natura uitiata. ac 
 per hoc et qui inde nascitur indiget renasci, ut sit membrum 
 Christi, et de quo nascitur, si iam renatus est, indiget liberari 
 ab ea quae in corpore mortis huius est lege peccati. quae cum 
 ita sint, quomodo adiungit et dicit: \'confitearis ergo necesse 
 est originale quod finxeras interisse peccatum?\' non ego finxi 
 originale peccatum, quod catholica fides credit antiquitus; sed 
 tu, qui hoc negas, sine dubio es nouus haereticus. sub diabolo 
 autem sunt iudicio dei omnes cum peccato generati, si non 
 fuerint in Christo regenerati.

Sed quia de Abraham loquebatur et Sarra, subiunxit 
 atque ait: \'quodsi dixeris: usus in eis uigebat et fetus 
 non erat, respondebo: quem conditor promisit, conditor dedit, 
 non concubitus, sed dei est opus qui nascitur. qui enim 
 primum hominem fecit ex puluere, omnes fabricatur ex semine, 
 sicut ergo tunc limus qui adsumptus est materia non auctor 
 hominis fuit, ita nunc uis illa uoluptatis. confectrix commixtrixque 
 seminum, non explet operationis uicem, sed de thesauris 
 naturae offert deo, unde ille hominem dignetur operari' ? . 
 haec omnia, quae dixit, excepto quod ait a uoluptate semina 
 confici atque misceri, recte diceret, si in eis catholicum sensum 
 defendere niteretur; quia uero scimus quid ex his moliatur 
 efficere, profecto dicit etiam recta peruerse. illud itaque, quo 
 excepto cetera uera esse non abnuo, ideo non est uerum, quia

 

 
 
 
 uoluptas illa concupiscentiae carnalis non conficit semina, sed 
 ea quae iam sunt in corporibus a uero deo condita. a quo 
 ipsa conduntur et corpora, non fiunt uoluptate, sed excitantur 
 et emittuntur cum uoluptate. utrum autem utriusque sexus 
 semina in muliebri utero cum uoluptate misceantur, uiderint 
 feminae quid in secretis uisceribus sentiant; nos non decet 
 inaniter usque ad ista esse curiosos. libido tamen illa erubescenda 
 — unde pudenda ipsa appellata sunt membra — non 
 fuit in corpore uitae illius, quae in paradiso fuit ante peccatum,

 sed coepit esse in corpore mortis huius retributa inoboedientia 
 inoboedientiae post peccatum. sine qua libidine poterat. opus 
 fieri coniugum in generatione filiorum, sicut multa opera fiunt 
 oboedientia ceterorum sine illo ardore membrorum, quae uoluntatis 
 nutu mouentur, non aestu libidinis concitantur..

Adtende cetera: \'hoc etiam\', inquit, \'apostoli confirmat 
 auctoritas; cum enim beatus Paulus de mortuorum resurrectione 
 loqueretur, ait: insipiens, tu quod seminas non 
 uiuificatur, et infra: deus autem dat illi corpus prout 
 uult et unicuique seminum proprium corpus. si ergo 
 deus\', inquit, \'humano semini, quod nemo negat uel prudentium 
 uel piorum, proprium sicut omnibus rebus corpus adtribuit, 
 unde quemquam reum natum probabis? tandem oro respicias, 
 quibus laqueis peccati naturalis suffocetur adsertio. uerum age\', 
 inquit, \'tecum, precor, mitius. mihi crede, etiam te deus fecit,

 sed, quod fatendum est. grauis error infecit. quid enim potest 
 profanius dici. quam quod deus hominem aut non fecerit aut,

 

 
 
 
 ut dicis, diabolo fecerit aut certe diabolus dei sit imaginem, 
 hoc est hominem fabricatus, quod non minus stultum dinoscitur 
 esse quam inpium? ergo tam inops\', inquit, \'tam inuerecundus 
 deus est, ut non habuerit quod in praemium sanctis hominibus 
 daret, nisi quod deceptis diabolus infudit in uitio? uis autem 
 scire, quod etiam in his, qui sancti non sunt, hanc generationum 
 potentiam deus tribuisse probetur? eo igitur tempore, cum 
 Abraham metu percussus gentis barbarae Sarram, quae uxor 
 erat, sororem suam dixit, refertur Abimelech rex illius prouinciae 
 adduxisse eam in noctis usum. sed deus, cui curae 
 erat honor sanctae mulieris, in somnis Abimelech ueniens 
 regiam frenauit audaciam comminatus interitum, si pergeret 
 uiolare coniugium. tunc Abimelech ait: numquid, domine, 
 gentem ignorantem et iustam perdes? nonne ipsi 
 dixerunt se germanitate coniunctos? surrexit ergo mane 
 Abimelech et accepit mille didragma argenti et oues et uitulos 
 et pueros et ancillas et dedit Abrahae atque a se mulierem 
 remisit intactam. orauit uero deum Abraham pro Abimelech; 
 et sanauit deus Abimelech et uxorem et ancillas eius\'. cur 
 autem haec tanta prolixitate narrauerit, accipe breuiter. in his enim 
 quae secutus adiunxit \'deus\', inquit, \'orante Abraham curauit 
 potentia dispensationis secretae, quae nota est uerecundis

 

 
 
 
 uilium feminarum, quia clauserat deus aforis omnem uuluamin 
 domo Abimelech. uide ergo\', inquit, \'utrum naturaliter 
 malum dici debet, quod interdum aufert exasperatus deus 
 redditque placatus. ipse\', inquit, facit et piorum filios et inpiorum, 
 quoniam quod fiunt parentes, ad naturam pertinet, 
 quae deo gaudet auctore, quod autem inpii sunt, ad studiorum 
 prauitatem, quae unicuique de libera uoluntate contingit*.

His omnibus, quae tam multa dixit, respondemus 
 nihil diuinis testimoniis, quae interposuit, esse dictum de 
 pudenda libidine, quam dicimus non fuisse in corpore beatorum, 
 quando nudi erant et non confundebantur. nam primum illud 
 apostoli de seminibus dictum est frumentorum, quae prius 
 moriuntur, ut uiuificentur. quam sententiam scilicet apostolicam 
 quo consilio nescio noluit iste conplere; nam eam huc usque 
 commemorauit: insipiens, tu quod seminas non uiuificatur. 
 apostolus autem addit: nisi moriatur. sed iste, 
 quantum existimo, quod de frumentis dictum est, de humano 
 semine accipi uoluit ab eis, qui haec legunt et scripturas 
 sanctas uel nesciunt uel non recordantur. denique non solum

 istam sententiam decurtauit, ut non adderet: nisi moriatur, 
 uerum etiam sequentia praetermisit, ubi aperuit apostolus de 
 quibus seminibus loqueretur. ait enim apostolus: et quod 
 seminas, non corpus quod futurum est seminas, sed 
 nudum granum fere tritici aut alicuius ceterorum. 
 his praetermissis iste contexuit quod deinde dicit apostolus: 
 deus autem illi dat corpus prout uult et unicuique

 

 
 
 
 seminum proprium corpus, tamquam de concumbente 
 homine dixerit apostolus: insipiens, tu quod seminas non 
 uiuificatur, ut intellegeremus non ab homine concubitu filios 
 seminante, sed a deo uiuificari semen humanum. sic enim 
 fuerat praelocutus, quia \'uoluptas illa non explet operationis 
 uicem, sed de thesauris naturae offert deo, unde ille hominem 
 dignetur operari\', et subiunxit testimonium, quasi hoc dixerit 
 apostolus: insipiens, tu quod seminas non uiuificatur, 
 hoc est non a te uiuificatur, sed hominem de tuo semine 
 deus operatur, tamquam ab apostolo media illa, quae praetermisit 
 iste, non dicta sint atque ita se habeat eius sententia. 
 uelut de humano semine loqueretur: insipiens, tu quod 
 seminas non uiuificatur; deus autem illi dat corpus 
 prout uult et unicuique seminum proprium corpus. 
 denique post haec apostoli uerba sic infert sua: \'si ergo deus\', 
 inquit, \'humano semini, quod nemo negat uel prudentium uel 
 piorum, proprium sicut omnibus rebus corpus adtribuit\', quasi 
 apostolus de humano semine in illo testimonio sit locutus.

De qua fraude quid adiuuaretur eius intentio, cum 
 aliquanto adtentius cogitarem, nihil potui reperire, nisi quia 
 testem uoluit adhibere apostolum, quo probaret deum, quod 
 et nos dicimus, de humanis seminibus hominem operari. et 
 cum ei testimonium nullum occurreret, isto abusus est 
 fraudulenter. timens utique, ne forte, si adpareret apostolum 
 non de humanis seminibus, sed de frumentis illa dixisse, hinc 
 admoneremur, unde refutaretur non religiosae uoluntatis, sed 
 libidinosae uoluptatis pudens nominator et inpudens praedicator.

 

 
 
 
 de ipsis quippe seminibus quae in agris agricolae seminant, 
 potest iste redargui. cur enim non credamus deum potuisse 
 in paradiso concedere homini beato de suo semine, quod concessum 
 uidemus agricolis de tritici semine, ut eo modo illud 
 sereretur sine ulla pudenda libidine ad uoluntatis nutum 
 membris obsequentibus genitalibus. sicut hoc seritur sine ulla 
 pudenda libidine ad uoluntatis nutum agricolarum obsequentibus 
 manibus, honestiore in parentibus gignendorum desiderio filiorum, 
 quam est inplendorum in arantibus horreorum, ac deinde

 creator omnipotens iijcontaminabili ubique praesentia et crea:trice 
 potentia de seminibus hominum prout uellet,. quod et 
 nunc facit, operaretur in femina, sicut de seminibus frumentorum 
 prout uult operatur in terra, beatis matribus sine 
 libidinosa uoluptate concipientibus, sine aerumnoso gemitu 
 parientibus, quandoquidem in illa felicitate et in corpore nondum 
 mortis huius, sed uitae illius non esset feminis in excipiendis 
 seminibus quod puderet, sicut non esset in edendis 
 fetibus quod doleret? quisquis non credit uel credi non uulthominibus 
 ante omne peccatum in illa paradisi felicitate uersantibus 
 hoc potuisse dei uoluntate et benignitate concedi, non 
 optandae fecunditatis laudator, sed pudendae uoluptatis. amator 
 est.

Item aliud ex libro diuino testimonium, quod posuit 
 de Abimelech et deo uolente clausa omni uulua in domo 
 M eius, ne mulieres eius parerent atque aperta rursus ut parerent.

 

 
 
 
 quid ad rem pertinet? quid habet de illa pudenda libidine, de 
 . qua nunc quaestio est? numquid ipsam deus detraxit illis 
 feminis reddiditque cum uoluit? sed poena fuit, ut parere non 
 possent, beneficium uero, ut parere possent more huius corruptibilis 
 carnis. non enim tale beneficium deus conferret corpori 
 mortis huius, quale non haberet nisi corpus uitae illius in 
 paradiso ante peccatum, ut et conceptus proueniret sine libidine 
 pruriente et partus sine dolore cruciante. cur autem non intellegamus, 
 quoniam quidem dicit scriptura aforis omnem 
 uuluam fuisse conclusam, aliquo dolore factum esse, ut non 
 possent feminae concubitum perpeti, qui dolor deo suscitante 
 fuisset inflictus, miserante detractus? nam si ad inpedimentum 
 serendae prolis esset libido detrahenda, uiris esset detrahenda, 
 non feminis. femina enim posset uoluntate concumbere etiam 
 desistente libidine, qua stimularetur, si uiro non deesset, qua 
 excitaretur. nisi forte, quia scriptum est, et ipsum Abimelech 
 fuisse sanatum, uirilem dicturus est ei libidinem redditam. 
 quam profecto si amiseiat, quid opus fuit eum diuinitus 
 admoneri, ut Abrahae non misceretur uxori? sed -sanatum 
 dicit, quia domus eius ab illa peste sanata est.

Iam nunc illa tria uideamus, quorum trium quodlibet 
 dixerimus, nihil ait dici posse profanius: quod hominem 
 deus aut non fecerit aut diabolo fecerit aut certe 
 diabolus dei sit imaginem, hoc est hominem fabricatus. 
 horum trium primum et nouissimum non dici a nobis etiam 
 ipse, si non sit excors aut nimium peruicax, confitetur. de illo

 

 
 
 
 quaestio est, quod secundo medioque loco posuit, ubi sic fallitur, 
 ut a nobis hoc existimet dici, quod diabolo deus hominem 
 fecerit, tamquam in hominibus quos deus ex hominibus parentibus 
 creat, hoc intendat, hoc curet, hoc sui operis ratione 
 prouideat, ut habeat diabolus seruos, quos ipse sibi facere 
 non potest. absit, ut hoc qualiscumque uel puerilis pietas 
 suspicetur. bonitate sua deus fecit homines, et primos sine 
 peccato et ceteros sub peccato, in usus profundarum cogitationum 
 suarum. sicut enim de ipsius diaboli malitia nouit 
 ille quid agat et quod agit iustum est et bonum, quamuis 
 sit de quo agit iniustus et malus, nec eum propterea creare 
 noluit, quia malum futurum esse praesciuit: ita de uniuerso 
 genere humano, quamuis nullus hominum sine peccati sorde 
 nascatur; bonum ille qui summe bonus est operatur, alios 
 16 faciens tamquam uasa misericordiae, quos gratia discernat ab 
 eis, qui uasa sunt irae, alios tamquam uasa irae, ut notas 
 faciat diuitias gloriae suae in uasa misericordiae. 
 eat iste nunc et aduersus apostolum, cuius ista sententia est, 
 argumentetur, immo aduersus ipsum figulum, cui respondere 
 prohibet apostolus dicens: o homo, tu quis es, qui respondeas 
 deo? numquid dicit figmentum ei qui se 
 finxit: quare me sic fecisti? annon habet potestatem 
 figulus luti ex eadem massa facere aliud uas in 
 honorem, aliud in contumeliam? numquid ergo uasa irae 
 negat esse iste sub diabolo? aut quia sub diabolo sunt, alius

 

 
 
 
 ea quam ille facit, qui uasa misericordiae facit? aut aliunde 
 et non ex eadem massa facit? hic itaque dicat: ergo deus 
 uasa diabolo facit, quasi nesciat deus sic eis uti ad opera 
 sua msta et bona, sicut ipso utitur diabolo.

An uero filios perditionis haedos sinistrae partis 
 diabolo pascit et diabolo nutrit et uestit, quia facit solem 
 suum oriri super bonos et malos et pluit super iustos 
 et iniustos? sic itaque creat malos, quomodo pascit et nutrit 
 malos, quia quod eis creando tribuit ad naturae pertinet bonitatem 
 et quod eis pascendo et nutriendo dat incrementum 
 non utique malitiae illorum, sed eidem bonae naturae quam 
 creauit bonus bonum tribuit adiumentum. in quantum enim 
 homines sunt, bonum est naturae, cuius auctor est deus; 
 in quantum autem cum peccato nascuntur, perituri, si non 
 renascuntur, ad semen pertinent male dictum ab initio

 
 illius antiquae inoboedientiae uitio. quo tamen bene utitur 
 factor etiam uasorum irae, ut notas faciat diuitias gloriae 
 suae in uasa misericordiae, ne meritis suis tribuat, si ad 
 eandem massam quisque pertinens gratia liberetur, sed qui 
 gloriatur, in domino glorietur.

Ab hac fide apostolica atque catholica ueracissima 
 et fundatissima cum Pelagianis iste discedens non 
 uult nascentes esse sub diabolo, ne paruuli portentur ad 
 Christum, ut eruantur a potestate tenebrarum et in regnum 
 ipsius transferantur. ac sic accusat ecclesiam toto orbe diffusam,

 

 
 
 
 in qua ubique omnes baptizandi infantuli non ob aliud exsufflantur, 
 nisi ut ab eis princeps mundi mittatur foras, 
 a quo necesse est uasa irae possideantur, cum ex Adam nascuntur, 
 si in Christo non renascantur et in eius regnum per 
 gratiam facta uasa misericordiae transferantur. contra istam 
 fundatissimam ueniens ueritatem, ne uniuersam Christi ecclesiam 
 obpugnare uideatur, quasi me unum alloquitur et uelut 
 corripiens atque admonens dicit: \'etiam te deus fecit, sed, 
 quod est fatendum, grauis error infecit\'. sane quod me deus fecerit 
 agnosco et gratias ago, qui tamen cum irae uasis perissem, 
 si tantum ex Adam me fecisset et in Christo non refecisset. 
 quod cum possessus Pelagiana inpietate non credit, si in tanto 
 malo in finem usque perdurat, non ipse, sed catholici uideant, 
 qualis et quantus eum error non infecerit, sed plaue interfecerit.

Adtende sequentia: \'quod autem\', inquit, <filii ex coniugio suscepti naturaliter boni sunt, apostolo dicente discamus, 
 qui ait de inprobis: relicto naturali usu feminae 
 exarserunt in desideria sua inuicem masculi in masculos 
 turpitudinem operantes. ostendit ergo\'. inquit, \'usum 
 feminae et naturalem esse et pro suo modo laudabilem, flagitium 
 autem ex uoluntate propria exerceri contra institutionis 
 pudorem. merito itaque\', inquit, \'et in bene utentibus genus 
 concupiscentiae modusque laudatur et in turpibus excessus 
 eius punitur. denique eodem tempore deus Abrahae et Sarrae 
 marcentia aeuo membra uegetauit, quo in Sodomis ipsa igneo

 

 
 
 
 imbre puniuit. si igitur putas\\ inquit, \'accusandum membrorum 
 uigorem, quoniam per ipsum Sodomitae flagitiis obliti sunt, 
 accusabis etiam creaturam panis et uini, quoniam hinc quoque 
 eos peccasse scriptura diuina significauit; dicit enim dominus 
 per Ezechiel prophetam: uerumtamen hae iniquitates Sodomae 
 sororis tuae superbia; in saturitate panum 
 et abundantia uini fluebant ipsa et filiae eius; et 
 manum pauperis et egentis non adiuuabant. elige iam\', 
 inquit, \'utrum mauis: aut reputa diuino operi commixtionem 
 corporum aut creaturam panis et uini similiter malam esse 
 defini. quod si feceris, aperte Manicheus esse conuinceris. 
 concupiscentiae autem naturalis qui modum tenet, bono bene 
 utitur; qui modum non tenet, bono male utitur. quid dicis 
 ergo\', inquit, \'ita nuptiarum bonum malo originali, quod inde 
 trahitur, non potest accusari, sicut adulteriorum malum bono 
 naturali, quod inde nascitur, non potest excusari?\' his sermonibus\', 
 inquit, \'quod negaueras concessisti, quod concesseras 
 sustulisti et nihil magis laboras, quam ut parum intellegaris. 
 ostende sine commixtione nuptias corporales; aut unum aliquod 
 huic operi nomen inponito et uel bonum uel malum coniugium 
 nuncupato. spopondisti utique bona te definire coniugia: si coniugium 
 bonum, si homo fructus coniugii bonus, si hic fructus 
 opus dei malus esse non potest, qui per bonum ex bono

 

 
 
 
 nascitur, ubi igitur originale malum, quod tot praeiudiciis interemptum 
 est?\'

Ad haec respondeo non solum filios ex coniugio 
 uerum etiam ex adulterio bonum aliquod esse secundum opus 
 dei quo creati sunt, secundum autem originale peccatum in 
 damnatione nasci ex Adam primo non solum si de adulterio 
 uerum etiam si de coniugio generentur, nisi in Adam secundo, 
 qui est Christus, regenerentur. quod autem ait apostolus de 
 inprobis: relicto naturali usu feminae exarserunt in 
 desideria sua in inuicem, masculi in masculos turpitudinem 
 operantes, non dixit usum coniugalem, sed naturalem, 
 eum uolens intellegi, qui fit membris ad hoc creatis, ut per 
 ea possit ad generandum sexus uterque misceri. ac per hoc 
 cum eisdem membris etiam meretrici quisque miscetur, naturalis 
 est usus, nec tamen laudabilis, sed culpabilis. ab ea uero 
 parte corporis, quae non ad generandum est instituta, si et 
 coniuge quisque utatur, contra naturam est et flagitiosum. 
 denique prius idem apostolus de feminis dixit: nam feminae 
 eorum inmutauerunt naturalem usum in eum usum 
 qui est contra naturam, dein de masculis in masculos 
 turpitudinem operantibus relicto usu femineo naturali. non 
 ergo isto nomine, id est usu naturali coniugalis est laudata 
 commixtio, sed inmundiora et sceleratiora flagitia denotata 
 sunt, quam si inlicite et feminis, sed tamen naturaliter uterentur.

Panem uero et uinum sic non reprehendimus propte. 
 luxuriosos et ebriosos quomodo nec aurum propter cupidos et 
 auaros. quocirca commixtionem quoque honestam coniugum 
 non reprehendimus propter pudendam libidinem corporum. illa 
 enim posset esse nulla praecedente perpetratione peccati, de 
 qua non erubescerent coniugati; haec autem exorta est post 
 peccatum, quam coacti sunt uelare confusi. unde remansit 
 posterioribus coniugatis quamuis hoc malo bene et licite utentibus 
 in eius modi opere humanum uitare conspectum atque 
 ita confiteri quod pudendum est, cum debeat neminem pudere 
 quod bonum est. sic insinuantur haec duo, et bonum laudandae 
 coniunctionis, unde filii generentur, et malum pudendae libidinis, 
 unde qui generantur regenerandi sunt, ne damnentur. 
 proinde pudenda libidine qui licite concumbit. malo bene 
 utitur, qui autem inlicite, malo male utitur. rectius enim 
 accipit nomen mali quam boni, quod erubescunt et mali et 
 boni, meliusque credimus ei qui dicit: scio quia non habitat 
 in me, hoc est in carne mea bonum, quam huic qui hoc 
 dicit bonum, unde si confunditur, confitetur malum; si autem 
 non confunditur, addit inpudentiam, peius malum. recte igitur diximus: 
 \'ita nuptiarum bonum malo originali, quod inde trahitur, 
 non potest accusari, sicut adulteriorum malum bono naturali, 
 quod inde nascitur, non potest excusari\', quoniam natura humana, 
 quae nascitur uel de coniugio uel de adulterio, dei 
 opus est. quae si malum esset, non esset generanda; si malum

 

 
 
 
 non haberet, non esset regeneranda. atque ut ad unum uerbum 
 utrumque concludam: natura humana si malum esset, saluanda 
 non esset; si ei mali nihil inesset, saluanda non esset. qui 
 ergo dicit eam bonum non esse, bonum negat conditae creatorem; 
 qui uero negat ei malum inesse, misericordem uitiatae 
 inuidet saluatorem. quapropter in hominibus nascentibus neque 
 excusanda sunt adulteria per bonum, quod inde a conditore 
 bono creatum est, nec accusanda coniugia per malum, quod 
 ibi a misericorde saluatore sanandum est.

\'Ostende\', inquit, 'sine commixtione nuptias corporales\\ 
 non ostendo ego nuptias corporales sine commixtione, 
 sed nec ipse ostendit eandem commixtionem sine confusione. 
 in paradiso autem si peccatum non praecessisset, non esset 
 quidem sine utriusque sexus commixtione generatio, sed esset 
 sine confusione commixtio; esset quippe in coeundo tranquilla 
 membrorum oboedientia, non pudenda carnis concupiscentia. 
 proinde coniugium bonum est, unde ordinate seminatus nascitur 
 homo, et fructus coniugii bonus, quod est ipse qui ita nascitur 
 homo; sed peccatum malum est, cum quo nascitur omnis 
 homo. deus quippe fecit et facit hominem, sed per unum 
 hominem peccatum intrauit in mundum et per peccatum 
 mors, et ita in omnes homines pertransiit, in quo 
 omnes peccauerunt.

\'Nouo\', inquit, \'genere disserendi et catholicum 
 profiteris et Manicheo patrocinaris, dicendo nuptias et magnum 
 bonum et magnum malum\'. prorsus quid loquatur, ignorat

 

 

 
 
 
 siue ignorare se simulat. aut enim non intellegit aut non uult 
 intellegi quid dicamus. sed si non intellegit, praeoccupatione 
 inpeditur erroris; si autem non uult quid dicamus intellegi, 
 peruicaciae uitium est, quo suum defendit errorem. etlouinianus, 
 qui paucos ante annos nouellam conatus est haeresim condere, 
 Manicheis patrocinari dicebat catholicos, quod aduersus eum 
 sanctam uirginitatem nuptiis praeferebant. sed responsurus 
 est iste non se quod Iouinianus de indifferentia nuptiarum 
 uirginumque sentire. nec ego id dico, quod isti hoc sentiant; 
 uerumtamen per Iouinianum catholicis Manicheos obicientem 
 non esse hoc nouum noui haeretici recognoscant. nos itaque 
 nuptias bonum dicimus esse, non malum. sed sicuti Arriani 
 Sabellianos nos esse criminantur, quamuis non dicamus unum 
 eundemque esse patrem et filium et spiritum sanctum, quod 
 Sabelliani dicunt, sed dicamus unam eandemque esse naturam 
 patris et filii et spiritus sancti, quod catholici dicunt: ita 
 Pelagiani nobis Manicheos obiciunt, quamuis non dicamus 
 esse malum nuptias, quod dicunt Manichei, sed dicamus 
 malum primum hominum primis coniugibus accidisse et inde 
 in omnes homines pertransisse, quod dicunt catholici. sed 
 sicut Arriani, dum Sabellianos fugiunt, in peius aliquid 
 inciderunt, quia trinitatis ausi sunt non personas discernere, 
 sed naturas, ita Pelagiani dum Manicheorum pestem in

 

 
 
 
 peruersum uitare conantur, de nuptiarum fructu ipsis Manicheis 
 conuincuntur perniciosiora sentire credendo paruulos 
 Christo medico non egere.

\'Definis\', inquit, \'hominem, si de fornicatione 
 nascatur, reum non esse, si de coniugio, innocentem non esse. 
 huc enim peruenit quod dixisti bonum naturale de adulteriis 
 posse subsistere, malum originale etiam de coniugio trahi\\ 
 frustra omnino conatur apud intellegentem lectorem quae 
 sunt recta peruertere. absit enim, ut dicamus hominem, si de 
 fornicatione nascatur, reum non esse, sed dicimus hominem, 
 siue de coniugio siue de fornicatione nascatur, bonum aliquid 
 esse propter auctorem naturae deum, malum aliquid trahere 
 propter originale peccatum. quod ergo dicimus bonum naturale 
 etiam de adulteriis posse subsistere, malum autem originale 
 etiam de coniugio trahi non huc peruenit, quo ille conatur 
 adducere, non nasci reum de adulteriis nec innocentem de 
 nuptiis, sed ex utroque reum generatione factum propter 
 originale delictum et utrumque regeneratione absoluendum 
 propter naturae bonum.

\'Vnum ex his\\ inquit, \'uerum est, alterum falsum\'. 
 huic eadem breuitate respondeo: immo utrumque uerum est, 
 neutrum falsum. \'uerum est\', inquit, \'quod adulteriorum culpam 
 homo, qui inde nascitur, non potest excusare, quia quod 
 adulteri fecerunt, ad uitium pertinet uoluntatis, quod autem 
 genuerunt, ad laudem spectat fecunditatis, quia, si quis furtiuum 
 triticum serat, non nascitur messis obnoxia. uitupero itaque\',

 
 
 
 inquit, \'furem, sed laudo segetem. innocentem pronuntio qui 
 nascitur ex generositate seminum dicente apostolo: deus illi 
 dat corpus prout uult et unicuique seminum proprium 
 corpus, condemno uero flagitiosum, qui ex propositi peruersitate 
 peccauit\'.

Ad haec adiungit et dicit: \'prorsus autem si 
 malum de nuptiis trahitur, accusari possunt, excusari non 
 possunt, et in diaboli iure opus earum fructumque constituis, 
 quia omnis causa mali expers boni est. homo autem\', inquit, 
 \'qui de nuptiis nascitur, non criminibus, sed seminibus inputatur. 
 seminum uero causa in conditione corporum est, quibus corporibus 
 qui male utitur boni meritum, non genus sauciat. 
 liquido igitur\', inquit, \'claret bonum non esse causam mali. si 
 ergo\\ inquit, \'trahitur et de nuptiis originale malum, causa 
 mali conuentio nuptiarum et necesse est malum esse, per 
 quod et ex quo malus fructus adparuit dicente domino in 
 euangelio: ex fructibus suis arbor agnoscitur. quomodo\', 
 inquit, (tu audiendus putaris, qui dicis bonum esse coniugium, 
 de quo nihil aliud quam malum prodire definis? constat igitur 
 rea esse coniugia, si peccatum inde originale deducitur, nec 
 posse defendi, nisi fructus eorum innocens adprobetur. defenduntur 
 autem et bona pronuntiantur; fructus igitur adprobatur 
 innocuus\'.

Ad haec responsurus prius uolo intentum esse-lectorem 
 nihil agere istos, nisi ut saluator non sit paruulis necessarius,

 

 
 
 
 quos peccata prorsus a quibus saluentur negant habere. haec 
 tanta peruersitas et tantae inimica gratiae dei, quae data est 
 per Iesum Christum dominum nostrum, qui uenit quaerere 
 et saluare quod perierat, insinuare se nititur cordibus parum 
 intellegentium laude operum diuinorum, hoc est laude 
 naturae humanae, laude seminis, laude nuptiarum, laude utriusque 
 sexus commixtionis, laude fecunditatis, quae omnia bona 
 sunt. nolo enim dicere: laude libidinis, quia eam et ipse 
 nominare confunditur, ut aliud aliquid, non ipsam laudare 
 uideatur. ac per hoc mala, quae acciderunt naturae, non discernendo 
 ab ipsius bonitate naturae non eam, quia falsum est, 
 ostendit sanam, sed sanari non permittit aegrotam. et ideo 
 illud quod diximus, \'quod adulteriorum culpam bonum quod 
 inde nascitur, id est homo non potest excusare\', uerum esse 
 concedit et hoc, unde nulla inter nos quaestio est, etiam 
 similitudine furis furtiuum triticum seminantis, de quo bona 
 utique messis nascitur, adstruit et confirmat, ut potest. illud 
 autem alterum quod diximus: \'nuptiarum bonum malo originali, 
 quod inde trahitur, non potest accusari\', non uult consentire 
 quod uerum sit, quia si consenserit, non Pelagianus haereticus, 
 sed catholicus catholicus erit. prorsus'>, inquit, \'si malum de 
 nuptiis trahitur, accusari possunt, excusari non possunt, et in 
 diaboli iure opus earum fructumque constituis, quia omnis 
 causa mali expers boni est\\ et ad hoc cetera adtexit, ut probet 
 causam mali bonum esse non posse et ideo nuptias, quia 
 bonum sunt, causam mali non esse ac per hoc de illis peccatorem, 
 qui necessarium habeat saluatorem, nasci omnino non

 

 
 
 
 posse, quasi nos nuptias causam dicamus esse peccati. quamuis 
 homo, qui ex illis nascitur, non nascatur sine peccato, 
 nuptiae institutae sunt causa generandi, non peccandi. propter 
 quod illa est a domino benedictio nuptiarum: crescite et 
 multiplicamini et replete terram. peccatum autem, quod 
 inde a nascentibus trahitur, non ad nuptias pertinet, sed ad 
 malum quod accidit hominibus, quorum coniunctione sunt 
 nuptiae. nam malum pudendae libidinis et potest esse sine 
 nuptiis et potuerunt esse nuptiae sine illo; ad conditionem autem 
 pertinet corporis non uitae illius, sed mortis huius, ut nunc 
 non possint esse nuptiae sine illo, quamuis ipsum possit esse 
 sine illis. nam utique sine nuptiis est pudenda carnis concupiscentia, 
 quando adulteria et quaeque stupra atque inmunda 
 committit, longe contraria pudicitiae nuptiarum, aut quando 
 nulla ista committit, quia homo nulla consensione permittit, et 
 tamen surgit et mouetur et mouet et plerumque in somnis 
 ad ipsius operis similitudinem et suae motionis peruenit finem. 
 hoc ergo malum nec in ipsis nuptiis malum est nuptiarum, 
 sed habent illud in corpore mortis huius paratum, etiamsi 
 nolunt, sine quo non possunt inplere quod uolunt. non igitur 
 ab earum institutione, quae benedicta est, ad eas uenit, sed 
 ab eo quod ex uno homine peccatum intrauit in mundum 
 et per peccatum mors, et ita in omnes homines pertransiit, 
 in quo omnes peccauerunt.

Quid est ergo quod ait: \'ex fructibus suis arbor agno- 25 
 scitur\', quia hoc in euangelio dixisse dominum legimus?

 

 
 
 
 numquid inde dominus loquebatur et non potius de duabus uoluntatibus 
 hominum, bona scilicet et mala, istam bonam, illam 
 malam arborem dicens, quia de bona uoluntate opera bona 
 nascuntur et mala de mala nec possunt bona de mala et 
 mala de bona? quodsi nuptias tamquam arborem bonam secundum 
 istam quam commemorauit euangelicam similitudinem 
 posuerimus, profecto e contrario fornicationem posituri sumus 
 arborem malam. quamobrem si homo ita dicitur fructus 
 nuptiarum tamquam bonus ex arbore bona, procul dubio nasci 
 homo de fornicatione non debuit; mala quippe arbor bonos 
 fructus non facit. porro si dixerit non illic arboris loco ponendum 
 esse adulterium, sed naturam potius humanam, de qua nascitur 
 homo., ita etiam hic non erit arbor conubium, sed natura 
 humana, de qua nascitur homo. nihil proinde ualet ad istam 
 quaestionem similitudo illa euangelica, quia non sunt nuptiae 
 causa peccati, quod trahitur a nascente et expiatur in renascente, 
 sed uoluntarium peccatum hominis primi originalis 
 est causa peccati. \'dicis iterum\', inquit, \'nam sicut peccatum, 
 siue hinc siue inde a paruulis trahatur, opus est diaboli, sic 
 homo, siue hinc siue inde nascatur, opus est dei\'. et dixi hoc 
 et uerissime dixi; et si non Pelagianus, sed catholicus esset, 
 nihil aliud et ipse in catholica diceret.

Quid est ergo quod quaerit a nobis: per quid 
 peccatum inuenitur in paruulo? utrum per uoluntatem an 
 per nuptias an per parentes? sic enim loquitur et tamquam . 
 ad omnia ista respondet et a peccato quasi cuncta ista

 

 
 
 
 purgando nihil uult remanere unde peccatum inueniatur in paruulo. 
 uerba denique iam ipsa eius adtende: \'per quid igitur\', inquit, 
 \'peccatum inuenitur in paruulo? per uoluntatem? nulla in eo 
 fuit. per nuptias? sed hae pertinent ad opus parentum, quos 
 in hoc actu non peccasse praemiseras, sed, quantum ex consequentibus 
 adparet, non hoc uere concesseras. ipsae sunt igitur 
 execrandae\', inquit, \'quae causam fecerunt malo? sed illae solae 
 opus indicant personarum. parentes igitur qui conuentu suo 
 causam fecere peccato iure damnabiles sunt. ambigi ergo\', 
 inquit, \'iam non potest, si tuam sequamur sententiam, coniuges 
 aeterno supplicio mancipari, quorum labore actum est, ut ad 
 dominatum exercendum in homines diabolus perueniret. et ubi 
 est, quod paulo ante hominem opus dei dixeras? quia, si per 
 originem malum in hominibus, per malum ius diaboli in 
 homines, diabolum esse dicis auctorem hominum, a quo est 
 origo nascentium; si autem credis a deo hominem fieri et esse 
 coniuges innocentes, uide quam stare non possit trahi ex his 
 originale peccatum\'.,

Ad omnia ista huic respondet apostolus, qui neque uoluntatem 
 arguit paruuli, quae propria in illo nondum est ad peccandum, 
 neque nuptias, in quantum nuptiae sunt, quae habent 
 a deo non solum institutionem, uerum etiam benedictionem, 
 neque parentes, in quantum parentes sunt inuicem licite atque 
 legitime ad procreandos filios coniugati, sed per unum, 
 inquit, hominem peccatum in hunc mundum intrauit

 
 
 
 et per peccatum mors, et ita in omnes homines pertransiit, 
 in quo omnes peccauerunt. quod isti si catholicis 
 auribus mentibusque perciperent, aduersus fidem gratiamque 
 Christi rebelles animos non haberent neque conarentur inaniter 
 ad suum proprium et haereticum sensum haec apostolica uerba 
 tam dilucida et tam manifesta conuertere, adserentes hoc ideo 
 dictum esse, quod Adam peccauerit primum, in quo de cetero 
 quisquis peccare uoluit, peccandi inuenit exemplum, ut peccatum 
 scilicet non generatione ab illo uno in omnes homines, 
 sed illius unius imitatione transiret, cum profecto, si apostolus 
 imitationem hic intellegi uoluisset, non per unum hominem, 
 sed per diabolum potius in hunc mundum peccatum intrasse 
 et per omnes homines pertransisse dixisset. de diabolo quippe 
 \'scriptum est: imitantur autem eum, qui sunt ex parte 
 ipsius. sed ideo per unum hominem dixit, a quo generatio 
 . utique hominum coepit, ut per generationem doceret isse per 
 > omnes originale peccatum.

Quid autem aliud indicant etiam sequentia uerba 
 apostolica? cum enim hoc dixisset, adiunxit: usque enim ad 
 legem peccatum in mundo fuit, id est, quia nec lex potuit 
 auferre peccatum. peccatum autem, inquit, non deputabatur, 
 cum lex non esset. erat ergo, sed non deputabatur, 
 ( quia non ostendebatur, quod deputaretur. sicut enim alibi 
 dicit: per legem cognitio peccati, sed regnauit, inquit, 
 mors ab Adam usque ad Moysen — hoc est, quod supra 
 dixerat: usque ad legem — non ut a Moyse deinceps non

 

 
 
 
 esset peccatum, sed quia nec per Moyseu lex data regnum 
 potuit mortis auferre, quae non regnat utique nisi per peccatum. 
 regnum porro eius est, ut hominem mortalem in secundam 
 etiam, quae sempiterna est, praecipitet mortem. regnauit 
 autem in quibus? et in his, inquit, qui non peccauerunt 
 in similitudinem praeuaricationis Adae, qui est forma 
 futuri. cuius futuri nisi Christi? et qualis forma nisi a 
 contrario? quod alibi etiam breuiter dicit: sicut in Adam 
 omnes moriuntur, ita et in Christo omnes uiuificabuntur: 
 sicut in illo illud, ita in isto istud. ipsa est forma, 
 sed haec forma non omni ex parte conformis est. unde hic 
 apostolus secutus adiunxit: sed non sicut delictum ita et 
 donatio; si enim ob unius delictum multi mortui 
 sunt, multo magis gratia dei et donum in gratia unius 
 hominis Iesu Christi in multos abundauit. quid est 
 (multo magis abundauit\', nisi quia omnes, qui per Christum 
 liberantur, temporaliter propter Adam moriuntur, propter ipsum 
 autem Christum sine fine uicturi sunt? et non, inquit, sicut 
 per unum hominem peccantem, ita est et donum. nam 
 iudicium quidem ex uno in condemnationem, gratia 
 autem ex multis delictis in iustificationem. ex uno 
 ergo quid nisi delicto? quia sequitur: gratia autem ex 
 multis delictis. dicant isti, quomodo ex uno delicto in

 

 
 
 
 condemnationem, nisi quia sufficit ad condemnationem etiam 
 unum originale peccatum, quod in omnes homines pertransiit. 
 gratia uero ideo ex multis delictis in iustificationem, quia non 
 solum illud unum soluit, quod originaliter trahitur, sed etiam 
 cetera, quae in unoquoque homine motu propriae uoluntatis 
 adduntur; si enim ob unius delictum mors regnauit 
 per unum, multo magis qui abundantiam gratiae et 
 iustitiae accipiunt, in uita regnabunt per unum Iesum 
 Christum. itaque sicut per unius delictum in omnes 
 homines ad condemnationem, ita et per unius iustificationem 
 in omnes homines ad iustificationem uitae. 
 adhuc permaneant in uanitate mentis suae et dicant unum 
 hominem non propaginem traiecisse, sed exemplum praebuisse 
 peccati. quomodo ergo per unius delictum in omnes 
 homines ad condemnationem et non potius per multa 
 sua cuiusque delicta, nisi quia, etiam si illud unum sit 
 tantum, idoneum est perducere ad condemnationem etiam nullis 
 additis ceteris, sicut perducit paruulos morientes, qui ex Adam 
 nascuntur, nisi in Christo renascantur? quid ergo a nobis 
 quaerit iste, quod non uult ab apostolo audire. per quid 
 peccatum inueniatur in paruulo: utrum per uoluntatem an 
 per nuptias an per parentes? ecce audiat per quid, audiat et 
 taceat, per quid peccatum inueniatur in paruulo: per unius 
 delictum, inquit apostolus, in omnes homines ad condemnationem. 
 omnes autem dixit ad condemnationem per 
 Adam et omnes ad iustificationem per Christum, cum utique

 

 
 
 
 non omnes eos, qui moriuntur in Adam, transferat Christus 
 ad uitam. sed omnes dixit atque omnes, quia sicut sine Adam 
 nullus ad mortem, ita sine Christo nullus ad uitam; sicut 
 dicimus de litterarum magistro, si in ciuitate solus est: omnes 
 iste hic litteras docet, non quia omnes discunt, sed quia nemo 
 nisi ab ipso. denique autem quos omnes dixerat, multos postea 
 dixit, eosdem ipsos tamen omnes multosque significans: sicut 
 enim, inquit, per inoboedientiam unius hominis peccatores 
 constituti sunt multi, ita et per unius oboedientiam 
 iusti constituentur multi.

Adhuc quaerat, per quid peccatum inueniatur in paruulo. 
 respondeant ei paginae sanctae: per unum hominem 
 peccatum in hunc mundum intrauit et per peccatum 
 mors, et ita in omnes homines pertransiit, in quo 
 omnes peccauerunt. ob unius delictum multi mortui 
 sunt. iudicium ex uno in condemnationem. ob unius 
 delictum mors regnauit per unum. per unius delictum 
 in omnes homines ad condemnationem. per unius 
 inoboedientiam peccatores constituti sunt multi. ecce 
 per quid delictum inuenitur in paruulo! iam credat originale 
 peccatum, sinat uenire paruulos, ut saluentur, ad Christum. 
 
 Quid est quod dicit: \'non peccat iste qui nascitur, 
 non peccat ille qui genuit, non peccat iste qui condidit: per 
 quas rimas inter tot praesidia innocentiae peccatum fingis 
 ingressum?\' quid quaerit latentem rimam, cum habeat apertissimam 
 ianuam? per unum hominem, ait apostolus; per 
 unius delictum, ait apostolus; per inoboedientiam unius

 

 
 
 
 hominis, ait apostolus. quid quaerit amplius? quid quaerit 
 apertius? quid quaerit inculcatius?

(Si peccatum\', inquit, 'ex uoluntate est, mala uoluntas, 
 quae peccatum facit; si ex natura, mala natura\'. cito respondeo: 
 ex uoluntate peccatum est. quaerit forte, utrum et originale 
 peccatum. respondeo: prorsus et originale peccatum, quia et 
 hoc ex uoluntate primi hominis seminatum est, ut et in illo 
 esset et in omnes transiret. sed quod secutus adiunxit: \'si ex 
 natura, mala natura\', quaero ab illo, ut, si potest, respondeat, 
 sicut manifestum est ex uoluntate mala tamquam ex arbore 
 mala fructus eius fieri omnia opera mala, sic ipsam uoluntatem 
 malam, id est ipsam fructuum malorum arborem malam 
 unde dicat exortam. si ex angelo, quid erat ipse angelus nisi 
 bonum opus dei? si ex homine, quid erat ipse homo nisi 
 bonum opus dei? immo quia uoluntas mala angeli ex angelo, 
 ex homine homini orta est, quid erant haec duo, antequam 
 in eis ista mala orirentur, nisi bonum opus dei et bona atque 
 laudanda natura? ecce ergo ex bono oritur malum nec fuit 
 omnino unde oriri posset, nisi ex bono, ipsam dico uoluntatem 
 malam, quam nullum praecessit malum, non opera mala, quae 
 non sunt nisi ex uoluntate mala tamquam ex arbore mala. nec 
 ideo tamen ex bono potuit oriri uoluntas mala, quia bonum 
 factum est a bono deo, sed quia de nihilo factum est, non 
 de deo. quid ergo est quod dicit: \'si natura opus est dei, per 
 opus dei opus diaboli transire non sinitur'? nonne opus diaboli,

 

 
 
 
 quando primum in angelo, qui diabolus factus est, ortum est, 
 in opere dei ortum est? quapropter si malum, quod omnino 
 nusquam erat, in dei opere oriri potuit, cur malum, quod alicubi 
 iam erat, per opus dei transire non potuit, praesertim cum ipso 
 uerbo utatur apostolus dicens: et ita in omnes homines 
 pertransiit? numquid homines non sunt opus dei? pertransiit 
 ergo peccatum per homines, hoc est opus diaboli per opus 
 dei, atque ut alio modo id ipsum dicam, quia diaboli opus, 
 id est peccatum per ipsum diabolum exortum, qui factura 
 uel opus est dei, per aliud opus dei, id est hominem pertransiit, 
 opus operis dei per opus dei. et ideo deus est solus 
 inmutabilis et potentissimae bonitatis, quia et antequam esset 
 ullum malum, bona opera fecit omnia et de malis, quae in 
 bonis ab eo factis orta sunt, bene operatur per omnia.

\'In uno\', inquit, \'homine iure uituperatur intentio 
 et origo laudatur, quia duo sunt, quae contrariis adplicentur; 
 in paruulo autem unum est, natura tantum, quia uoluntas 
 non est. illud ergo unum\', inquit, \'aut deo adscribetur aut 
 daemoni. si natura\', inquit, \'per deum est, non potest in ea 
 esse originale malum; si a diabolo, nihil erit, per quod homo 
 diuino operi uindicetur. perfecte itaque Manicheus est, qui 
 malum originale defendit\'. audiat potius aduersum ista quod 
 uerum est. in uno homine iure uituperatur intentio et natura 
 laudatur, quia duo sunt, quae contrariis adplicentur; sed etiam 
 in paruulo non unum est tantum, id est natura, in qua creatus 
 est homo a deo bono; habet enim et uitium, quod per unum

 

 
 
 
 in omnes homines pertransiit, sicut sapit apostolus, non sicut 
 desipit Pelagius uel Caelestius uel eorum quicumque discipulus. 
 horum itaque duorum, quae in paruulo esse diximus, unum 
 adscribitur deo, alterum diabolo. et quod utrumque propter 
 unum horum, id est propter uitium subicitur potestati diaboli, 
 ideo non est incongruum, quia non fit ipsius diaboli potestate, 
 sed dei; subicitur autem uitium uitio, natura naturae, quia et 
 in diabolo utrumque est, ut, cum dilecti et electi de potestate 
 tenebrarum eruuntur, cui iure subduntur, adpareat quid donetur 
 iustificatis bonis a deo bona bene operante de malis.

Quod autem iste sibi quasi religiose dicere uisus est: (si 
 natura per deum est, non potest in ea esse originale malum\', 
 nonne religiosius sibi alius uidetur dicere: si natura per deum 
 est, non potest in ea oriri ullum malum? et tamen falsum 
 est; hoc enim Manichei adserere uoluerunt et non creaturam 
 dei factam de nihilo, sed ipsam naturam dei malis omnibus 
 inplere conati sunt. non enim ortum est malum nisi in bono 
 nec tamen summo et inmutabili, quod est natura dei, sed 
 facto de nihilo per sapientiam dei. est itaque per quod homo 
 diuino operi uindicetur, quia non esset homo, nisi diuino 
 opere crearetur. malum autem non esset in paruulis, nisi 
 uoluntate primi hominis peccaretur et origine uitiata peccatum 
 originale traheretur. non ergo sicut iste ait: \'perfecte Manicheus 
 est, qui malum originale defendit\', sed perfecte Pelagianus est,

 

 

 
 
 
 qui malum originale non credit. neque enim ex quo esse coepit 
 Manichei pestilentiosa doctrina, ex illo coeperunt in ecclesia 
 dei paruuli baptizandi exorcizari et exsufflari, ut ipsis mysteriis 
 ostenderetur non eos in regnum Christi nisi erutos a tenebrarum 
 potestate transferri, aut in libris Manichei legitur, 
 quod uenerit filius hominis quaerere et saluare quod 
 perierat, aut quod per unum hominem peccatum in 
 hunc mundum intrauit et cetera ad eandem sententiam 
 pertinentia, quae supra commemorauimus, aut quod reddit 
 deus peccata patrum in filios, aut quod in psalmo scriptum 
 est: ego in iniquitatibus conceptus sum, et in peccatis 
 mater mea in utero me aluit, aut: homo uanitati 
 similis factus est, dies eius uelut umbra praetereunt, 
 aut: ecce ueteres posuisti dies meos, et substantia 
 mea quasi nihil ante te; uerumtamen uniuersa uanitas, 
 omnis homo uiuens, aut quod apostolus dicit: omnis 
 creatura uanitati subiecta est, aut in libro Ecclesiaste: 
 uanitas uanitatum et omnia uanitas. quae abundantia 
 est homini in omni labore suo quem ipse laborat sub 
 sole? aut in libro Ecclesiastico: iugum graue super filios 
 Adam a die exitus de uentre matris eorum usque in 
 diem sepulturae in matrem omnium, aut quod dicit 
 apostolus: in Adam omnes moriuntur, aut quod dicit

 

 
 
 
 sanctus Iob, ubi de peccatis suis loquitur: homo enim natus 
 ex muliere breuis uitae et plenus iracundiae sicut 
 flos feni decidit; fugit autem sicut umbra et non 
 stabit. nonne et huius curam fecisti et hunc fecisti 
 intrare in conspectu tuo in iudicium? quis enim erit 
 mundus a sordibus? ne unus quidem, etiamsi unius 
 diei fuerit uita eius super terram. quas enim dixerit 
 sordes, quia peccata intellegi uoluit, ipsa lectio indicat, ubi 
 prorsus unde loquatur adparet. unde est et illud apud prophetam 
 Zachariam, ubi aufertur a sacerdote uestis sordida et dicitur 
 ei: ecce abstuli peccata tua. puto, quod ista omnia et 
 cetera huius modi, quae indicant omnem hominem sub peccato 
 et maledicto nasci, non leguntur in tenebris Manicheorum, sed 
 in luce catholicorum.

Quid autem dicam de ipsis diuinarum scripturarum 
 tractatoribus, qui in catholica ecclesia floruerunt, quomodo 
 haec non in alios sensus conati sunt uertere, quoniam stabiles 
 erant in antiquissima et robustissima fide, non autem nouitio 
 mouebantur errore? quos si colligere et eorum testimoniis uti 
 uelim, et nimis longum erit et de canonicis auctoritatibus, a 
 quibus non debemus auerti, minus fortasse uidebor praesumpsisse 
 quam debui. uerumtamen, ut omittam beatissimum 
 Ambrosium, cui Pelagius, sicut iam commemoraui, tam 
 magnum integritatis in fide perhibuit testimonium — qui tamen 
 Ambrosius nihil aliud defendit in paruulis, ut haberent necessarium 
 medicum Christum, nisi originale peccatum — numquid

 

 

 
 
 
 et gloriosissimae coronae Cyprianus dicetur ab aliquo non 
 solum fuisse, sed uel esse potuisse Manicheus, cum prius 
 iste sit passus, quam illa in orbe Romano pestis adparuit? 
 et tamen in libro de baptismate paruulorum ita defendit originale 
 peccatum, ut propterea dicat et ante octauum diem, si 
 necesse sit, paruulum baptizari oportere, ne pereat anima eius. 
 quem tanto uult intellegi ad indulgentiam baptismi facilius 
 peruenire, quanto magis ei dimittuntur non propria, sed aliena 
 peccata. hos iste audeat dicere Manicheos et antiquissimam 
 ecclesiae traditionem isto nefario crimine aspergat, qua exorcizantur, 
 ut dixi, et exsufflantur paruuli, ut in regnum Christi 
 a potestate tenebrarum, hoc est diaboli et angelorum eius, 
 eruti transferantur. nos autem paratiores sumus cum istis uiris 
 et cum ecclesia Christi in huius fidei antiquitate firmata quaelibet 
 maledicta et contumelias perpeti quam cum Pelagianis 
 cuiuslibet eloquii praedicatione laudari.

\'Ais iterum\', inquit, \'et dicis: nulla esset concupiscentia, 
 nisi homo ante peccasset, nuptiae uero essent, etiamsi 
 nemo peccasset\'; non dixi: nulla esset concupiscentia, quia est 
 et glorianda concupiscentia spiritalis, qua concupiscitur sapientia, 
 sed dixi: \'nulla esset pudenda concupiscentia\'. relegantur 
 uerba mea, quae etiam ipse posuit, ut quanta ab illo fraude 
 commemorentur adpareat. sed quo uoluerit eam nomine appellet,

 

 
 
 
 illa dixi quod non esset, nisi homo ante peccasset, de qua 
 erubuerunt in paradiso, qui pudenda texerunt, quam nemo 
 negat, quoniam peccatum inoboedientiae praecesserat, ideo 
 subsecutam. qui autem uult intellegere quid senserint, debet 
 considerare quid texerint. succinctoria quippe sibi de foliis 
 ficulneis, non uestimenta fecerunt, quae succinctoria graece 
 7teptCto{j.aTa nuncupantur. quid autem cooperiant perizomata, 
 omnibus notum est, quae nonnulli latini campestria sunt 
 interpretati. quis autem ignorat qui campestrantur quas partes 
 corporis contegant? has enim tegebant Romani iuuenes, quando 
 nudi exercebantur in campo, unde hoc genus tegminis tale 
 nomen accepit.

(Illae ergo nuptiae\', inquit, \'quae sine concupiscentia, 
 sine motu corporum, sine necessitate sexuum, ut dicis, 
 esse potuerunt, a te pronuntiantur laudabiles; ista uero coniugia, 
 quae nunc aguntur, a diabolo inuenta definis. illa itaque\', 
 inquit, \'quae institui potuisse somnias, bona deliberas, ista 
 uero, de quibus dicit scriptura diuina: relinquet homo 
 patrem et matrem et adhaerebit uxori suae, et erunt 
 duo in carne una, profiteris mala diabolica, morbum postremo 
 debere, non coniugium nuncupari\'. non est mirum, si Pelagiani 
 dicta nostra in sensus quos uolunt detorquere conantur, quando 
 et de scripturis sanctis, non ubi obscure aliquid dictum est, 
 sed ubi clara et aperta sunt testimonia, id facere consueuerunt 
 more quidem haereticorum etiam ceterorum. quis enim diceret 
 sine motu corporum, sine necessitate sexuum nuptias esse

 

 
 
 
 potuisse? deus enim fecit sexus, quia masculum et feminam 
 fecit eos, sicut scriptum est. unde autem fieri posset, ut qui 
 fuerant coniungendi et ipsa coniunctione generaturi sua corpora 
 non mouerent, quandoquidem nullus fit hominis ad hominem 
 corporalis accessus, si desit corporis motus? non ergo hic 
 quaestio est de motu corporum, sine quo non possent omnino 
 misceri, sed de pudendo motu genitalium, qui profecto non 
 esset et tamen seminatrix commixtio non deesset, si genitalia 
 non libidini, sed uoluntati sicut cetera membra seruirent. an non 
 etiam nunc in corpore mortis huius imperatur pedi, brachio, 
 digito, labro, linguae, et ad nutum nostrum continuo porriguntur? 
 humori denique, quod est mirabilius, in uesica intus 
 posito qui, et quando eius copia non urgemur, imperatur ut 
 profluat et obtemperat? immo ipsis abditis uisceribus et 
 neruis, quibus idem humor continetur, imperatur, ut eum

 
 propellant, exprimant, eiciant, et, si sanitas adest, sine difficultate 
 seruiunt uoluntati. quanto ergo facilius atque tranquillius 
 oboedientibus genitalibus corporis partibus et ipsum membrum 
 porrigeretur et homo seminaretur, nisi hominibus illis inoboedientibus 
 membrorum istorum inoboedientia iusto supplicio 
 redderetur? quod supplicium casti sentiunt, qui procul dubio 
 mallent, si possent, iubente uoluntate quam pruriente uoluptate 
 filios seminare. inmundi autem, qui propter istum morbum. 
 non solum meretrices, uerum etiam coniuges amant, de hoc 
 supplicio carnis grauiore supplicio mentis exultant.

Absit ergo, ut dicamus, quod nos dicere iste 
 confingit. ista coniugia, quae nunc aguntur, a diabolo inuenta 
 prorsus ipsae sunt nuptiae, quas ab initio deus instituit. hoc 
 enim bonum suum ad hominum generationem institutum etiam 
 damnatis hominibus non detraxit, quibus non detraxit etiam 
 sensus carnis et membra, procul dubio munera sua, quamuis 
 iam debita damnatione moritura. istae, inquam, sunt nuptiae, 
 de quibus dictum est — excepto, quod hic figuratum est, 
 magno illo Christi et ecclesiae sacramento —: propterea 
 relinquet homo patrem et matrem et adhaerebit uxori 
 suae, et erunt duo in carne una. hoc enim ante peccatum 
 dictum est et, si nemo peccasset, sine pudenda libidine posset 
 fieri. et nunc quamuis sine illa non fiat in corpore mortis 
 huius, ipsum est tamen quod non cessat fieri, ut adhaereat

 homo uxori suae et sint duo in carne una. quamobrem etsi 
 dicitur nunc alias esse nuptias, alias uero, si nemo peccasset, 
 esse potuisse, non secundum earum naturam, sed secundum 
 quandam in deterius mutatam dicitur qualitatem. sicut alius 
 dicitur, quamuis idem ipse sit homo, qui mutauerit uitam 
 siue in melius siue in deterius — aliud est enim iustus, aliud 
 peccator, quamuis idem ipse sit homo — sic aliae nuptiae 
 sine pudenda libidine, aliae cum pudenda libidine, cum tamen 
 secundum constitutionem suam, qua legitime coniungitur 
 mulier uiro et fides carnalis debiti ab adulteriorum peccato seruatur inmunis et hoc more legitimo filii seminantur, eaedem 
 ipsae sunt nuptiae, quas deus instituit, quamuis diabolus non 
 ipsas, sed homines, ex quibus nuptiae fiunt, antiqua peccati

 

 
 
 
 persuasione sauciauerit inoboedientiae persuadendo peccatum, 
 cui per diuinum iudicium inoboedientia membrorum reciproca 
 redderetur, in qua coniugati. quamuis erubuerint nuditatem 
 suam, nuptiarum tamen a deo institutam non omnimodo 
 potuerunt amittere bonitatem.

Hinc iste pergit ab eis, qui coniunguntur, ad 
 eos, qui gignuntur, propter quos in hac quaestione tantis 
 aduersus nouos haereticos disputationibus laboramus, et occulto 
 dei conpulsus instinctu dicit aliquid, ubi totum istum nodum 
 sua confessione dissoluit. uolens enim nobis maiorem inuidiam 
 commouere, quia dicimus etiam de legitimis nuptiis sub 
 peccato paruulos nasci, \'illos ergo\', inquit, \'qui numquam nati 
 sunt, bonos potuisse esse dicis, istos uero, qui mundum inpleuerunt, 
 pro quibus Christus mortuus est, diaboli opus et 
 de morbo natos et ab exordio reos definis. probaui itaque\', 
 inquit, \'nihil te aliud agere, quam ut deum neges horum, qui 
 sunt, hominum conditorem\'. ego quidem conditorem hominum 
 omnium, quamuis omnes sub peccato nascantur et pereant, 
 nisi renascantur, non dico nisi deum; uitium quippe inseminatum 
 est persuasione diaboli, per quod sub peccato nati 
 sunt, non natura condita qua homines sunt. libido autem 
 pudenda non moueat membra, nisi quando uolumus, et non 
 est morbus; non de illa erubescat etiam licitus et honestus 
 coniugatorum concubitus uitando conspectum et adpetendo 
 secretum, et non est morbus; non prohibeat apostolus in hoc 
 morbo possideri uxores, et non est morbus. quod enim graecus 
 habet: νπά rcadst IrciitojiAac , alii latine interpretati sunt: in

 

 
 
 
 morbo desideriiuel concupiscentiae, aliiuero: in passione 
 concupiscentiae, uel si quo alio modo in aliis atque aliis 
 codicibus inuenitur. sed passio in latina lingua, maxime usu 
 loquendi ecclesiastico, non ad uituperationem consueuit intellegi.

Quodlibet autem de pudenda concupiscentia carnis iste. 
 sentiat, de paruulis, pro quibus laboramus, ut saluatore indigere 
 credantur, ne sine salute moriantur, adtende quid dixerit. 
 uerba eius repeto: 'illos ergo\\ inquit, \'qui numquam nati sunt, 
 bonos potuisse esse dicis, istos uero, qui mundum inpleuerunt, 
 pro quibus Christus mortuus est, diaboli opus et de morbo 
 natos et ab exordio reos definis). o si nodum soluat etiam 
 contentionis, quomodo nodum soluit istius quaestionis! numquid 
 enim se modo de maioribus ista locutum esse dicturus est? 
 de paruulis agitur, de nascentibus agitur, de his nobis, quia 
 rei ab exordio definiuntur a nobis, ab illo inuidia commouetur, 
 quia eos dicimus reos, pro quibus Christus mortuus est. cur 
 ergo pro illis Christus mortuus est, si non sunt rei? inde 
 prorsus, inde obtinebimus causam, unde excitandam putauit

 inuidiam. ipse dicit: \'quomodo sunt rei paruuli pro quibus 
 Christus mortuus est?\' nos respondemus: immo paruuli quomodo 
 rei non sunt, pro quibus Christus mortuus est? ista 
 controuersia iudicem quaerat. iudicet ergo Christus et, cui rei 
 mors eius profecerit, ipse dicat. hic est, inquit, sanguis 
 meus, qui pro multis effundetur in remissionem peccatorum. 
 iudicet cum illo et apostolus, quia et in apostolo 
 ipse loquitur Christus. clamat et dicit de deo patre, quia

 

 
 
 
 proprio filio non pepercit, sed pro nobis omnibus 
 tradidit eum. puto, quod ita dicat Christum traditum pro 
 omnibus nobis, ut in hac causa paruuli non separenter a nobis. 
 sed quid opus est hinc satagere, unde iam nec iste contendit, 
 quandoquidem non solum confitetur mortuum fuisse etiam pro 
 paruulis Christum, uerum etiam inde nos arguit, quod eosdem 
 paruulos reos dicimus, pro quibus mortuus est Christus? iam 
 itaque apostolus, qui dixit pro nobis omnibus traditum Christum, 
 dicat etiam quare sit pro nobis traditus Christus. traditus 
 est, inquit, propter delicta nostra et resurrexit propter 
 iustificationem nostram. si igitur, sicut iste et confitetur 
 et profitetur et dicit et obicit, in eis sunt et paruuli, pro 
 quibus traditus est Christus, et propter delicta nostra est 
 traditus Christus, habent profecto et paruuli delicta originalia, pro 
 quibus est traditus Christus, habet quod in\' eis sanet, qui, 
 sicut ipse ait, non est opus sanis medicus, sed male 
 habentibus; habet cur eos saluos faciat, qui uenit in 
 mundum, sicut dicit apostolus Paulus, peccatores saluos 
 facere; habet quod in eis remittat, qui sanguinem se fudisse 
 testatur in remissionem peccatorum; habet propter quod 
 eos quaerat, qui uenit, ut dicit, quaerere et saluum facere 
 quod perierat; habet quod in eis soluat filius dei, qui 
 propterea uenit, sicut dicit apostolus Iohannes, ut soluat 
 opera diaboli. huic ergo paruulorum saluti inimicus est,

 

 
 
 
 qui eorum sic adserit innocentiam, ut sauciatis et uulneratis 
 neget necessariam medicinam.

Iam quod sequitur et adiungit, adtende. \'si 
 ante peccatum\', inquit, 'per deum creatum est unde homines 
 nascerentur, per diabolum autem unde parentes commouerentur, 
 adscribetur sine dubio sanctitas nascentibus et culpa generantibus. 
 quod quia manifestissime nuptias damnat, amoueto 
 hunc sensum, precor, de ecclesiarum medio et uere credito 
 quia per Iesum Christum facta sunt omnia et sine ipso factum 
 est nihil\'. ita hoc dicit, quasi nos dicamus per diabolum 
 aliquid substantiae creatum in hominibus. persuasit malum 
 diabolus tamquam peccatum, non creauit tamquam naturam. 
 sed plane naturae persuasit, quia homo natura est, et ideo 
 eam persuadendo uitiauit. qui enim uulnerat, non creat 
 membra, sed uexat. sed uulnera, quae corporibus infliguntur, 
 membra faciunt claudicare uel aegre moueri, non eam uirtutem 
 qua iustus est homo; uulnus autem, quod peccatum uocatur, 
 ipsam uitam uulnerat, qua recte uiuebatur. hoc autem ualde 
 tunc maius atque altius diabolus inflixit. quam sunt ista 
 hominibus nota peccata. unde illo magno primi hominis 
 peccato natura ibi nostra in deterius commutata non solum 
 est facta peccatrix, uerum etiam genuit peccatores. et tamen 
 ipse languor, quo bene uiuendi uirtus periit, non est utique 
 natura, sed uitium, sicut certe mala in corpore ualitudo non 
 est ulla substantia uel natura, sed uitium, et licet non semper,

 

 
 
 
 tamen plerumque malae ualitudines parentum ingenerantur 
 quodam modo et adparent in corporibus filiorum.

Hoc autem peccatum, quod ipsum hominem in paradiso 
 mutauit in peius, quia multo est grandius quam iudicare 
 nos possumus, ab omni nascente trahitur nec nisi in renascente 
 remittitur, ita ut etiam de parentibus iam renatis, in quibus 
 remissum atque tectum est, trahatur in reatum nascentium 
 filiorum, nisi et ipsos, quos prima carnalis natiuitas obligauit, 
 secunda spiritalis absoluat, cuius rei mirabilis mirabile creator 
 in oliua et oleastro produxit exemplum, ubi non solum ex 
 oleastri, uerum etiam ex oliuae semine nonnisi oleaster exoritur. 
 quapropter quamuis et in hominibus natura generatis, gratia 
 regeneratis sit ista carnalis concupiscentia repugnans legi 
 mentis, tamen, quia remissa est in remissione peccatorum, 
 non iam illis in peccatum reputatur nec nocet aliquid, nisi 
 eius motibus ad inlicita consentiatur. proles uero eorum, quia 
 non per spiritalem, sed per carnalem concupiscentiam seminatur, 
 uelut ex illa oliua quidam nostri generis oleaster sic inde 
 reatum nascendo trahit, ut nisi renascendo liberari ab illa 
 peste non possit. quomodo ergo adfirmat iste nos adscribere 
 sanctitatem nascentibus et culpam generantibus, cum potius 
 ueritas monstrat, etsi fuerit sanctitas in generantibus, originalem 
 culpam inesse nascentibus, quae non aboleatur nisi 
 renascentibus?

Quae cum ita sint, de ista carnis concupiscentia 
 et de libidine imperiosa inpudicis, domanda pudicis, pudenda

 

 
 
 
 tamen et pudicis et inpudicis, sentiat iste quodlibet, quia ei, 
 sicut uideo, multum placet; non eam laudare cunctetur, quam 
 nominare confunditur; appellet eam, sicut appellauit, membrorum 
 uigorem nec castarum aurium reuereatur horrorem; 
 appellet membrorum potentiam nec caueat inpudentiam; dicat, 
 si non erubescit, in paradiso si nemo peccasset, hunc ibi 
 uigorem uelut florem uirere potuisse nec opus fuisse, ut 
 tegeretur, quod ita moueretur, ut inde nemo confunderetur, 
 sed parata coniuge semper exerceretur, numquam reprimeretur, 
 ne aliquando uoluntas tantae felicitati negaretur. absit enim, 
 ut illa beatitudo posset aut in loco illo non habere quod 
 uellet aut in suo corpore uel animo sentire quod nollet ac 
 per hoc si motus libidinis uoluntatem hominum praeueniret, 
 uoluntas continuo sequeretur, uxor, quae propter hoc numquam 
 absens esse debebat, siue conceptura siue iam grauida, ilico 
 admoueretur et aut proles seminaretur aut uoluptas naturalis 
 et laudabilis expleretur et periret semen hominis, ne adpetitus 
 tam bonae concupiscentiae fraudaretur: tantum non se 
 conuerterent coniuges in eum usum, qui est contra naturam, 
 sed quotiens delectaret, membris ad hoc creatis et genitalibus 
 uterentur. uerumtamen quid si et ille usus contra naturam 
 forsitan delectaret, quid si et in hanc uoluptatem laudabilis 
 illa libido adhinniret? utrum sequerentur eam, quoniam suauis 
 esset, an repugnarent, quoniam turpis esset? si sequerentur, 
 ubi est cogitatio qualiscumque honestatis? si repugnarent,

 
 
 
 ubi est pax tantae felicitatis? hinc si forte erubuerit et dixerit 
 tantam pacem felicitatis illius tantumque ordinem in his rebus 
 esse potuisse, ut numquam carnis concupiscentia uoluntatem 
 illorum hominum praeueniret, sed, cum ipsi uellent, tunc illa 
 consurgeret, tunc autem uellent, quando ad seminandos filios 
 opus esset, ita ut nullus seminis esset inritus iactus, nullus 
 fieret concubitus, quem non sequeretur conceptus et partus 
 ad nutum seruiente carne, ad nutum seruiente libidine: hoc 
 si dicit, saltem consideret nunc in hominibus non esse quod 
 dicit. et si non uult concedere uitium esse libidinem, dicat 
 saltem per illorum hominum inoboedientiam etiam ipsam 
 uitiatam esse carnis concupiscentiam, ut illa, quae oboedienter 
 et ordinate moueretur, nunc inoboedienter inordinateque moueatur, 
 ita ut ipsis quoque pudicis ad nutum non obtemperet 
 coniugatis, sed et quando non est necessaria moueatur et, 
 quando necessaria est, aliquando citius, aliquando tardius, eorum 
 sequatur nutus, sed suos exerat motus. hanc ergo eius 
 inoboedientiam inoboedientes illi tunc homines receperunt et 
 in nos propagine transfuderunt. neque enim ad eorum nutum, 
 sed utique inordinate mouebatur, quando membra prius glorianda, 
 tunc iam pudenda texerunt.

Sed, ut dixi, sentiat de ista libidine iste quodlibet, 
 praedicet utlibet, laudet quantumlibet — sicut enim multis 
 locis significat, multum libet — ut eius si non usibus, saltem 
 laudibus Pelagiani oblectentur, quicumque eorum proposito 
 continentiae carne coniugum non fruuntur, tantum paruulis

 
 
 
 parcat, ut non eos laudet inutiliter defendatque crudeliter, 
 saluos esse non dicat, non ad laudatorem Pelagium, sed ad 
 saluatorem Christum uenire permittat. nam ut iam liber iste 
 claudatur, quoniam ita sermo illius terminatus est, qui in 
 chartula quam misisti scriptus est, ut diceret: \'uere credito 
 quia per Iesum facta sunt omnia, et sine ipso factum est 
 nihi' ? , concedat Iesum etiam paruulis esse Iesum et, ut per 
 eum facta omnia fatetur per id quod est uerbum deus, ita 
 etiam paruulos ab eo saluos fieri fateatur per id quod est 
 Iesus, si uult catholicus esse christianus. sic enim scriptum 
 est in euangelio: et uocabunt nomen eius Iesum; ipse 
 enim saluum faciet populum suum a peccatis eorum. 
 ideo ergo Iesum, quoniam Iesus latine saluator est; ipse 
 enim saluum faciet populum suum, in quo populo sunt 
 utique et paruuli, saluum faciet autem a peccatis eorum. 
 sunt ergo et in paruulis peccata originalia, propter quae Iesus, 
 id est saluator possit esse et ipsorum.